{"id": "502195", "revid": "125458737", "url": "https://it.wikipedia.org/wiki?curid=502195", "title": "Arcidiocesi di Messina-Lipari-Santa Lucia del Mela", "text": "Larcidiocesi di Messina-Lipari-Santa Lucia del Mela () \u00e8 una sede metropolitana della Chiesa cattolica in Italia appartenente alla regione ecclesiastica Sicilia. Nel 2019 contava 494.000 battezzati su 496.018 abitanti. \u00c8 retta dall'arcivescovo Giovanni Accolla.\nAll'arcidiocesi \u00e8 unito il titolo archimandritale del Santissimo Salvatore (\"Sanctissimi Salvatoris Messanae\").\nTerritorio.\nL'arcidiocesi comprende la parte orientale della citt\u00e0 metropolitana di Messina, per un totale di 66 comuni; di questi, Messina, Al\u00ec, Al\u00ec Terme, Antillo, Barcellona Pozzo di Gotto, Basic\u00f2, Casalvecchio Siculo, Castelmola, Castroreale, Condr\u00f2, Falcone Fiumedinisi, Fondachelli-Fantina, Forza d'Agr\u00f2, Francavilla di Sicilia, Furci Siculo, Furnari, Gaggi, Gallodoro, Giardini-Naxos, Graniti, Itala, Letojanni, Limina, Malvagna, Mandanici, Mazzarr\u00e0 Sant'Andrea, Mer\u00ec, Milazzo, Mojo Alcantara, Monforte San Giorgio, Mongiuffi Melia, Montalbano Elicona, Motta Camastra, Nizza di Sicilia, Novara di Sicilia, Pagliara, Roccafiorita, Roccalumera, Roccavaldina, Roccella Valdemone, Rod\u00ec Milici, Rometta, San Pier Niceto, Sant'Alessio Siculo, Santa Domenica Vittoria, Santa Teresa di Riva, Saponara, Savoca, Scaletta Zanclea, Spadafora, Taormina, Terme Vigliatore, Torregrotta, Tripi, Valdina, Venetico e Villafranca Tirrena facevano parte dell'arcidiocesi di Messina; Lipari, Leni, Malfa e Santa Marina Salina della diocesi di Lipari; Gualtieri Sicamin\u00f2, Pace del Mela, San Filippo del Mela e Santa Lucia del Mela della prelatura di Santa Lucia del Mela.\nSuddivisione del territorio.\nIl territorio si estende su 1.521\u00a0km\u00b2 ed \u00e8 suddiviso in 246 parrocchie, raggruppate in 10 vicariati.\nDal 1997 la parrocchia messinese di Santa Maria del Grafeo \u00e8 una prelatura \"ad personam\" con proprio clero di rito italo-bizantino nell'ambito dell'arcidiocesi.\nCattedrale e concattedrali.\nSede arcivescovile \u00e8 la citt\u00e0 di Messina, dove si trova la basilica cattedrale protometropolitana di Santa Maria Assunta. Nel territorio diocesano sorgono anche tre concattedrali:\nBasiliche minori e santuari.\nL'arcidiocesi comprende inoltre alcune basiliche minori:\nMolti infine sono i santuari presenti in arcidiocesi:\nProvincia ecclesiastica.\nLa provincia ecclesiastica dell'arcidiocesi di Messina-Lipari-Santa Lucia del Mela comprende due sole suffraganee:\nStoria.\nL'attuale arcidiocesi \u00e8 frutto dell'accorpamento di quattro antiche circoscrizioni ecclesiastiche.\nDiocesi di Lipari.\nL'isola di Lipari fu abitata, fin dal IV secolo, da monaci ed eremiti. La tradizione tramanda come protovescovo sant'Agatone, presente nell'isola nel 264, che avrebbe accolto le spoglie dell'apostolo Bartolomeo, miracolosamente approdate in un'urna sulle coste dell'isola La Chiesa liparese \u00e8 documentata per la prima volta in un'epigrafe della seconda met\u00e0 del V secolo, dedicata a una giovane cristiana di nome Proba e dove si fa esplicito riferimento alla \"santa e cattolica chiesa di Lipari\"; un'altra iscrizione testimonierebbe invece una presenza cristiana significativa gi\u00e0 sul finire del IV secolo.\nI vescovi eoliani del primo millennio sono noti grazie ai sinodi e concili dell'epoca e all'epistolario di papa Gregorio Magno. Il primo vescovo storicamente documentato \u00e8 Augusto, presente a due sinodi romani del 501 e del 502 indetti da papa Simmaco. Inoltre, un sigillo episcopale ha restituito il nome del vescovo Leonzio, vissuto fra IX e X secolo. Come tutte le diocesi siciliane, anche Lipari fece parte del patriarcato di Roma fino all'VIII secolo, quando fu sottomessa al patriarcato di Costantinopoli e resa suffraganea di Siracusa, come documentato dalle \"Notitiae Episcopatuum\" del patriarcato.\nIn seguito l'arcipelago delle Eolie fu occupato dagli arabi. La vita cristiana riprese nell'XI secolo, quando il conte normanno Ruggero, dopo aver conquistato le isole, fond\u00f2 a Lipari, tra il 1072 ed il 1081, un'abbazia benedettina intitolata a san Bartolomeo apostolo, assegnandole come dote le isole Eolie (1088); la fondazione fu approvata da papa Urbano II con bolla del 3 giugno 1091. Lo stesso Ruggero aveva fondato a Patti un'altra abbazia, quella del Santissimo Salvatore (1094), che fu unita con quella di Lipari e governata da un solo abate, Ambrogio, con due distinti priori.\nIl 14 settembre 1131 l'antipapa Anacleto II, con l'appoggio di Ruggero II, eresse in vescovato le due abbazie, nominando come vescovo l'abate Giovanni. Questi atti furono tuttavia abrogati da papa Innocenzo II nel 1139, nel corso del secondo concilio lateranense, ed il vescovo Giovanni fu deposto.\nNel 1157 papa Eugenio III eresse la diocesi di Patti e Lipari, unite \"aeque principaliter\", e nomin\u00f2 il primo vescovo, Gilberto. Papa Alessandro III nel 1166 assoggett\u00f2 le due diocesi alla sede metropolitana di Messina.\nNel 1206 il territorio di Santa Lucia del Mela fu staccato dalle dipendenze della diocesi di Lipari e reso autonomo dalla giurisdizione dei suoi vescovi.\nNel XIV secolo Lipari e Patti entrarono a far parte di due entit\u00e0 politiche diverse, il regno di Napoli e il regno di Sicilia, cosa che port\u00f2 inevitabilmente alla separazione delle due diocesi. Infatti, l'unione rimase fino al 18 aprile 1399, quando papa Bonifacio IX, con il breve \"Dudum ex certis\", separ\u00f2 le due diocesi e trasfer\u00ec il vescovo Francesco Gattolo alla sede di Lipari, e nomin\u00f2 Francesco Hermemir per la sede di Patti. Con un'altra bolla, lo stesso papa dovette determinare i possedimenti di ciascuno, sui quali i due prelati avevano trovato modo di litigare.\nIl 29 novembre 1627 la chiesa di Lipari fu esentata dalla metropolia di Messina e divenne immediatamente soggetta alla Santa Sede con il breve \"Romanus Pontifex\" di papa Urbano VIII. Questa decisione port\u00f2 a un'annosa controversia con l'arcivescovo di Messina, che si vedeva leso nei suoi diritti metropolitici, che fu risolta solo al tempo di papa Benedetto XIII. Sempre a questo pontefice si deve la soluzione della cosiddetta \"controversia liparitana\", che vide lo scontro tra regalisti e difensori dei diritti del papa; questa \u00abvicenda ebbe gravissime conseguenze nella intera Sicilia e caus\u00f2 anche l'esilio di alcuni vescovi siciliani. Tra questi vi fu il vescovo di Lipari, Nicola Maria Tedeschi (1710-1722)\u00bb, che fu costretto a dare le dimissioni.\nNel 1844, in occasione del riordino delle diocesi siciliane, Lipari vide finire la sua indipendenza ecclesiastica e fu nuovamente sottoposta alla provincia ecclesiastica di Messina.\nAll'inizio del Novecento, in forza della donazione di Ruggero del 1088, il vescovo Angelo Paino fece causa al comune di Lipari per ottenere l'esclusiva propriet\u00e0 dei terreni pomiciferi dell'isola. Il lungo conflitto che ne scatur\u00ec e le minacce di morte rivolte al prelato, costrinsero Paino ad abbandonare le isole e a governare la diocesi da Messina; alla fine la cassazione respinse il ricorso del prelato liparese.\nAl momento della piena unione con Messina, Santa Lucia del Mela e l'archimandritato del Santissimo Salvatore, la diocesi di Lipari comprendeva 26 parrocchie nei comuni di Leni (3), Lipari (18), Malfa (3) e Santa Marina Salina (2).\nPrelatura di Santa Lucia del Mela.\nNel 1206 fu eretta la parrocchia di Santa Lucia \"in plana Milacii\", per interessamento dello stesso imperatore Federico II, che aveva fatto del sito un suo luogo di villeggiatura e vi aveva eretto una cappella regia; il territorio fu staccato dalla diocesi di Lipari e Patti e concesso dal sovrano al \"Cappellano Maggiore del Regno di Sicilia\", istituzione sorta nel 1132.\nPoich\u00e9 i vescovi di Lipari e Patti rivendicavano i loro diritti sul territorio parrocchiale, nel 1228 prima e poi definitivamente nel 1248 il sovrano conferm\u00f2 l'indipendenza ecclesiastica di Santa Lucia, in virt\u00f9 delle prerogative proprie che gli derivavano dal privilegio che papa Urbano II aveva concesso nel 1098 al conte Ruggero e noto come \"Apostolica legazia\".\nNel XV secolo il re Martino conferm\u00f2 e stabil\u00ec che i prelati di Santa Lucia fossero sottomessi alla Cappella Regia e dunque esenti dalla giurisdizione vescovile. Nel 1464 al prelato Angelo Staiti, il vicer\u00e9 di Sicilia conferm\u00f2 che la sua giurisdizione sulla \"Terra di Santa Lucia della piana di Milazzo\" aveva carattere episcopale, che comportava dunque il governo \"in spiritualibus et temporalibus\" sul clero del territorio, senza tuttavia l'obbligo della residenza e della consacrazione a vescovo. Queste prerogative davano diritto al titolare di Santa Lucia di sedere nel parlamento di Sicilia.\nCon le riforme introdotte dal concilio di Trento, ai prelati fu fatto obbligo di risiedere a Santa Lucia per occuparsi della \"cura animarum\" stabilita dal concilio. Secondo Pirri Simone Rao Grimaldi (1602-1616) fu il primo \"parochus et prelatus ordinarius\" a stabilirsi a Santa Lucia; diede avvio alla costruzione del palazzo episcopale e alla ricostruzione dell'antica chiesa prelatizia che era stata voluta dal conte Ruggero nel 1094, lavori che furono portati a termine dal successore, il beato Antonio Franco (1616-1626). A Franco si deve anche la convocazione del primo sinodo nel 1618; il secondo sinodo fu celebrato dal vescovo Simone Impellizzeri nel 1679, che si adoper\u00f2 inoltre per la fondazione del seminario, ospitato nei locali del castello di Santa Lucia del Mela, e l'istituzione del capitolo dei canonici.\nTra Seicento e Settecento una lunga controversia sul possesso e la giurisdizione su alcuni casali contrappose i prelati di Santa Lucia agli arcivescovi di Messina, risolta a met\u00e0 Settecento a favore dei primi grazie all'intervento del regio visitatore De Ciocchis. In questa occasione furono anche stabiliti i confini della prelatura, che comprendeva un piccolo territorio composto dagli odierni comuni di Santa Lucia del Mela, San Filippo del Mela, Pace del Mela, Gualtieri Sicamin\u00f2 e rispettivamente le frazioni di San Giovanni, Archi, Cattafi, Corriolo, Olivarella, Giammoro, Soccorso.\nTra Settecento e Ottocento la sede fu occupata da due tra i pi\u00f9 illustri prelati che Santa Lucia abbia mai avuto: Carlo Santacolomba (1780-1801), simpatizzante del giansenismo e fondatore della prima scuola elementare pubblica femminile; e Alfonso Airoldi (1803-1817), favorevole alle idee regaliste e gallicane, e grande mecenate.\nA partire dall'Ottocento i prelati persero il titolo di \"cappellani del Regno\". Tuttavia, con papa Pio IX Santa Lucia ed il suo territorio furono definitivamente configurati come \"prelatura nullius\" immediatamente soggetta alla Santa Sede.\nCon l'unit\u00e0 d'Italia, la sede di Santa Lucia ebbe molto a soffrire. Infatti dopo il trasferimento di Gaetano Blandini a Girgenti, la prelatura rimase a lungo senza pastori per la mancata concessione dell\"exequatur\" da parte del governo italiano ai vescovi nominati dalla santa Sede, Gerbino, Fiorenza e Di Giovanni; nel 1901 fu nominato un amministratore apostolico, Francesco Certo, che, pur consacrato vescovo, continu\u00f2 a fare il parroco del suo paese natale per tutto il resto della sua vita. La prelatura fu di fatto retta da vicari capitolari, fino alla nomina di Salvatore Ballo Guercio nel 1920.\nAl momento della piena unione con Messina e Lipari e l'archimandritato del Santissimo Salvatore, la prelatura di Santa Lucia del Mela comprendeva 8 parrocchie:\nArchimandritato del Santissimo Salvatore.\nNell'XI secolo fu fondato dal gran conte Ruggero d'Altavilla, il monastero del Santissimo Salvatore \"in lingua phari\", nei pressi della falce del porto di Messina, conosciuta anche come penisola di San Raineri, e venne affidato a monaci basiliani di rito bizantino. Suo figlio il re Ruggero II lo elev\u00f2 a monastero archimandritale (o archimandritato, cio\u00e8 a capo di altri monasteri) nel maggio del 1131. Nell'ottobre dello stesso anno Ugone arcivescovo di Messina don\u00f2 all'archimandrita del Santissimo Salvatore 35 tra chiese e monasteri con le loro possessioni.\nLa giurisdizione dell'archimandritato del Santissimo Salvatore, nel corso dei secoli, si ampli\u00f2 estendendosi sino a 62 monasteri in Sicilia e in Calabria. L'archimandritato fu eretto in diocesi da papa Urbano VIII con il breve del 23 marzo 1635. In seguito non mancarono divergenze con l'arcidiocesi di Messina sorte per le difficolt\u00e0 nell'individuare e delimitare il territorio proprio dell'archimandritato.\nCon la morte dell'archimandrita cardinale Emmanuele De Gregorio avvenuta il 6 novembre 1839 iniziava un lunghissimo periodo di sede vacante. Le successive leggi sulla soppressione delle corporazioni religiose provocarono la chiusura dei monasteri basiliani e il loro incameramento da parte dello stato. L'archimandritato si ridusse cos\u00ec a poche parrocchie e papa Leone XIII con breve del 31 agosto 1883 unir\u00e0 l'archimandritato del Santissimo Salvatore \"aeque principaliter\" all'arcidiocesi di Messina.\nAl momento della piena unione con Messina, Lipari e Santa Lucia del Mela, l'archimandritato comprendeva 27 parrocchie sparse nel territorio della provincia di Messina.\nArcidiocesi di Messina.\nSecondo la tradizione, la diocesi sarebbe stata eretta da san Paolo che ordin\u00f2 il primo vescovo, san Bacchilo. Tuttavia, si hanno notizie storicamente documentabili solo dal V secolo: il primo vescovo noto \u00e8 Eucarpo I presente al sinodo romano del 502. Dalle lettere dei papi Pelagio I e Gregorio Magno si conoscono i nomi di altri vescovi: Eucarpo II, Felice e Dono. Altri vescovi messinesi sono presenti ai concili ecumenici celebrati in Oriente: Benedetto, Gaudioso e Gregorio.\nCome tutte le diocesi siciliane, anche Messina fece parte del patriarcato di Roma fino all'VIII secolo, quando fu sottomessa al patriarcato di Costantinopoli e resa suffraganea di Siracusa, come documentato dalle \"Notitiae Episcopatuum\" del patriarcato. Con la conquista araba della Sicilia, non si hanno pi\u00f9 notizie delle comunit\u00e0 cristiane dell'isola e della loro organizzazione ecclesiastica. Sopravvissero solo alcuni monasteri greci nell'impervia Val Demone.\nA partire dal 1061 i Normanni iniziano la riconquista della Sicilia proprio a partire da Messina. Il conte Ruggero I, dopo aver occupato la roccaforte di Troina la scelse come capitale del suo regno e vi istitu\u00ec una diocesi (1082), nominando come vescovo Roberto, il quale trasferir\u00e0 la sede a Messina (1096), dopo che la citt\u00e0 venne strappata definitivamente agli arabi. I suoi successori mantennero il doppio titolo di Messina e Troina fino all'epoca della regina Costanza d'Altavilla.\nGli iniziali buoni rapporti fra i sovrani normanni e la Santa Sede si guastarono quando Ruggero II riconobbe l'antipapa Anacleto II (1130), che eresse Messina a sede metropolitana con la bolla \"Piae postulatio voluntatis\". Tuttavia queste iniziative di Anacleto II furono annullate alla fine dello scisma da papa Eugenio III, che con la bolla \"Cum universis ecclesiis\" del 1159 ribad\u00ec il \"privilegium libertatis\" concesso all'epoca di Ruggero I, ossia l'esenzione di Messina da ogni altra giurisdizione ecclesiastica e la sua sottomissione diretta alla Santa Sede. Tuttavia, nel 1166 papa Alessandro III, dopo aver visitato Messina l'anno precedente, eresse la sede a metropolia in forza della bolla \"Licet omnes discipuli\" con le suffraganee di Cefal\u00f9 e di Patti e Lipari.\nIl 22 settembre 1197 fu consacrata all'arcivescovo Bernardo la cattedrale alla presenza dell'imperatore Enrico VI di Svevia.\nA causa della guerra dei Vespri siciliani la sede messinese rimase vacante per un ventennio circa. Infatti il vescovo Francesco Fontana, eletto a Napoli dal capitolo della cattedrale in esilio, rinunci\u00f2 poco dopo alla sede, che rimase senza pastore fino alla nomina di Guidotto d'Abbiate nel 1304.\nNel corso del Trecento e del Quattrocento non furono rari i casi di scontro tra il capitolo della cattedrale e la Santa Sede, che in pi\u00f9 occasioni si rifiut\u00f2 di approvare le nomine degli arcivescovi, lasciando cos\u00ec per diversi anni la sede vacante.\nGli arcivescovi Giovanni Retana e Antonio Lombardo costruirono ed inaugurarono il Seminario Arcivescovile. Tra il 1621 ed il 1725 furono celebrati cinque sinodi diocesani, che seguirono a quelli celebrati nel 1392 e nel 1588.\nNel corso del Settecento l'arcidiocesi dovette molto soffrire dapprima per la peste del 1743, che caus\u00f2 la morte di 30.000 persone tra cui anche l'arcivescovo Tommaso Vidal; e poi per il terremoto del 1783, che caus\u00f2 ingenti danni e danneggi\u00f2 gravemente la cattedrale.\nNella prima met\u00e0 dell'Ottocento Messina cedette porzioni di territorio a vantaggio dell'erezione della diocesi di Nicosia (17 marzo 1817) e della diocesi di Acireale (27 giugno 1844); inoltre nel 1822 ventiquattro centri abitati furono ceduti alla diocesi di Patti. Nello stesso periodo anche la provincia ecclesiastica messinese fu modificata con l'acquisizione della diocesi di Nicosia (1817) e della diocesi di Lipari (1844), e la cessione della diocesi di Cefal\u00f9 all'arcidiocesi di Palermo. Inoltre, nel 1883 papa Leone XIII un\u00ec \"aeque principaliter\" l'archimandritato del Santissimo Salvatore, da cinquant'anni vacante, all'arcidiocesi di Messina.\nNel primo Novecento l'arcidiocesi e la citt\u00e0 di Messina vissero due momenti altamente drammatici: il terremoto del 1908, che distrusse il 90% degli edifici (tra cui la cattedrale e la maggior parte delle chiese e delle case religiose) e fece 80.000 morti; il bombardamento alleato del giugno 1943, che provoc\u00f2 nuovamente la distruzione della cattedrale, che bruci\u00f2 per tre giorni consecutivi.\nLe sedi unite.\nIl 20 dicembre 1976 Ignazio Cannav\u00f2, coadiutore dell'arcivescovo di Messina, fu nominato prelato di Santa Lucia. Il 3 giugno successivo divenne arcivescovo messinese con il titolo di archimandrita del Santissimo Salvatore. Infine, il 10 dicembre 1977 venne nominato anche vescovo di Lipari. Da questo momento le tre sedi furono unite \"in persona episcopi\", governate cio\u00e8 da un unico vescovo.\nIl 30 settembre 1986, con il decreto \"Instantibus votis\" della Congregazione per i vescovi, le due sedi di Messina e di Lipari, e la prelatura di Santa Lucia del Mela sono state unite con la formula \"plena unione\" e la circoscrizione ecclesiastica ha assunto il nome attuale. Inoltre \u00e8 stato stabilito che all'arcivescovo \"pro tempore\" spetti anche il titolo di archimandrita del Santissimo Salvatore.\nA Ignazio Cannav\u00f2, ritiratosi per raggiunti limiti di et\u00e0 nel 1997, \u00e8 seguito Giovanni Marra fino al 18 novembre 2006 quando si ritira anche egli per raggiunti limiti di et\u00e0. Lo stesso giorno \u00e8 nominato arcivescovo Calogero La Piana, salesiano, che si dimette il 24 settembre 2015 per motivi di salute. Dopo poco pi\u00f9 di un anno di amministrazione apostolica, inizialmente del vescovo Antonino Raspanti e poi dell'arcivescovo Benigno Luigi Papa, O.F.M.Cap., il 20 ottobre 2016 viene nominato arcivescovo metropolita e archimandrita Giovanni Accolla, del clero dell'arcidiocesi di Siracusa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 496.018 persone contava 494.000 battezzati, corrispondenti al 99,6% del totale."}
{"id": "502196", "revid": "110157", "url": "https://it.wikipedia.org/wiki?curid=502196", "title": "Diocesi di Metuchen", "text": "La diocesi di Metuchen (in latino: \"Dioecesis Metuchensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Newark appartenente alla regione ecclesiastica III (NJ, PA). Nel 2019 contava 648.300 battezzati su 1.410.087 abitanti. \u00c8 retta dal vescovo James Francis Checchio.\nTerritorio.\nLa diocesi comprende 4 contee del New Jersey, negli Stati Uniti d'America: Hunterdon, Middlesex, Somerset e Warren.\nSede vescovile \u00e8 la citt\u00e0 di Metuchen, dove si trova la cattedrale di San Francesco d'Assisi (\"Saint Francis of Assisi Cathedral\").\nIl territorio si estende su 3.688\u00a0km\u00b2 ed \u00e8 suddiviso in 90 parrocchie.\nStoria.\nLa diocesi \u00e8 stata eretta il 19 novembre 1981 con la bolla \"Qui benignissimo\" di papa Giovanni Paolo II, ricavandone il territorio dalla diocesi di Trenton.\nIl 2 agosto 1982, con la lettera apostolica \"Constat Christifideles\", papa Giovanni Paolo II ha confermato la Beata Maria Vergine Regina patrona principale della diocesi, e San Francesco d'Assisi patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.410.087 persone contava 648.300 battezzati, corrispondenti al 46,0% del totale."}
{"id": "502198", "revid": "92723", "url": "https://it.wikipedia.org/wiki?curid=502198", "title": "Diocesi di Metz", "text": "La diocesi di Metz (in latino: \"Dioecesis Metensis\") \u00e8 una sede della Chiesa cattolica in Francia immediatamente soggetta alla Santa Sede. Nel 2019 contava 833.550 battezzati su 1.072.610 abitanti. La sede \u00e8 vacante.\nTerritorio.\nLa diocesi comprende il dipartimento francese della Mosella.\nSede vescovile \u00e8 la citt\u00e0 di Metz, dove si trova la cattedrale di Santo Stefano.\nIl territorio \u00e8 suddiviso in 649 parrocchie, raggruppate in 5 zone (Metz, Thionville, Saint-Nabor, Ch\u00e2teau-Salins/Sarrebourg e Sarreguemines/Bitche) e 25 arcipresbiterati.\nStoria.\nLa diocesi di Metz fu probabilmente eretta verso la fine del III secolo; l'antica tradizione, attestata dai cataloghi episcopali gi\u00e0 nell'VIII secolo, riconosce come primo vescovo san Clemente. Tuttavia i primi vescovi non godono di riscontri storici sicuri, fino ad uno dei due Vittorio, la cui firma si trova nel documento redatto nel 346 con il quale, nello pseudo-concilio di Colonia, un gruppo di vescovi fece sua la decisione del concilio di Sardica a favore di sant'Atanasio; e ad Esperio, che prese parte al sinodo di Clermont nel 535.\n\"Divodurum\" era la capitale e il centro amministrativo del popolo celtico dei Mediomatrici nella provincia romana della Gallia Belgica prima, come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Metz dipendeva dalla provincia ecclesiastica dell'arcidiocesi di Treviri, sede metropolitana provinciale.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci, fra cui spicca san Gallo.\nL'VIII e il IX secolo furono un periodo di splendore, soprattutto durante gli episcopati di san Crodegango e di Drogone, figlio di Carlo Magno, in cui si moltiplicarono le parrocchie urbane e i monasteri sottoposti alle regole di san Colombano e di san Benedetto. Crodegango, legato pontificio per il regno dei Franchi, leg\u00f2 il suo nome soprattutto all'istituzione di una regola canonicale, alla riforma della liturgia e della musica sacra.\nA partire dal 945 i vescovi di Metz esercitarono il potere temporale sulla citt\u00e0 e sul contado di Metz. Dal 955 il feudo ecclesiastico fu sottratto all'autorit\u00e0 dei duchi di Lorena e posto sotto la protezione diretta dell'imperatore, che esercitava il diritto di elezione dei nuovi vescovi insieme con il capitolo.\nNel XII secolo il vescovo Bertram separ\u00f2 l'amministrazione spirituale da quella temporale e concesse alla citt\u00e0 di Metz i privilegi di libero comune, ritirandosi a Vic-sur-Seille, in una residenza costruita nel feudo ecclesiastico.\nNel 1224 Giovanni d'Aspromonte fu il primo vescovo ad essere eletto esclusivamente dal capitolo.\nDopo Giorgio di Baden, morto dal 1484, furono eletti vescovi francesi fino al 1871. Fino al 1607 la cattedra vescovile rimase appannaggio della casa dei duchi di Lorena.\nDopo la pace di Vestfalia del 1648, il territorio di Metz entr\u00f2 a far parte del regno di Francia. I re ritennero che il concordato di Worms non era pi\u00f9 applicabile per la diocesi di Metz ed in forza del concordato di Bologna (1516) iniziarono a nominare i vescovi, che per\u00f2 non furono riconosciuti dalla Santa Sede. Questa situazione di conflittualit\u00e0 fu risolta nel 1664 quando Luigi XIV ottenne da papa Alessandro VII il privilegio di nominare i vescovi di Metz, privilegio confermato nel 1668.\nNel 1661, durante l'episcopato di Franz Egon von F\u00fcrstenberg fu istituito il seminario diocesano; l'attuale edificio fu costruito durante l'episcopato di Claude de Saint Simon nel 1745-1748; lo stesso vescovo nel 1736 assunse il titolo di principe-vescovo.\nDurante la rivoluzione, l'ultimo principe-vescovo, il cardinale Louis de Montmorency-Laval (1761-1802) dovette lasciare la propria sede per fuggire in Germania.\nIn seguito al concordato, con la bolla \"Qui Christi Domini\" del 29 novembre 1801 la diocesi acquis\u00ec una nuova fisionomia, con un territorio costituito dai dipartimenti della Mosella, delle Ardenne e di For\u00eats (corrispondente in larga parte al Lussemburgo), e contestualmente divenne suffraganea dell'arcidiocesi di Besan\u00e7on. Il vescovo Pierre-Fran\u00e7ois Bienaym\u00e9 suddivise amministrativamente la diocesi in 90 parrocchie e 1.251 parrocchie ausiliari.\nIl progetto di concordato del 1817 prevedeva la riduzione del territorio diocesano al solo dipartimento della Mosella, ma questo progetto non and\u00f2 in porto. Nel 1821, con la bolla \"De salute animarum\", le 130 parrocchie in territorio prussiano furono cedute alla diocesi di Treviri. Nel 1822 il dipartimento delle Ardenne fu annesso alla restaurata arcidiocesi di Reims. L'anno successivo il territorio diocesano di Metz fu ulteriormente ridotto con la cessione dell'antico dipartimento di For\u00eats alla diocesi di Namur. In seguito a questi cambiamenti territoriali, la diocesi rimase con 30 parrocchie e 418 parrocchie ausiliarie.\nNel 1871, a seguito della guerra franco-prussiana del 1870, la diocesi entr\u00f2 a far parte dell'Impero di Germania; rimasero tuttavia invariate, per un tacito accordo tra Germania e Santa Sede, le disposizioni cultuali del concordato del 1801. Contestualmente la diocesi acquis\u00ec i distretti di Sarrebourg e Ch\u00e2teau-Salins che divennero tedeschi ed erano appartenuti alla diocesi di Nancy; in compenso cedette alla stessa diocesi il distretto di Briey che era rimasto francese.\nIl 14 giugno 1874 in forza del decreto \"Rem in ecclesiastica\" della Congregazione Concistoriale la diocesi divenne immediatamente soggetta alla Santa Sede. In seguito il Kulturkampf determin\u00f2 la scomparsa di molte delle istituzioni cattoliche di Metz.\nDopo la prima guerra mondiale il territorio della Lorena torn\u00f2 alla Francia: a causa di ci\u00f2, il vescovo, di origini tedesche, Willibrord Benzler, dovette dare le dimissioni.\nPer la sua particolare evoluzione storica, a differenza del resto del territorio nazionale, ove vige il regime di separazione fra Stato e Chiesa, nella diocesi di Metz \u00e8 ancora in vigore il concordato del 1801. Ci\u00f2 comporta, per esempio:\nSimboli.\nLo stemma del vescovo di Metz si blasona: \nSono qui raffigurati gli strumenti del martirio dei santi patroni della diocesi: le pietre per la lapidazione di santo Stefano e la spada con cui fu decapitato san Paolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale di Metz \u00e8 contenuto nel sacramentario di Drogone e fu redatto in versi attorno al 776 durante l'episcopato di Angilramo. Successivamente, a partire da questo catalogo originario, vennero scritti altri cataloghi che aggiornarono quello primitivo con l'aggiunta delle date di decesso (IX secolo) e degli anni complessivi di episcopato (XI secolo).\nStatistiche.\nLa diocesi nel 2019 su una popolazione di 1.072.610 persone contava 833.550 battezzati, corrispondenti al 77,7% del totale."}
{"id": "502200", "revid": "1935652", "url": "https://it.wikipedia.org/wiki?curid=502200", "title": "Diocesi di Mexicali", "text": "La diocesi di Mexicali (in latino: \"Dioecesis Mexicalensis\") \u00e8 una sede della Chiesa cattolica in Messico suffraganea dell'arcidiocesi di Tijuana appartenente alla regione ecclesiastica Noroeste. Nel 2019 contava 1.230.840 battezzati su 1.735.650 abitanti. La sede \u00e8 vacante.\nTerritorio.\nLa diocesi comprende il comune di Mexicali nello stato messicano della Bassa California ed i comuni di General Plutarco El\u00edas Calles, Puerto Pe\u00f1asco e San Luis R\u00edo Colorado nello stato di Sonora.\nSede vescovile \u00e8 la citt\u00e0 di Mexicali, dove si trova la cattedrale di Nostra Signora di Guadalupe.\nIl territorio si estende su una superficie di 50.616\u00a0km\u00b2 ed \u00e8 suddiviso in 58 parrocchie, raggruppate in 3 zone pastorali e 11 decanati.\nStoria.\nLa diocesi \u00e8 stata eretta il 25 marzo 1966 con la bolla \"Qui secum\" di papa Paolo VI, ricavandone il territorio dall'arcidiocesi di Hermosillo e dalla diocesi di Tijuana (oggi arcidiocesi). Originariamente era suffraganea dell'arcidiocesi di Hermosillo.\nIl 4 marzo 1967, con la lettera apostolica \"Quasi amica\", papa Paolo VI ha proclamato la Beata Maria Vergine di Loreto patrona principale della diocesi.\nIl 25 novembre 2006 \u00e8 entrata a far parte della provincia ecclesiastica della Bassa California, come suffraganea dell'arcidiocesi di Tijuana.\nIl 26 gennaio 2007 ha ceduto una porzione del suo territorio a vantaggio dell'erezione della diocesi di Ensenada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.735.650 persone contava 1.230.840 battezzati, corrispondenti al 70,9% del totale."}
{"id": "502202", "revid": "1935652", "url": "https://it.wikipedia.org/wiki?curid=502202", "title": "Arcidiocesi di Citt\u00e0 del Messico", "text": "Larcidiocesi di Citt\u00e0 del Messico (in latino: \"Archidioecesis Mexicana\") \u00e8 una sede metropolitana della Chiesa cattolica in Messico appartenente alla regione ecclesiastica Metropolitana. Nel 2020 contava 5.156.900 battezzati su 5.317.820 abitanti. \u00c8 retta dall'arcivescovo cardinale Carlos Aguiar Retes.\nTerritorio.\nL'arcidiocesi comprende 11 delegazioni del Distretto Federale Messicano: \u00c1lvaro Obreg\u00f3n, Benito Ju\u00e1rez, Coyoac\u00e1n, Cuajimalpa, Cuauht\u00e9moc, Iztacalco, Magdalena Contreras, Miguel Hidalgo, Tlalpan, Venustiano Carranza, e parte di quella di Gustavo A. Madero.\nSede arcivescovile \u00e8 Citt\u00e0 del Messico, dove si trova la cattedrale dell'Assunzione di Maria Vergine. A Citt\u00e0 del Messico sorge pure il santuario mariano di Nostra Signora di Guadalupe, il principale centro di pellegrinaggio del Messico. Nel territorio si trovano altre due basiliche minori: l'antica basilica di Nostra Signora di Guadalupe e la basilica di San Giuseppe e di Nostra Signora del Sacro Cuore.\nIl territorio si estende su una superficie di 800\u00a0km\u00b2 ed \u00e8 suddiviso in 308 parrocchie, raggruppate in 8 vicariati: Santa Mar\u00eda de Guadalupe, Cristo Rey, San Felipe de Jes\u00fas, San Miguel Arc\u00e1ngel, San Pedro Ap\u00f3stol, San Jos\u00e9, San Pablo Ap\u00f3stol, San Juan Bautista.\nProvincia ecclesiastica.\nLa provincia ecclesiastica di Citt\u00e0 del Messico, istituita nel 1546, comprende dal 28 settembre 2019 3 suffraganee:\nStoria.\nLa diocesi di Citt\u00e0 del Messico fu eretta da papa Clemente VII con la bolla \"Sacri apostolatus ministerio\" del 2 settembre 1530, ricavandone il territorio dalla diocesi di Tlaxcala (oggi arcidiocesi di Puebla de los \u00c1ngeles). Fu la seconda sede episcopale eretta nel territorio del Messico. Originariamente era suffraganea dell'arcidiocesi di Siviglia.\nIl primo vescovo, il francescano Juan de Zum\u00e1rraga, impiant\u00f2 in Messico la prima tipografia delle Americhe e si spese per l'istituzione della prima universit\u00e0 del continente, la Reale e Pontificia Universit\u00e0 del Messico, che sar\u00e0 inaugurata il 21 settembre 1551.\nL'11 agosto 1536 la diocesi cedette una porzione del suo territorio a vantaggio dell'erezione della diocesi di Michoac\u00e1n (oggi arcidiocesi di Morelia).\nIl 12 febbraio 1546 \u00e8 stata elevata al rango di arcidiocesi metropolitana e Juan de Zum\u00e1rraga divenne il primo arcivescovo messicano.\nIl primo tentativo di erigere un seminario vescovile si ebbe durante l'episcopato di Juan P\u00e9rez de la Serna nel 1623, ma problemi di natura politica impedirono la sua realizzazione. Miglior esito ebbe l'iniziativa del vescovo Francisco de Aguiar y Seijas y Ulloa, che port\u00f2 alla costruzione del seminario e alla sua inaugurazione il 18 ottobre 1697.\nHa ceduto a pi\u00f9 riprese porzioni del suo territorio a vantaggio dell'erezione di nuove diocesi:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 5.317.820 persone contava 5.156.900 battezzati, corrispondenti al 97,0% del totale."}
{"id": "502203", "revid": "110157", "url": "https://it.wikipedia.org/wiki?curid=502203", "title": "Diocesi di Mogadiscio", "text": "La diocesi di Mogadiscio (in latino: \"Dioecesis Mogadiscensis\") \u00e8 una sede della Chiesa cattolica in Somalia immediatamente soggetta alla Santa Sede. Nel 2019 contava 100 battezzati su 11.000.000 di abitanti. La sede \u00e8 vacante.\nTerritorio.\nLa diocesi comprende tutta la Somalia.\nSede vescovile \u00e8 la citt\u00e0 di Mogadiscio.\nStoria.\nLa prefettura apostolica di Benadir fu eretta il 21 gennaio 1904 con il decreto \"Cum exposuisset\" di Propaganda Fide, ricavandone il territorio dal vicariato apostolico di Zanguebar settentrionale (oggi arcidiocesi di Nairobi).\nIl 15 dicembre 1927 la prefettura apostolica fu elevata al rango di vicariato apostolico con il breve \"Rei christianae\" di papa Pio XI e contestualmente assunse il nome di vicariato apostolico di Mogadiscio.\nIl 24 maggio 1929 in forza del breve \"Quae catholicae\" di papa Pio XI, incorpor\u00f2 l'Oltregiuba dal vicariato apostolico di Zanzibar.\nIl 25 marzo 1937 i confini del vicariato apostolico furono estesi a tutta la Somalia italiana in forza della bolla \"Quo in Vicariatu\" di papa Pio XI.\nIl 20 novembre 1975 il vicariato apostolico \u00e8 stato elevato a diocesi con la bolla \"Ex quo Dei\" di papa Paolo VI.\nIl 9 luglio 1989 fu ucciso il vescovo Pietro Salvatore Colombo, in circostanze ancora da chiarire. Da allora la diocesi, che conta pochissimi cattolici e nessun sacerdote, \u00e8 vacante, e dal 2001 \u00e8 in amministrazione apostolica al vescovo di Gibuti.\nLa cattedrale di Mogadiscio, costruita nel periodo coloniale italiano e famosa per le sue grandi dimensioni e per l'aspetto simile alla cattedrale di Cefal\u00f9, gi\u00e0 danneggiata durante la guerra civile, \u00e8 stata rasa al suolo alla fine del Ramadan 2008 da gruppi di integralisti islamici vicini ad al-Q\u0101\u02bfida.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 11.000.000 di persone contava 100 battezzati, corrispondenti a meno dello 0,0001% del totale."}
{"id": "502204", "revid": "1935652", "url": "https://it.wikipedia.org/wiki?curid=502204", "title": "Diocesi di Mahajanga", "text": "La diocesi di Mahajanga (in latino: \"Dioecesis Mahagiangana\") \u00e8 una sede della Chiesa cattolica in Madagascar suffraganea dell'arcidiocesi di Antsiranana. Nel 2019 contava 283.735 battezzati su 1.558.580 abitanti. La sede \u00e8 vacante.\nTerritorio.\nLa diocesi comprende la citt\u00e0 di Mahajanga, dove si trova la cattedrale del Cuore Immacolato di Maria.\nIl territorio \u00e8 suddiviso in 22 parrocchie.\nStoria.\nIl vicariato apostolico di Majunga fu eretto il 15 marzo 1923 con il breve \"Ex hac excelsa\" di papa Pio XI, ricavandone il territorio dal vicariato apostolico di Di\u00e9go Suarez (oggi arcidiocesi di Antsiranana).\nL'8 gennaio 1938 cedette una porzione del suo territorio a vantaggio dell'erezione della prefettura apostolica di Morondava (oggi diocesi).\nIl 25 maggio 1939 cedette un'ulteriore porzione di territorio a vantaggio del vicariato apostolico di Miarinarivo (oggi diocesi).\nIl 14 settembre 1955 il vicariato apostolico fu elevato a diocesi con la bolla \"Dum tantis\" di papa Pio XII.\nIl 28 ottobre 1989 ha assunto il nome attuale per effetto del decreto \"Apostolicis sub plumbo\" della Congregazione per l'evangelizzazione dei popoli.\nIl 18 ottobre 1993 ha ceduto una porzione del suo territorio a vantaggio dell'erezione della diocesi di Port-Berg\u00e9.\nL'8 febbraio 2017 ha ceduto un'ulteriore porzione di territorio a vantaggio dell'erezione della diocesi di Maintirano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.558.580 persone contava 283.735 battezzati, corrispondenti al 18,2% del totale."}
{"id": "502205", "revid": "267975", "url": "https://it.wikipedia.org/wiki?curid=502205", "title": "Arcidiocesi di Miami", "text": "Larcidiocesi di Miami (in latino: \"Archidioecesis Miamiensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XIV (FL, GA, NC, SC). Nel 2019 contava 815.900 battezzati su 4.855.720 abitanti. \u00c8 retta dall'arcivescovo Thomas Gerard Wenski.\nTerritorio.\nL'arcidiocesi comprende 3 contee nell'estrema parte meridionale della Florida, negli Stati Uniti d'America: Broward, Miami-Dade e Monroe.\nSede arcivescovile \u00e8 la citt\u00e0 di Miami, dove si trova la cattedrale di Santa Maria (\"Cathedral of Saint Mary\"). A Key West sorge la basilica minore di Santa Maria Stella del Mare (\"St. Mary Star of the Sea\").\nIl territorio si estende su 12.836\u00a0km\u00b2 ed \u00e8 suddiviso in 102 parrocchie.\nIstituti di istruzione, di carit\u00e0 e di cura.\nL'arcidiocesi gestisce direttamente o attraverso le parrocchie numerosi istituti di istruzione, di carit\u00e0 e di cura. Nel 2006 vi erano 63 scuole elementari, 3 scuole superiori, 2 scuole speciali per disabili che avevano un totale di circa 50.000 studenti. Due universit\u00e0 cattoliche, la \"Saint Thomas University\" e la \"Barry University\" sono gestite direttamente dall'arcidiocesi e contano circa 11.000 studenti. L'impegno nel settore sanitario si concretizza con la presenza di 26 istituti di cura gestiti dall'arcidiocesi.\nAppartengono all'arcidiocesi anche due seminari per la preparazione teologica dei sacerdoti: il \"St. John Vianney College Seminary\", fondato a Westchester nel 1959 dal vescovo Coleman Francis Carroll, e il \"Vincent de Paul Regional Seminary\", fondato dai lazzaristi nel 1963.\nProvincia ecclesiastica.\nLa provincia ecclesiastica di Miami, istituita nel 1968, comprende tutte le diocesi della Florida e precisamente:\nStoria.\nLa diocesi di Miami fu eretta il 25 maggio 1958 con la bolla \"Cum supremum\" di papa Pio XII, ricavandone il territorio dalla diocesi di Saint Augustine.\nOriginariamente suffraganea dell'arcidiocesi di Baltimora, il 10 febbraio 1962 entr\u00f2 nella provincia ecclesiastica di Atlanta.\nNel 1963 il vescovo Carroll inizi\u00f2 ad abolire la segregazione razziale dalle scuole cattoliche, anticipando un analogo provvedimento da parte della scuola pubblica, che sar\u00e0 adottato solo nel 1970.\nIl 2 marzo 1968 per effetto della bolla \"Cum Ecclesia\" di papa Paolo VI la diocesi ha ceduto porzioni del suo territorio a vantaggio dell'erezione delle diocesi di Orlando e di Saint Petersburg e contestualmente \u00e8 stata elevata al rango di arcidiocesi metropolitana.\nIl 16 giugno 1984 ha ceduto ulteriori porzioni del suo territorio a vantaggio dell'erezione delle diocesi di Palm Beach e di Venice.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.855.720 persone contava 815.900 battezzati, corrispondenti al 16,8% del totale."}
{"id": "502206", "revid": "729019", "url": "https://it.wikipedia.org/wiki?curid=502206", "title": "Schwere SS-Panzerabteilung 102", "text": "Lo schwere SS-Panzer-Abteilung 102, comunemente abbreviato in s.SS-Pz. Abt. 102 fu una delle principali unit\u00e0 corazzate d'elite delle Waffen-SS, e venne impegnata su diversi fronti come forza di pronto intervento.\nCreato il 22 ottobre 1943, dopo l'iniziale addestramento, il battaglione venne aggregato al II. SS-Panzerkorps e inviato in Francia nel giugno del 1944. Dopo lo sbarco degli Alleati, l'unit\u00e0 a causa dei ripetuti attacchi aerei non riusc\u00ec a raggiungere il fronte se non il 7 luglio. I combattimenti contro le forze anglo-americane furono assai cruenti per tutta l'estate: se al 20 luglio i Panzer VI Tiger I operativi erano 42, al 30 luglio il numero si era ridotto a 30 carri, all'8 agosto i carri disponibili erano solo 21, e il 7 settembre, il battaglione, dopo aver perso l'ultimo carro venne ritirato dal fronte per essere riorganizzato e riequipaggiato con i nuovi carri Panzer VI Tiger II.\nIl 9 settembre 1944 l'unit\u00e0 venne quindi rinominata \"schwere SS-Panzer-Abteilung 502\" e trasferita a Sennel\u00e4ger, dove rimase per tutto l'autunno e l'inverno successivi, dato che il rifornimento dei carri fu particolarmente lento. Tra il 14 febbraio e il 6 marzo 1945, l'unit\u00e0 raggiunse il numero di 31 Tiger II a disposizione, per cui venne trasferita sul Fronte Orientale e aggregata al Gruppo d'armate Centro: il battesimo del fuoco contro le forze dell'Armata Rossa avvenne a Sachsendorf il 22 marzo.\nL'ultima menzione dell'unit\u00e0, il 27 aprile 1945, riportava a 5 il numero dei carri ancora disponibili."}
{"id": "502207", "revid": "110157", "url": "https://it.wikipedia.org/wiki?curid=502207", "title": "Diocesi di Middlesbrough", "text": "La diocesi di Middlesbrough (in latino: \"Dioecesis Medioburgensis\") \u00e8 una sede della Chiesa cattolica in Inghilterra suffraganea dell'arcidiocesi di Liverpool. Nel 2019 contava 96.080 battezzati su 1.294.800 abitanti. \u00c8 retta dal vescovo Terence Patrick Drainey.\nTerritorio.\nLa diocesi si estende su parte dell'East Riding of Yorkshire e del North Yorkshire in Inghilterra.\nSede vescovile \u00e8 la citt\u00e0 di Middlesbrough, dove si trova la cattedrale di Santa Maria.\nIl territorio \u00e8 suddiviso in 66 parrocchie.\nStoria.\nLa diocesi \u00e8 stata eretta da papa Leone XIII il 20 dicembre 1878 con il breve \"Quae ex hac\", in seguito alla divisione della diocesi di Beverley, che copriva l'intero territorio dello Yorkshire: a sud del fiume Ouse la diocesi di Leeds, e a nord del medesimo fiume la diocesi di Middlesbrough. La citt\u00e0 di York si trov\u00f2 divisa tra le due nuove diocesi, e solo nel 1982 tutte le parrocchie cittadine sono state riunite sotto la giurisdizione di Middlesbrough. Originariamente era suffraganea dell'arcidiocesi di Westminster.\nIl 28 ottobre 1911 \u00e8 entrata a far parte della provincia ecclesiastica dell'arcidiocesi di Liverpool.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.294.800 persone contava 96.080 battezzati, corrispondenti al 7,4% del totale."}
{"id": "502208", "revid": "92723", "url": "https://it.wikipedia.org/wiki?curid=502208", "title": "Diocesi di Miracema do Tocantins", "text": "La diocesi di Miracema do Tocantins (in latino: \"Dioecesis Miracemana Tocantinensis\") \u00e8 una sede della Chiesa cattolica in Brasile suffraganea dell'arcidiocesi di Palmas appartenente alla regione ecclesiastica Nord 3. Nel 2019 contava 153.760 battezzati su 224.620 abitanti. \u00c8 retta dal vescovo Philip E. R. Dickmans.\nTerritorio.\nLa diocesi comprende 31 comuni dello stato brasiliano di Tocantins: Abreul\u00e2ndia, Araguacema, Barra do Ouro, Barrol\u00e2ndia, Bernardo Say\u00e3o, Bom Jesus do Tocantins, Brasil\u00e2ndia do Tocantins, Campos Lindos, Centen\u00e1rio, Colinas do Tocantins, Colm\u00e9ia, Couto de Magalh\u00e3es, Dois Irm\u00e3os do Tocantins, Fortaleza do Taboc\u00e3o, Goianorte, Goiatins, Guara\u00ed, Itacaj\u00e1, Itapiratins, Itapor\u00e3 do Tocantins, Juarina, Miracema do Tocantins, Miranorte, Pedro Afonso, Pequizeiro, Presidente Kennedy, Recursol\u00e2ndia, Rio dos Bois, Santa Maria do Tocantins, Tupirama e Tupiratins.\nSede vescovile \u00e8 la citt\u00e0 di Miracema do Tocantins, dove si trova la cattedrale di Santa Teresa del Bambin Ges\u00f9.\nIl territorio si estende su 47.816\u00a0km\u00b2 ed \u00e8 suddiviso in 22 parrocchie, raggruppate in 4 regioni pastorali, che prendono il nome dai quattro evangelisti.\nStoria.\nLa prelatura territoriale di Miracema do Norte fu eretta l'11 ottobre 1966 con la bolla \"De animorum utilitate\" di papa Paolo VI, ricavandone il territorio dalla diocesi di Porto Nacional. Originariamente era suffraganea dell'arcidiocesi di Goi\u00e2nia.\nIl 4 agosto 1981 la prelatura territoriale fu elevata al rango di diocesi con la bolla \"Qui ad Beatissimi\" di papa Giovanni Paolo II.\nIl 4 ottobre 1989 la diocesi ha assunto il nome attuale.\nIl 27 marzo 1996 ha ceduto una porzione del suo territorio a vantaggio dell'erezione dell'arcidiocesi di Palmas, di cui contestualmente \u00e8 divenuta suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 224.620 persone contava 153.760 battezzati, corrispondenti al 68,5% del totale."}
{"id": "502209", "revid": "267975", "url": "https://it.wikipedia.org/wiki?curid=502209", "title": "Arcidiocesi di Milwaukee", "text": "Larcidiocesi di Milwaukee (in latino: \"Archidioecesis Milvauchiensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica VII (IL, IN, WI). Nel 2019 contava 696.500 battezzati su 2.354.807 abitanti. \u00c8 retta dall'arcivescovo Jerome Edward Listecki.\nTerritorio.\nL'arcidiocesi comprende le seguenti contee dello stato del Wisconsin: Dodge, Fond du Lac, Kenosha, Milwaukee, Ozaukee, Racine, Sheboygan, Walworth, Washington e Waukesha\nSede arcivescovile \u00e8 la citt\u00e0 di Milwaukee, dove si trovano la cattedrale di San Giovanni Evangelista (\"Cathedral of St. John the Evangelist\") e la basilica minore di San Giosafat (\"St. Josaphat's Basilica\"). A Hubertus si trova la Basilica minore di Maria Aiuto dei Cristiani (\"National-Shrine Basilica Our Lady of Mary, Help of Christians at Holy Hill\").\nIl territorio si estende su 12.323\u00a0km\u00b2 ed \u00e8 suddiviso in 193 parrocchie.\nProvincia ecclesiastica.\nLa provincia ecclesiastica di Milwaukee, istituita nel 1875 comprende le seguenti suffraganee, tutte comprese nel Wisconsin:\nStoria.\nLa diocesi di Milwaukee fu eretta il 28 novembre 1843 con il breve \"In suprema\" di papa Gregorio XVI, ricavandone il territorio dalla diocesi di Detroit (oggi arcidiocesi). Originariamente era suffraganea dell'arcidiocesi di Baltimora.\nIl 19 luglio 1850 entr\u00f2 a far parte della provincia ecclesiastica dell'arcidiocesi di Saint Louis e cedette una porzione del suo territorio a vantaggio dell'erezione della diocesi di Saint Paul (oggi arcidiocesi di Saint Paul e Minneapolis).\nIl 3 luglio 1868 cedette altre porzioni di territorio a vantaggio dell'erezione delle diocesi di Green Bay e di La Crosse.\nIl 12 febbraio 1875 \u00e8 stata elevata al rango di arcidiocesi metropolitana in forza del breve \"Quae nos sacri\" di papa Pio IX.\nIl 22 dicembre 1945 ha ceduto un'ulteriore porzione di territorio a vantaggio dell'erezione della diocesi di Madison.\nIl 4 gennaio 2011 l'arcidiocesi \u00e8 stata costretta a dichiarare bancarotta a causa dei risarcimenti a vittime di preti pedofili.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.354.807 persone contava 696.500 battezzati, corrispondenti al 29,6% del totale.\nIstituti religiosi presenti in diocesi.\nIstituti religiosi maschili.\nNel 2013 contavano case in arcidiocesi i seguenti istituti religiosi maschili:\nIstituti religiosi femminili.\nNel 2013 contavano case in arcidiocesi i seguenti istituti religiosi femminili:"}
{"id": "502210", "revid": "267975", "url": "https://it.wikipedia.org/wiki?curid=502210", "title": "Diocesi di Minas", "text": ""}
{"id": "502211", "revid": "1123126", "url": "https://it.wikipedia.org/wiki?curid=502211", "title": "Arcidiocesi di Minsk-Mahil\u00eb\u016d", "text": "Larcidiocesi di Minsk-Mahil\u00eb\u016d (in latino: \"Archidioecesis Minscensis Latinorum-Mohiloviensis Latinorum\") \u00e8 una sede metropolitana della Chiesa cattolica in Bielorussia. Nel 2019 contava 670.200 battezzati su 4.467.700 abitanti. \u00c8 retta dall'arcivescovo Iosif Stane\u016dski.\nTerritorio.\nL'arcidiocesi si estende nella parte centrale della Bielorussia e comprende le due regioni di Minsk e di Mahil\u00eb\u016d.\nSede arcivescovile \u00e8 la citt\u00e0 di Minsk, dove si trova la cattedrale della Santa Vergine Maria. A Mahil\u00eb\u016d sorge la concattedrale dell'Assunzione di Maria Vergine e Santo Stanislao. Nel territorio dell'arcidiocesi sorge anche la basilica minore e santuario mariano nazionale di Nostra Signora Assunta a Budsla\u016d, nel distretto di Mjadzel.\nIl territorio si estende su 69.800\u00a0km\u00b2 ed \u00e8 suddiviso in 122 parrocchie, raggruppate in 6 decanati.\nProvincia ecclesiastica.\nLa provincia ecclesiastica di Minsk-Mahil\u00eb\u016d comprende, come suffraganee, tutte le diocesi della Bielorussia, e cio\u00e8:\nStoria.\nL'arcidiocesi metropolitana di Mahil\u00eb\u016d (chiamata Mogil\u0451v o Mohilev fino al 1991) fu eretta il 15 aprile 1783 con il breve \"Onerosa pastoralis officii cura\" di papa Pio VI. La sede di fatto dell'arcidiocesi era la citt\u00e0 di San Pietroburgo. Mahil\u00eb\u016d fu la prima sede di rito latino eretta nell'impero russo, ed aveva giurisdizione su tutti i fedeli cattolici della Russia, Siberia compresa.\nIn seguito all'ultima spartizione della Polonia (1795), diverse diocesi cattoliche di rito latino si vennero a trovare entro in confini dell'impero. Il 16 ottobre 1798, in virt\u00f9 della bolla \"Maximis undique\" dello stesso papa Pio VI, fu eretta la diocesi di Minsk con giurisdizione sul governatorato omonimo. La medesima bolla assegn\u00f2 all'arcidiocesi di Mahil\u00eb\u016d cinque diocesi suffraganee: Vilnius e Samogizia, gi\u00e0 suffraganee di Gniezno; Luc'k e Kamenec, in precedenza suffraganee di Leopoli; e la stessa Minsk. La bolla inoltre modific\u00f2 i territori delle diocesi per farli coincidere con quelli dei governatorati russi: l'arcidiocesi di Mahil\u00eb\u016d si ampli\u00f2 con l'annessione della citt\u00e0 di Kiev e della sua circoscrizione civile, gi\u00e0 appartenuti alla diocesi di Kiev-\u010cernihiv (oggi Kiev-\u017dytomyr).\nIl 3 luglio 1848, in virt\u00f9 della bolla \"Universalis Ecclesiae\", papa Pio IX estese la giurisdizione dei metropoliti di Mahil\u00eb\u016d al granducato di Finlandia e ne conferm\u00f2 la giurisdizione su tutti i territori dell'impero russo non compresi nelle altre diocesi di rito latino; agli stessi metropoliti fu affidata inoltre la cura pastorale dei soldati cattolici dell'esercito imperiale. Con la stessa bolla fu eretta la diocesi di Chersoneso, con territorio ricavato dall'arcidiocesi di Mahil\u00eb\u016d, di cui la nuova diocesi fu resa suffraganea.\nUn decreto del governo zarista del 15 luglio 1869 soppresse la diocesi di Minsk unendone il territorio a quello della diocesi di Vilnius. La decisione, non riconosciuta da Roma, imped\u00ec tuttavia alla Santa Sede di nominare un vescovo per Minsk. Grazie ad accordi presi alla fine del 1882, la sede di Minsk fu affidata in amministrazione apostolica alle cure pastorali del metropolita di Mahil\u00eb\u016d; questa situazione dur\u00f2 fino al 1917.\nL'arcivescovo di Mahil\u00eb\u016d Eduard von der Ropp fu arrestato dalle autorit\u00e0 sovietiche nell'aprile del 1919 con l'accusa di attivit\u00e0 controrivoluzionaria e rilasciato nell'ottobre dello stesso anno, grazie all'intervento del nunzio apostolico Achille Ratti, il futuro papa Pio XI.\nL'8 giugno 1920 e il 1\u00ba dicembre 1921 l'arcidiocesi di Mahil\u00eb\u016d cedette porzioni del suo territorio a vantaggio dell'erezione rispettivamente del vicariato apostolico di Finlandia (oggi diocesi di Helsinki) e del vicariato apostolico della Siberia (successivamente diocesi di Vladivostok). Il 28 ottobre 1925, la diocesi di Minsk cedette una porzione del suo territorio per l'erezione della diocesi di Pinsk.\nDurante l'epoca sovietica, le due diocesi rimasero vacanti per decenni. In questo periodo le due sedi furono affidate in amministrazione apostolica a Bo\u013ceslavs Slosk\u0101ns, vescovo titolare di Cillio, di cui \u00e8 in corso il processo di beatificazione. Il resto dell'immenso territorio dell'arcidiocesi di Mahil\u00eb\u016d fu suddiviso fra diversi amministratori apostolici, segretamente consacrati vescovi da Michel d'Herbigny, inviato speciale di papa Pio XI in Russia: Mieczys\u0142aw Michailas Joudokas a Kazan'-Samara-Simbirsk, Antoni Malecki a Leningrado, Pie Eug\u00e8ne Neveu a Mosca, Wincenty Ilgin a Charkiv. \nCon la fine del regime sovietico e la nascita della repubblica indipendente di Bielorussia, la Santa Sede intervenne per modificare l'assetto geo-ecclesiastico della regione. Il 13 aprile 1991 con la bolla \"Ex quadam\" di papa Giovanni Paolo II le due sedi sono state unite acquisendo il nome attuale; i confini della nuova arcidiocesi furono fatti coincidere con quelli della neonata repubblica.\nInoltre, alla stessa data, l'arcidiocesi di Mahil\u00eb\u016d ha ceduto le porzioni del suo territorio che si trovavano nella Federazione russa a vantaggio dell'erezione delle amministrazioni apostoliche di Mosca dei Latini (oggi arcidiocesi della Madre di Dio a Mosca) e di Novosibirsk dei Latini (oggi diocesi della Trasfigurazione a Novosibirsk). Infine, anche i territori ucraini dell'arcidiocesi furono ceduti a vantaggio della diocesi di \u017dytomyr.\nIl 13 ottobre 1999 la nuova arcidiocesi ha ceduto un'altra porzione di territorio per l'erezione della diocesi di Vicebsk.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.467.700 persone contava 670.200 battezzati, corrispondenti al 15,0% del totale."}
{"id": "502212", "revid": "73449", "url": "https://it.wikipedia.org/wiki?curid=502212", "title": "Radiofumetto", "text": ""}
{"id": "502213", "revid": "92723", "url": "https://it.wikipedia.org/wiki?curid=502213", "title": "Diocesi di Mileto-Nicotera-Tropea", "text": "La diocesi di Mileto-Nicotera-Tropea (in latino: \"Dioecesis Miletensis-Nicotriensis-Tropiensis\") \u00e8 una sede della Chiesa cattolica in Italia suffraganea dell'arcidiocesi di Reggio Calabria-Bova appartenente alla regione ecclesiastica Calabria. Nel 2019 contava 158.265 battezzati su 173.340 abitanti. \u00c8 retta dal vescovo Attilio Nostro.\nPatroni della diocesi sono Maria Santissima Assunta e di Romania e san Nicola vescovo.\nTerritorio.\nLa diocesi comprende 43 dei 50 comuni della provincia di Vibo Valentia; ricade nel territorio diocesano anche il capoluogo di provincia Vibo Valentia. Confina con le diocesi di Oppido Mamertina-Palmi, Lamezia Terme, Catanzaro-Squillace e Locri-Gerace.\nSede vescovile \u00e8 la cittadina di Mileto, dove si trova la basilica cattedrale di Santa Maria Assunta e San Nicola. A Nicotera e a Tropea sorgono le concattedrali, dedicate rispettivamente a Santa Maria Assunta e a Maria Santissima di Romania. Nel territorio diocesano si trova anche la basilica-santuario della Madonna di Monserrato a Vallelonga.\nIl territorio si estende su 942\u00a0km\u00b2 ed \u00e8 suddiviso in 133 parrocchie, raggruppate in 5 zone pastorali: Mileto, Pizzo, Soriano Calabro, Vibo Valentia e Nicotera-Tropea.\nStoria.\nTropea.\nGli scavi archeologici condotti a Tropea e nel suo territorio hanno portato alla luce una necropoli con numerose iscrizioni cristiane, cosa che attesterebbe l'esistenza di una nutrita ed organizzata comunit\u00e0 cristiana tra il IV ed il V secolo. Una delle iscrizioni fa riferimento a Irene \"\u00abconductrix massae trapeianae\u00bb\"; un accenno alla \"massa di Tropea\", latifondo terriero organizzato sul modello di una fattoria, si trova anche nella vita di Gregorio Magno, dalla quale si evince che la massa era di propriet\u00e0 della Santa Sede (\"Patrimonium Sancti Petri\"). Dall'epistolario del pontefice emerge anche che a Tropea esisteva nel 591 un monastero dedicato a San Michele Arcangelo.\nMalgrado l'antichit\u00e0 della comunit\u00e0 cristiana di Tropea, il nome di un suo vescovo, Giovanni, compare per la prima volta solo negli atti del sinodo romano del 649. La sede non \u00e8 mai menzionata nelle numerose lettere di Gregorio Magno, che tuttavia in un modo o nell'altro menziona tutte le diocesi calabresi. Tropea perci\u00f2 con molta probabilit\u00e0 divenne sede episcopale tra il 604, anno della morte del pontefice, ed il 649. Secondo Louis Duchesne, potrebbe aver sostituito la diocesi di Meria (o Myria), conosciuta dalle lettere di papa Gregorio e di cui \u00e8 noto il vescovo Severino, morto nel 594.\nCome attesta l'epistolario di Gregorio Magno, la Calabria non aveva sedi metropolitane e, bench\u00e9 sottomessa politicamente all'impero bizantino, dipendeva dal punto di vista ecclesiastico dal patriarcato di Roma. Solo dalla prima met\u00e0 dell'VIII secolo, in seguito alle controversie sull'iconoclastia, la Calabria fu sottratta dall'imperatore Leone III Isaurico alla giurisdizione di Roma e sottomessa al patriarcato di Costantinopoli (circa 732). \u00c8 in questo contesto che la diocesi assume come rito liturgico quello greco, e viene sottoposta alla provincia ecclesiastica dell'arcidiocesi di Reggio, come attesta la \"Notitia Episcopatuum\" redatta dall'imperatore Leone VI (886-912) e databile all'inizio del X secolo.\nAlcuni storici (Cappelletti e Capalbi) ritengono che l'antica sede episcopale di Amantea, documentata per la prima volta dalla predetta \"Notitia Leonis\", sia stata unita nell'XI secolo alla diocesi di Tropea; Duchesne invece ipotizza che ad Amantea sia forse seguita la diocesi di Martirano.\nIn seguito all'occupazione normanna della Calabria, la diocesi, fino a quel momento di rito greco, pass\u00f2 gradualmente al rito latino. Il primo vescovo latino fu Giustino a cui il conte Ruggero nel 1094 conferm\u00f2 tutti i privilegi ed i diritti di cui godevano i precedenti vescovi greci. Fu edificata una nuova cattedrale, che venne consacrata nel 1193 alla presenza del metropolita di Reggio e di sette vescovi calabresi. Dal punto di vista territoriale, la diocesi comprendeva due entit\u00e0 distinte: \u00abil territorio originario di Tropea e dintorni, denominato \"diocesi superiore\", e il territorio di Amantea, denominato \"diocesi inferiore\" e che comprendeva la fascia costiera tra Lamezia e Paola, nettamente separati. Il vescovo poteva raggiungere il territorio amanteano via mare\u00bb.\nTra il XIII e la met\u00e0 del XVI secolo pochissimi furono i vescovi che risiedettero stabilmente in diocesi e solo con Gian Matteo di Luca (1556) le cose iniziarono a cambiare. Fu merito di Girolamo Rustici (1570-1593) l'aver dato nuovo dinamismo alla diocesi tropeana, con l'arrivo di nuovi ordini e congregazioni religiose. Il vescovo Fabrizio Caracciolo (1615-1626) dette attuazione pratica alle decisioni del concilio di Trento con l'indizione del primo sinodo nel 1618 e la fondazione del seminario diocesano. Particolarmente cara alla memoria dei tropeani \u00e8 la figura del vescovo Ambrogio Cordova (1633-1638), con cui inizia la serie dei vescovi spagnoli, e che istitu\u00ec \u00abla festa della Madonna di Romania il 27 marzo, per ricordare la particolare protezione della Vergine che ha scampato Tropea da un disastroso terremoto nel 1638\u00bb.\nIl 27 giugno 1818 con la bolla \"De utiliori\" di papa Pio VII Tropea fu unita \"aeque principaliter\" alla diocesi di Nicotera. Al momento dell'unione con Nicotera la diocesi era composta dai seguenti comuni:\nIl 16 dicembre 1963 i comuni della \"diocesi inferiore\" furono ceduti a vantaggio dei territori dell'arcidiocesi di Cosenza e della diocesi di Nicastro.\nNicotera.\nLa diocesi di Nicotera ha avuto una storia travagliata, due volte soppressa e due volte restaurata.\nStoricamente \u00e8 menzionata per la prima volta alla fine del VI secolo nelle lettere di papa Gregorio Magno. Il suo vescovo, Proculo, venne sospeso dal suo incarico per aver trascurato di amministrare la sua Chiesa e detenuto a Roma per fare penitenza (\"in poenitentiam deputatus\"); il pontefice incaric\u00f2 Rufino di Vibona di scegliere tra il clero della massa Nicoterense un nuovo vescovo; tuttavia tre anni dopo, nel 599, Proculo ritorn\u00f2 sulla sede calabrese. Dalle lettere di papa Gregorio si evince che il territorio di Nicotera faceva parte di una \"massa\", ossia di un insieme di fondi, di propriet\u00e0 del \"Patrimonium Sancti Petri\".\nA partire dall'VIII secolo la diocesi fu sottomessa al patriarcato di Costantinopoli e adott\u00f2 il rito greco in sostituzione di quello latino. Il secondo vescovo noto di \"Nikot\u00e9ra\" \u00e8 Sergio, che presenzi\u00f2 alle sedute del secondo concilio di Nicea del 787. Infine abbiamo il vescovo Cesareo, che trov\u00f2 la morte nel 902 quando la citt\u00e0 fu completamente distrutta dai Saraceni.\nNicotera \u00e8 poi citata nella \"Notitia Episcopatuum\" dell'imperatore Leone VI (inizio X secolo) tra le sedi suffraganee dell'arcidiocesi di Reggio. Tuttavia dopo Cesareo non \u00e8 noto alcun vescovo e, a causa della distruzione della citt\u00e0, la diocesi fu soppressa e probabilmente unita a quella di Tropea.\nA met\u00e0 circa dell'XI secolo la Calabria venne conquistata dai Normanni, che procedettero a ricostruire Nicotera e a restaurarvi la diocesi, che fu resa immediatamente soggetta alla Santa Sede. Di questa seconda fase della vita della diocesi, sono noti solo due vescovi. Pellegrino \u00e8 documentato in un diploma del 1173 e prese parte al concilio lateranense del 1179. Nella lotta tra gli aragonesi e gli angioini per il predominio sul territorio fece le spese il vescovo Tancredi, ucciso nel 1304, accusato di aver parteggiato per gli aragonesi in contrasto con le direttive del papa. Con la sua morte la diocesi venne soppressa una seconda volta ed il suo territorio unito dapprima a Mileto e poi a Reggio.\nLa diocesi fu nuovamente eretta con bolla di papa Bonifacio IX del 14 agosto 1392, come suffraganea di Reggio. Primo vescovo fu Giacomo d'Ursa da Sant'Angelo, che govern\u00f2 la diocesi fino all'inizio del XV secolo. A partire dalla seconda met\u00e0 del Cinquecento i vescovi si impegnarono per l'attuazione delle riforme volute dal concilio di Trento: Luca Antonio Resta celebr\u00f2 il primo sinodo diocesano nel 1579; il successore Ottaviano Capece (1582-1616) ne celebr\u00f2 ben dieci per ripristinare le regole e riformare i costumi; edific\u00f2 il nuovo palazzo episcopale e restaur\u00f2 la cattedrale; Ercole Coppola istitu\u00ec il seminario vescovile nel 1659. Nel 1669 il vescovo Giovanni Biancolella fu ucciso in un agguato, il cui vero obiettivo per\u00f2 era il vicario Giuseppe Corso; i colpevoli furono arrestati e giudicati e, bench\u00e9 papa Clemente IX in un primo tempo avesse deciso di comprare la citt\u00e0 per demolirla senza lasciarne traccia, fu nominato un nuovo vescovo scongiurando cos\u00ec un'ennesima soppressione della diocesi. Nel 1688 venne ucciso anche il tesoriere del capitolo della cattedrale.\nNel 1818 Nicotera fu unita \"aeque principaliter\" alla sede di Tropea. Al momento dell'unione, la diocesi comprendeva due soli comuni, Nicotera e Limbadi, con una decina di villaggi annessi, e la parrocchia di Caroniti nel comune di Joppolo. Primo vescovo di Nicotera e Tropea fu il napoletano Giovanni Tomasuolo (1818-1824), che dovette fare i conti con i contrasti sorti tra il clero delle due citt\u00e0 a causa della residenza del vescovo. A Michelangelo Franchini (1832-1854) si deve una particolare attenzione al seminario e alla formazione del clero, e all'istruzione religiosa dei fedeli, per i quali pubblic\u00f2 nel 1835 un compendio della dottrina cristiana. Tra i vescovi dell'Ottocento si deve ricordare anche Domenico Taccone Gallucci (1891-1908), autore di ricerche di storia ecclesiastica e soprattutto dei regesti pontifici relativi alle chiese calabresi.\nL'11 luglio 1973, dopo dieci anni di sede vacante, Vincenzo De Chiara, vescovo di Mileto, fu nominato anche vescovo di Nicotera e Tropea, unendo cos\u00ec \"in persona episcopi\" le tre sedi calabresi. Al De Chiara si deve l'istituzione del museo diocesano di Nicotera nei locali del palazzo vescovile.\nMileto.\nA partire dalla met\u00e0 dell'XI secolo la Calabria venne sottratta dai Normanni ai bizantini. Roberto il Guiscardo, con il \"Patto di Melfi\" (1059), divenne vassallo del Papa e s'impegn\u00f2 a riportare sotto la giurisdizione della Chiesa di Roma le terre conquistate ripristinando molte sedi vescovili distrutte dai Saraceni o dai Longobardi. Nel 1059 Ruggero I d'Altavilla ottenne dal fratello Roberto il \"castrum\" bizantino di Mileto, che fortific\u00f2 e abbell\u00ec con palazzi e chiese, facendone la sua residenza e capitale della contea. In questo contesto venne eretta per volont\u00e0 di Ruggero la diocesi di Mileto, la cui fondazione \u00e8 tradizionalmente attribuita al 1073.\nFormalmente la nuova sede episcopale fu istituita da papa Gregorio VII il 4 febbraio 1081 con la bolla \"Supernae miserationis\". Con questa bolla il pontefice trasfer\u00ec la diocesi greca di Vibona a Mileto, la cui sede fu resa immediatamente soggetta alla Sede Apostolica. Nel 1086, con il diploma noto con il nome di \"Sigillum Aureum\", il conte Ruggero dot\u00f2 la diocesi di territori, chiese, beni e uomini, con tutta una serie di privilegi ed esenzioni. Il 3 ottobre 1093, con la bolla \"Potestatem ligandi\", papa Urbano II conferm\u00f2 l'immediata soggezione di Mileto alla Santa Sede e incorpor\u00f2 anche la diocesi di Tauriana alla nuova diocesi; queste decisioni furono confermate da papa Callisto II il 23 dicembre 1122 con la bolla \"Officii nostri\".\nIl conte Ruggero, oltre ad istituire la diocesi e a dotarla di ricche donazioni e privilegi, fond\u00f2 anche l'abbazia della Santissima Trinit\u00e0, resa esente dalla giurisdizione del vescovo di Mileto, e fece costruire la cattedrale dedicata a San Nicola, con un capitolo di canonici; nel periodo della fondazione emerge la figura del primicerio san Gerlando, nominato attorno al 1088 vescovo di Agrigento.\nNel 1438 il vescovo Antonio Sorbilli eresse, accanto alla cattedrale, una scuola di grammatica e canto per i chierici secolari, ottenendo da papa Eugenio IV la facolt\u00e0 di mantenerla con le rendite di alcuni monasteri della diocesi. Questo seminario \"ante litteram\" ebbe tuttavia vita breve e fu chiuso nel 1447.\nA partire dalla met\u00e0 del XVI secolo inizia la serie dei vescovi riformatori, in linea con le direttive del concilio di Trento, che dettero un nuovo impulso organizzativo e pastorale alla diocesi. Nel 1570 il vescovo cardinale Innico d'Avalos d'Aragona compil\u00f2 una platea che per la prima volta, dai tempi dei Normanni, da un quadro generale dell'estensione e dei territori della diocesi. Il successore Giovan Mario De Alessandris (1573-1585) riform\u00f2 il capitolo della cattedrale. Marco Antonio Del Tufo (1585-1606) fece la prima visita pastorale della diocesi (1586), celebr\u00f2 tre sinodi e rifond\u00f2 il seminario (1587). Virgilio Cappone (1613-1631) istitu\u00ec i monti di piet\u00e0 di Monteleone e di Mileto.\nIl 13 agosto 1717, dopo innumerevoli liti tra abati e vescovi di Mileto, papa Clemente XI, con la bolla \"Ad exequendas\", decise la soppressione dell'abbazia \"nullius dioecesis\" della Santissima Trinit\u00e0, e la sua annessione al territorio della diocesi.\nSecondo i dati descritti nella visita ad limina del 1741 ad opera del vescovo Marcello Filomarini, la diocesi \u00abera formata da 146 parrocchie, 24 vicariati, 120 mila abitanti, 62 conventi, 6 monasteri di clarisse, 3 ospedali, 2 monti di piet\u00e0, 40 confraternite laicali\u00bb. Il terremoto del 5 febbraio 1783 distrusse tutto (cattedrale, episcopio, seminario, numerosi conventi, l'antica abbazia della Santissima Trinit\u00e0), compresa la citt\u00e0 episcopale, che dovette essere ricostruita a qualche chilometro di distanza dall'antico abitato; i vescovi dovettero ricostruire tutte le strutture diocesane.\nNegli avvenimenti del 1860, che portarono alla fine del regno di Napoli, il vescovo Filippo Mincione (1847-1882), convinto sostenitore del regime borbonico, sub\u00ec un processo e fu allontanato dalla diocesi, e contestualmente molti beni diocesani furono incamerati dallo Stato italiano.\nIl 10 giugno 1979, con il decreto \"Quo aptius\" della Congregazione per i Vescovi cedette tutte le parrocchie, circa cinquanta, site in comuni della provincia di Reggio Calabria a vantaggio della diocesi di Oppido che assunse la denominazione di diocesi di Oppido Mamertina-Palmi. I comuni interessati furono: Anoia, Candidoni, Cinquefrondi, Cittanova, Feroleto della Chiesa, Galatro, Gioia Tauro, Giffone, Laureana di Borrello, Maropati, Melicucc\u00e0, Melicucco, Palmi, Polistena, Rizziconi, Rosarno, Sant'Eufemia d'Aspromonte, San Ferdinando, San Giorgio Morgeto, San Pietro di Carid\u00e0, San Procopio, Seminara, Serrata, Sinopoli e Taurianova Lo stesso decreto trasfer\u00ec la parrocchia del Carmelo di Ceramida all'arcidiocesi di Reggio Calabria.\nSedi unite.\nL'11 luglio 1973 Vincenzo De Chiara, vescovo di Mileto, fu nominato anche vescovo di Nicotera e Tropea, unendo cos\u00ec \"in persona episcopi\" le tre diocesi calabresi.\nIl 30 settembre 1986, con il decreto \"Instantibus votis\" della Congregazione per i Vescovi, le sedi di Mileto, Nicotera e Tropea, sono state unite con la formula \"plena unione\" assumendo la nuova denominazione Mileto-Nicotera-Tropea. Contestualmente la diocesi \u00e8 diventata suffraganea dell'arcidiocesi di Reggio Calabria-Bova.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 173.340 persone contava 158.265 battezzati, corrispondenti al 91,3% del totale."}
{"id": "502214", "revid": "92723", "url": "https://it.wikipedia.org/wiki?curid=502214", "title": "Diocesi di Miri", "text": "La diocesi di Miri (in latino: \"Dioecesis Miriensis\") \u00e8 una sede della Chiesa cattolica in Malaysia suffraganea dell'arcidiocesi di Kuching. Nel 2019 contava 107.017 battezzati su 820.558 abitanti. \u00c8 retta dal vescovo Richard Ng.\nTerritorio.\nLa diocesi comprende parte dello stato malese di Sarawak.\nSede vescovile \u00e8 la citt\u00e0 di Miri, dove si trova la cattedrale di San Giuseppe.\nIl territorio \u00e8 suddiviso in 14 parrocchie.\nStoria.\nIl vicariato apostolico di Miri fu eretto il 19 dicembre 1959, ricavandone il territorio dal vicariato apostolico di Kuching (oggi arcidiocesi).\nIl 31 maggio 1976 il vicariato apostolico \u00e8 stato elevato al rango di diocesi con la bolla \"Quoniam Deo favente\" di papa Paolo VI.\nIl 21 novembre 1997 ha ceduto una porzione del suo territorio a vantaggio dell'erezione della prefettura apostolica del Brunei (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 820.558 persone contava 107.017 battezzati, corrispondenti al 13,0% del totale."}
{"id": "502218", "revid": "1123126", "url": "https://it.wikipedia.org/wiki?curid=502218", "title": "Diocesi di Malang", "text": "La diocesi di Malang (in latino: \"Dioecesis Malangensis\") \u00e8 una sede della Chiesa cattolica in Indonesia suffraganea dell'arcidiocesi di Semarang. Nel 2019 contava 78.538 battezzati su 17.108.980 abitanti. \u00c8 retta dal vescovo Henricus Pidyarto Gunawan, O.Carm.\nTerritorio.\nLa diocesi si estende nella provincia indonesiana di Giava Orientale, e comprende le reggenze di Malang, Probolinggo, Lumajang, Jember, Banyuwangi, Bondowoso, Situbondo, Bangkalan, Sampang, Pamekasan, Sumenep, e le municipalit\u00e0 di Malang, Batu, Pasuruan e Probolinggo.\nSede vescovile \u00e8 la citt\u00e0 di Malang, dove si trova la cattedrale della Madonna del Carmine.\nIl territorio si estende su 24.400\u00a0km\u00b2 ed \u00e8 suddiviso in 30 parrocchie.\nStoria.\nLa prefettura apostolica di Malang fu eretta il 27 aprile 1927 con il breve \"Nihil antiquius\" di papa Pio XI, ricavandone il territorio dal vicariato apostolico di Batavia (oggi arcidiocesi di Giacarta).\nIl 15 marzo 1939 la prefettura apostolica fu elevata a vicariato apostolico con la bolla \"De Malang\" di papa Pio XII.\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 17.108.980 persone contava 78.538 battezzati, corrispondenti allo 0,5% del totale."}
{"id": "502220", "revid": "1935652", "url": "https://it.wikipedia.org/wiki?curid=502220", "title": "Arcidiocesi di Malanje", "text": "Larcidiocesi di Malanje (in latino: \"Archidioecesis Malaniensis\") \u00e8 una sede metropolitana della Chiesa cattolica in Angola. Nel 2019 contava 618.830 battezzati su 1.030.000 abitanti. \u00c8 retta dall'arcivescovo Luzizila Kiala.\nTerritorio.\nL'arcidiocesi comprende la provincia di Malanje in Angola.\nSede arcivescovile \u00e8 la citt\u00e0 di Malanje, dove si trova la cattedrale di Nostra Signora Assunta.\nIl territorio \u00e8 suddiviso in 17 parrocchie.\nStoria.\nLa diocesi di Malanje fu eretta il 25 novembre 1957 con la bolla \"Inter sollicitudines\" di papa Pio XII, ricavandone il territorio dall'arcidiocesi di Luanda e dalla diocesi di Silva Porto (oggi diocesi di Kwito-Bi\u00e9). Originariamente era suffraganea dell'arcidiocesi di Luanda.\nIl 10 agosto 1975 cedette una porzione di territorio a vantaggio dell'erezione della diocesi di Henrique De Carvalho (oggi arcidiocesi di Saurimo) e contestualmente incorpor\u00f2 alcuni territori che erano appartenuti all'arcidiocesi di Luanda.\nIl 12 aprile 2011 \u00e8 stata elevata al rango di arcidiocesi metropolitana con la bolla \"Cum in Angolia\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.030.000 persone contava 618.830 battezzati, corrispondenti al 60,1% del totale."}
{"id": "502221", "revid": "1935652", "url": "https://it.wikipedia.org/wiki?curid=502221", "title": "Diocesi di Massa Marittima-Piombino", "text": "La diocesi di Massa Marittima-Piombino (in latino: \"Dioecesis Massana-Plumbinensis\") \u00e8 una sede della Chiesa cattolica in Italia suffraganea dell'arcidiocesi di Siena-Colle di Val d'Elsa-Montalcino appartenente alla regione ecclesiastica Toscana. Nel 2019 contava 124.610 battezzati su 126.510 abitanti. \u00c8 retta dal vescovo Carlo Ciattini.\nTerritorio.\nLa diocesi comprende parti delle province di Livorno, Pisa e Grosseto. Fanno parte del territorio diocesano anche le isole d'Elba, di Pianosa e di Montecristo. La parte continentale della diocesi confina a nord e ad est con la diocesi di Volterra, ad est e a sud con la diocesi di Grosseto.\nI comuni compresi nel territorio diocesano sono quelli di Campiglia Marittima, Castagneto Carducci, Follonica, Massa Marittima, Monteverdi Marittimo, Monterotondo Marittimo, Piombino, San Vincenzo, Sassetta e Suvereto sulla terraferma; e quelli di Campo nell'Elba, Capoliveri, Marciana, Marciana Marina, Porto Azzurro, Portoferraio e Rio sull'isola d'Elba.\nSede vescovile \u00e8 la cittadina di Massa Marittima, dove si trova la cattedrale di San Cerbone. A Piombino sorge l'abbazia concattedrale di Sant'Antimo.\nIl territorio si estende su 1.200\u00a0km\u00b2 ed \u00e8 suddiviso in 53 parrocchie.\nSantuari diocesani.\nSono riconosciuti come santuari diocesani i seguenti edifici religiosi:\nComunit\u00e0 religiose.\nAll'inizio del 2018 in diocesi erano presenti i seguenti ordini e congregazioni religiose:\nStoria.\nLa diocesi di Massa Marittima-Piombino \u00e8 erede dell'antica diocesi di Populonia, la cui sede vescovile venne trasferita a Massa Marittima nell'XI secolo.\nLa pi\u00f9 antica menzione della diocesi di Populonia risale agli inizi del VI secolo, grazie alla presenza del vescovo Asello ai concili indetti durante l'episcopato di papa Simmaco il 23 ottobre 501 e il 6 novembre 502; \u00e8 probabile che sia da identificare con il vescovo populoniese il vescovo Asello, indicato senza la diocesi di appartenenza, che prese parte al concilio indetto da papa Gelasio I il 13 maggio 495.\nLa diocesi di Populonia \u00e8 in particolar modo legata alla memoria del santo vescovo e patrono san Cerbone, vissuto nel VI secolo, di cui parla Gregorio Magno nei suoi \"Dialoghi\", e che una \"passio\" leggendaria, attribuita all'VIII secolo, dice originario dell'Africa. Secondo Gregorio Magno, a causa dell'invasione dei Longobardi (tra il 571 e il 574) Cerbone si rifugi\u00f2 sull'isola d'Elba dove mor\u00ec. Con la sua morte inizi\u00f2 un lungo periodo di sede vacante, documentata dall'epistolario dello stesso pontefice, che nel gennaio 591 affid\u00f2 la cura della diocesi di Populonia a Balbino, vescovo di Roselle.\nLa serie episcopale riprende verso la met\u00e0 del VII secolo con i vescovi Mariniano e Sereno, che furono presenti ai concili che condannarono l'eresia monotelita, il primo al concilio del 649 indetto da papa Martino I, e il secondo al concilio del 680 indetto da papa Agatone.\nIn seguito alla devastazione opera dai Saraceni nell'809, la citt\u00e0 di Populonia fu abbandonata dagli abitanti e dal suo vescovo, che trov\u00f2 rifugio nell'entroterra, nella val di Cornia, probabilmente nei pressi di Suvereto. Al concilio romano dell'861 il vescovo Paolo firm\u00f2 gli atti come vescovo \"Cornitus\" (o \"Corninus\"). Nell'XI secolo la sede fu traslata definitivamente a Massa Marittima, dove i vescovi sono documentati per la prima volta nel 1062. In un primo momento, nei documenti coevi, si alternarono i due titoli \"Populoniensis\" e \"Massensis\" (che appare per la prima volta nel 1115); poi, a partire dal XII/XIII secolo, la diocesi assunse in via definitiva il doppio titolo, Massa e Populonia, che dur\u00f2 fino al XX secolo.\nLimitata fu la presenza monastica nel territorio della diocesi, bench\u00e9 le pi\u00f9 antiche attestazioni risalgano ai primi secoli della cristianizzazione. Infatti, la prima documentazione in materia \u00e8 una lettera di Gregorio Magno del giugno 591 ai monaci eremiti dell'isola di Montecristo, ai quali il pontefice invi\u00f2 come visitatore l'abate Orosio. Oltre al monastero di San Mamiliano, sono documentate anche altre fondazioni monastiche da parte dei monaci di San Colombano in epoca longobarda riformati alla regola benedettina verso il IX secolo, come il monastero di San Pietro in Palazzuolo presso Monteverdi Marittimo, attestato nel 754; il monastero di San Giustiniano di Falesia presso Piombino, eretto nel 1022; il monastero di San Quirico di Populonia, attestato nel 1029; il monastero di San Pietro di Acquaviva presso Campiglia Marittima, la cui pi\u00f9 antica menzione risale alla fine del XII secolo; e il monastero femminile di Santa Maria di Asca presso Castagneto Carducci, attestato per la prima volta nel 1087.\nNel corso dell'XI secolo una controversia sui confini diocesani con la diocesi di Roselle fu risolta a favore di quest'ultima da papa Gregorio VII nel 1076. Il 20 novembre 1074 lo stesso papa aveva dichiarato la diocesi immediatamente soggetta alla Santa Sede, concedendo ai suoi vescovi la giurisdizione anche sull'isola d'Elba. Il 25 maggio 1133 papa Innocenzo II aggreg\u00f2 la diocesi di Populonia alla provincia ecclesiastica dell'arcidiocesi di Pisa.\nFino agli inizi del XIII secolo i vescovi esercitavano anche il potere civile sulla citt\u00e0 di Massa e su alcuni insediamenti del territorio diocesano, tra cui si possono ricordare Tricasi e Marsiliana nel territorio di Massa, Accesa nel comune di Gavorrano, Valli e Montioni in quello di Follonica, San Lorenzo nel territorio di Suvereto. Inoltre i vescovi avevano anche il diritto sulle decime minerarie di tutta l'isola d'Elba.\nIl 23 aprile 1459 la diocesi entr\u00f2 a far parte della provincia ecclesiastica dell'arcidiocesi di Siena.\nA partire dal XIV secolo, il territorio della diocesi era, dal punto di vista civile, sottoposto all'autorit\u00e0 di diverse sovranit\u00e0 politiche, tra cui il Granducato di Toscana e il Principato di Piombino. Questo rese in pi\u00f9 occasioni difficile l'esercizio del governo spirituale da parte dei vescovi. \u00abSegnale di questa debolezza dell'autorit\u00e0 vescovile fu la vicenda della nascita del monastero femminile di Sant'Anastasia a Piombino, nei primi anni del Seicento: il vescovo dovette accettare le condizioni poste dai maggiorenti locali, che con la loro tenace resistenza ai precetti romani impedirono che le loro figlie e sorelle dovessero subire il regime della clausura.\u00bb\nIn epoca moderna, la diocesi visse un periodo di crisi e di decadenza, non solo per le difficolt\u00e0 con i governi, ma anche per la povert\u00e0 economica e demografica del suo territorio, per la penuria del clero, per le difficolt\u00e0 in cui versava la mensa vescovile. Dal punto di vista strettamente pastorale, i vescovi non si impegnarono molto nell'attuazione dei decreti di riforma decisi dal Concilio di Trento; fanno eccezione Alessandro Petrucci (1602-1615), che per\u00f2 dovette ricorrere spesso al proprio patrimonio personale, creando non pochi problemi finanziari alla sua famiglia; e Pietro Vannucci (1770-1793), a cui si deve l'istituzione del seminario vescovile nei locali del soppresso convento dei minori conventuali.\nAgli inizi dell'Ottocento, durante l'occupazione napoleonica, la diocesi rimase vacante per molti anni; inoltre le isole ed il principato di Piombino furono sottomesse dal governo francese alla giurisdizione del vescovo di Ajaccio in Corsica. La diocesi di Massa fu ridotta cos\u00ec a sole 10 parrocchie; nel 1807 ci fu anche il progetto di unire Massa con la diocesi di Livorno, progetto che tuttavia non and\u00f2 in porto. Con la fine dell'Impero francese, la diocesi di Massa ritorn\u00f2 in possesso di tutti i suoi territori precedenti, ad eccezione dell'isola di Capraia, che rimase alla diocesi di Brugnato, a cui era stata ceduta nel 1787.\nDal 1924 al 1933 Massa Marittima fu unita \"in persona episcopi\" alla diocesi di Livorno con il vescovo Giovanni Piccioni.\nIl 14 maggio 1978, in forza del decreto \"Ex historicis documentis\" della Congregazione per i vescovi, la diocesi ha assunto il nome attuale e Populonia \u00e8 divenuta una sede titolare.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 126.510 persone contava 124.610 battezzati, corrispondenti al 98,5% del totale."}
{"id": "502222", "revid": "110157", "url": "https://it.wikipedia.org/wiki?curid=502222", "title": "Diocesi di Man", "text": "La diocesi di Man (in latino: \"Dioecesis Manensis\") \u00e8 una sede della Chiesa cattolica in Costa d'Avorio suffraganea dell'arcidiocesi di Gagnoa. Nel 2019 contava 123.510 battezzati su 2.113.660 abitanti. \u00c8 retta dal vescovo Gaspard B\u00e9by Gn\u00e9ba.\nTerritorio.\nLa diocesi comprende le regioni ivoriane del Medio Cavally e delle Montagne.\nSede vescovile \u00e8 la citt\u00e0 di Man, dove si trova la cattedrale di San Michele.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta l'8 giugno 1968 con la bolla \"Qui imperio Christi\" di papa Paolo VI, ricavandone il territorio dalla diocesi di Daloa. Originariamente era suffraganea dell'arcidiocesi di Abidjan.\nIl 19 dicembre 1994 ha ceduto una porzione del suo territorio a vantaggio dell'erezione della diocesi di Odienn\u00e9 e nel contempo \u00e8 entrata a far parte della provincia ecclesiastica dell'arcidiocesi di Gagnoa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.113.660 persone contava 123.510 battezzati, corrispondenti al 5,8% del totale."}
{"id": "502223", "revid": "110157", "url": "https://it.wikipedia.org/wiki?curid=502223", "title": "Diocesi di Mende", "text": "La diocesi di Mende (in latino: \"Dioecesis Mimatensis\") \u00e8 una sede della Chiesa cattolica in Francia suffraganea dell'arcidiocesi di Montpellier. Nel 2019 contava 55.000 battezzati su 76.300 abitanti. \u00c8 retta dal vescovo Beno\u00eet Bertrand.\nTerritorio.\nLa diocesi comprende il dipartimento francese della Loz\u00e8re, uno dei cinque dipartimenti che compongono la regione Linguadoca-Rossiglione.\nSede vescovile \u00e8 la citt\u00e0 di Mende, dove si trova la basilica cattedrale di \"Notre-Dame et Saint-Privat\".\nIl territorio si estende su 5.180\u00a0km\u00b2 ed \u00e8 suddiviso in 135 parrocchie.\nLe parrocchie.\nIl seguito alla riorganizzazione ecclesiastica della diocesi, dal 1\u00ba settembre 2009 il territorio \u00e8 stato suddiviso in cinque grandi parrocchie che accorpano tutte le precedenti:\nDa un punto di vista territoriale le cinque parrocchie ricalcano esattamente i confini delle cinque zone pastorali esistenti in diocesi prima del 2009.\nStoria.\nSecondo la tradizione, san Marziale di Limoges avrebbe evangelizzato il territorio del G\u00e9vaudan abitato dai Gabali e vi avrebbe ordinato il primo vescovo, san Severiano. Il primo vescovo storicamente documentato \u00e8 san Privato, attestato da Gregorio di Tours, patrono della diocesi, che avrebbe subito il martirio verso la met\u00e0 del III secolo. Al primo concilio di Arles del 314 la chiesa dei Gabali \u00e8 rappresentata dal diacono Geniale. L'antica capitale dei Gabali era \"Anderitum\", l'odierna Javols, dove si presume avesse sede il vescovo; in seguito, secondo il dato tradizionale, la sede venne trasferita a \"Mimate\", ossia Mende, dove sub\u00ec il martirio san Privato.\nDopo la conquista dei Visigoti nel V secolo, la terra dei Gabali \u00e8 annessa al regno franco nel 510; da questo momento la diocesi diventa stabilmente suffraganea dell'arcidiocesi di Bourges, antica sede metropolitana della provincia romana dell'Aquitania prima. I vescovi mantennero per secoli il titolo di \"episcopi Gabalensis\"; la prima attestazione del titolo \"Mimatensis\", ossia Mende, appare nel 951 con il vescovo Stefano.\nNel 1161 al vescovo Aldebert du Tournel e ai suoi successori furono concessi i diritti di signoria sulla citt\u00e0 e la diocesi, diventando al contempo vassalli del re di Francia. Il 3 febbraio 1307 il vescovo Guillaume Durand II ottenne il titolo di conte del G\u00e9vaudan, a cui furono costretti a sottoporsi tutti i baroni della regione, che da oltre un secolo erano in conflitto con i vescovi di Mende per la supremazia sul temporale.\nNel XIV secolo la diocesi vide la nascita di Guillaume de Grimoard, che nel 1362 divenne papa con il nome di Urbano V. A lui si deve la ricostruzione della cattedrale, opera iniziata dallo stesso papa qualche anno prima, ma danneggiata da un incendio. Per trovare le risorse, il papa utilizz\u00f2 un procedimento senza precedenti: lasci\u00f2 la sede vescovile vacante per due anni (1368-1370), cos\u00ec che le entrate della mensa, normalmente devolute al vescovo pro tempore, furono invece totalmente dirottate per la continuazione dei lavori all'edificio. Tuttavia i lavori, interrotti per la morte del papa (1370), furono ultimati nel XV secolo: il 2 agosto 1467 il vescovo Antoine de La Panouse consacr\u00f2 l'altare maggiore.\nDurante le guerre di religione, la citt\u00e0 e il territorio di Mende, conquistati dagli ugonotti nel 1562, furono soggetti a dure lotte, dove non furono risparmiati i massacri; tra questi la storia ricorda in particolare quello avvenuto la notte di natale del 1579, dove un manipolo di protestanti, guidati da Matthieu Merle, fecero irruzione nella cattedrale massacrando e sgozzando tutti i presenti. Solo con l'editto di Nantes fu riportata la calma nel G\u00e9vaudan.\nAl vescovo Giacinto Serroni si deve l'istituzione del seminario diocesano, affidato ai preti della congregazione della Dottrina cristiana. Nell'Ottocento saranno i gesuiti a gestire per un certo periodo il seminario.\nIl 3 ottobre 1678 Mende divenne suffraganea dell'arcidiocesi di Albi.\nAgli albori del XVIII secolo la diocesi di Mende fu turbata dall'insurrezione dei \"Camisards\", una setta che seguiva delle presunte profezie, influenzate in certa misura dal calvinismo, e che resistette in armi contro l'esercito francese per una ventina d'anni. L'8 marzo 1715 Luigi XIV annunci\u00f2 la completa estinzione della setta.\nDurante il periodo rivoluzionario il vescovo Castellane fu giustiziato a Versailles il 9 settembre 1792.\nIn seguito al Concordato, il 29 novembre 1801 la diocesi si ampli\u00f2, incorporando parte della soppressa diocesi di Al\u00e8s e tutto il territorio della diocesi di Viviers. Contestualmente fu sottoposta alla sede metropolitana di Lione.\nIl 6 ottobre 1822 la diocesi di Viviers fu ristabilita con la bolla \"Paternae charitatis\" di papa Pio VII, recuperandone l'antico territorio dalla diocesi di Mende, che ritorn\u00f2 ad essere suffraganea dell'arcidiocesi di Albi.\nNel XIX e XX secolo la diocesi ha visto nascere numerose vocazioni missionarie, appartenenti soprattutto alle congregazioni missionarie come la Societ\u00e0 per le Missioni Estere di Parigi o i Missionari Oblati di Maria Immacolata. Molti missionari divennero vicari apostolici: Alexandre Chabanon, Augustin Tardieu e Jean-Baptiste Chabalier in Cocincina; \u00c9douard Bresson in Oceania; Jean-Antoine Trocellier in Canada; Jean-Baptiste-Fr\u00e9zal Charbonier in Tanzania; Louis Dalle e Fran\u00e7ois d'Alteroche in Per\u00f9.\nL'8 dicembre 2002, in seguito alla riorganizzazione delle circoscrizioni diocesane francesi, la diocesi di Mende \u00e8 entrata a far parte della provincia ecclesiastica dell'arcidiocesi di Montpellier.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 76.300 persone contava 55.000 battezzati, corrispondenti al 72,1% del totale."}
{"id": "502224", "revid": "110157", "url": "https://it.wikipedia.org/wiki?curid=502224", "title": "Diocesi di Mendi", "text": "La diocesi di Mendi (in latino: \"Dioecesis Mendiensis\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Mount Hagen. Nel 2019 contava 82.553 battezzati su 904.000 abitanti. \u00c8 retta dal vescovo Donald Lippert, O.F.M.Cap.\nTerritorio.\nLa diocesi comprende le province di Hela e degli Altopiani del Sud sull'isola di Nuova Guinea.\nSede vescovile \u00e8 la citt\u00e0 di Mendi, dove si trova la cattedrale della Madre del Buon Pastore.\nIl territorio \u00e8 suddiviso in 24 parrocchie.\nStoria.\nLa prefettura apostolica di Mendi fu eretta il 13 novembre 1958 con la bolla \"Eius successores\" di papa Giovanni XXIII, ricavandone il territorio dal vicariato apostolico di Port Moresby (oggi arcidiocesi).\nIl 6 luglio 1965 la prefettura apostolica fu elevata a vicariato apostolico con la bolla \"Regnum Christi\" di papa Paolo VI.\nIl 15 novembre 1966 il vicariato apostolico \u00e8 stato elevato a diocesi con la bolla \"Laeta incrementa\" dello stesso papa Paolo VI.\nIl 16 gennaio 1971 ha ceduto una porzione di territorio a vantaggio dell'erezione della diocesi di Kerema.\nOriginariamente suffraganea dell'arcidiocesi di Madang, il 18 marzo 1982 \u00e8 entrata a far parte della provincia ecclesiastica dell'arcidiocesi di Mount Hagen.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 904.000 persone contava 82.553 battezzati, corrispondenti al 9,1% del totale."}
{"id": "502225", "revid": "110157", "url": "https://it.wikipedia.org/wiki?curid=502225", "title": "Arcidiocesi di Mandalay", "text": "Larcidiocesi di Mandalay (in latino: \"Archidioecesis Mandalayensis\") \u00e8 una sede metropolitana della Chiesa cattolica in Birmania. Nel 2019 contava 22.321 battezzati su 9.666.650 abitanti. \u00c8 retta dall'arcivescovo Marco Tin Win.\nTerritorio.\nL'arcidiocesi comprende la parte meridionale della divisione di Sagaing, pressoch\u00e9 tutta la divisione di Mandalay e la parte orientale della divisione di Magway.\nSede arcivescovile \u00e8 la citt\u00e0 di Mandalay, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 35 parrocchie.\nStoria.\nIl vicariato apostolico della Birmania Centrale \u00e8 stato eretto il 27 novembre 1866 con il breve \"Summum ecclesiae\" di papa Pio IX, in seguito alla divisione del vicariato apostolico di Birmania (oggi arcidiocesi di Yangon). La missione di evangelizzare il territorio fu affidata ai missionari francesi della Societ\u00e0 per le missioni estere di Parigi.\nIl 19 luglio 1870 per effetto del breve \"Quod Catholici nominis\" di papa Pio IX il vicariato apostolico della Birmania Centrale assunse il nome di vicariato apostolico della Birmania Settentrionale.\nIl 5 gennaio 1939 cedette una porzione del suo territorio a vantaggio dell'erezione della prefettura apostolica di Bhamo (oggi diocesi di Myitkyina) e contestualmente assunse il nome di vicariato apostolico di Mandalay.\nIl 1\u00ba gennaio 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum alterna\" di papa Pio XII.\nIl 21 novembre 1992 ha ceduto un'altra porzione del suo territorio a vantaggio dell'erezione della diocesi di Hakha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 9.666.650 persone contava 22.321 battezzati, corrispondenti allo 0,2% del totale."}
{"id": "502226", "revid": "92723", "url": "https://it.wikipedia.org/wiki?curid=502226", "title": "Diocesi di Manado", "text": "La diocesi di Manado (in latino: \"Dioecesis Manadoensis\") \u00e8 una sede della Chiesa cattolica in Indonesia suffraganea dell'arcidiocesi di Makassar. Nel 2019 contava 145.155 battezzati. \u00c8 retta dal vescovo Benedictus Estephanus Rolly Untu, M.S.C.\nTerritorio.\nLa diocesi copre le province indonesiane di Sulawesi Settentrionale, Gorontalo e Sulawesi Centrale nella parte settentrionale dell'isola di Celebes.\nSede vescovile \u00e8 la citt\u00e0 di Manado, dove si trova la cattedrale del Cuore Immacolato di Maria.\nIl territorio si estende su 90.000\u00a0km\u00b2 ed \u00e8 suddiviso in 67 parrocchie.\nStoria.\nLa prefettura apostolica di Celebes fu eretta il 19 novembre 1919 con il breve apostolico \"Nobis supremum\" di papa Benedetto XV, ricavandone il territorio dal vicariato apostolico di Batavia (oggi arcidiocesi di Giacarta).\nIl 1\u00ba febbraio 1934 la prefettura apostolica fu elevata a vicariato apostolico con la bolla \"Magno perfundimur\" di papa Pio XI.\nIl 13 aprile 1937 cedette una porzione del suo territorio a vantaggio dell'erezione della prefettura apostolica di Makassar (oggi arcidiocesi) e contestualmente assunse il nome di vicariato apostolico di Manado.\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 contava 145.155 battezzati."}
{"id": "502227", "revid": "110157", "url": "https://it.wikipedia.org/wiki?curid=502227", "title": "Diocesi di Mondov\u00ec", "text": "La diocesi di Mondov\u00ec (in latino: \"Dioecesis Montis Regalis in Pedemonte o Montis Vici\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2019 contava 114.000 battezzati su 125.000 abitanti. \u00c8 retta dal vescovo Egidio Miragoli.\nTerritorio.\nLa diocesi comprende la citt\u00e0 di Mondov\u00ec e il territorio circostante, e si estende su due province, quella di Cuneo in Piemonte e quella di Savona in Liguria. A nord confina con le diocesi di Alba e di Fossano e ad ovest con la diocesi di Cuneo, tutte appartenenti alla regione ecclesiastica piemontese. A sud confina con la diocesi di Nizza, in Francia, mentre ad est si trovano le diocesi di Ventimiglia-San Remo, Albenga-Imperia e Savona-Noli, tutte appartenenti alla regione ecclesiastica ligure, e con la diocesi di Acqui.\nSede vescovile \u00e8 la stessa citt\u00e0 di Mondov\u00ec, dove si trova la cattedrale di San Donato. A Vicoforte sorge la basilica minore del santuario della Nativit\u00e0 di Maria Santissima (o santuario della Regina Montis Regalis).\nParrocchie e unit\u00e0 pastorali.\nIl territorio si estende su 2.190\u00a0km\u00b2 ed \u00e8 suddiviso in 168 parrocchie organizzate in 9 unit\u00e0 pastorali:\nStoria.\nLa diocesi di Mondov\u00ec fu eretta da papa Urbano VI con la bolla \"Salvator Noster\" data a Perugia l'8 giugno 1388, a seguito di una petizione presentata al Papa dalla Citt\u00e0 a dal marchese Teodoro II del Monferrato. Ci\u00f2 avvenne durante lo Scisma d'occidente, e la promozione di Mondov\u00ec a sede vescovile potrebbe essere stata concessa, tra le varie cause, anche per la fedelt\u00e0 di Mondov\u00ec al legittimo papa di Roma, mentre la diocesi madre di Asti era passata all'obbedienza dell'antipapa francese.\nIl territorio della nuova diocesi venne ricavato da quella di Asti e fu resa suffraganea dell'arcidiocesi di Milano. Il nuovo vescovo ottenne il titolo feudale, puramente onorifico, di conte. La chiesa di San Donato martire, primitiva parrocchia e pieve del \"terzero\" pi\u00f9 popoloso di Vico, costruita sulla parte pi\u00f9 alta di Piazza (oggi Cittadella e Caserma) fu eretta a cattedrale. La medesima bolla pontificia vi erigeva il capitolo dei canonici, che riceveva ulteriori privilegi con altre bolle di papa Eugenio IV nel 1440 e di papa Pio II nel 1461. La diocesi si estendeva a tutto il territorio dell'antica contea di Bredolo.\nA causa dell'opposizione degli abitanti di alcuni centri, i confini della nuova diocesi rimasero incerti per diverso tempo. Per esempio, teoricamente anche Cuneo faceva parte della nuova diocesi, ma la sua aggregazione a Mondov\u00ec divenne definitiva soltanto nel 1438, per decreto di papa Eugenio IV. Lo stesso pontefice, con bolla del 29 novembre 1438, assegnava al vescovado di Mondov\u00ec, l'antica abbazia benedettina di San Dalmazzo, situata presso la romana Pedona.\nNel 1495, per decreto della duchessa reggente, Bianca di Savoia, il distretto di Cuneo ebbe un proprio vicario generale, dipendente dal vescovo di Mondov\u00ec. Il vescovo Gerolamo Calagrano celebr\u00f2 nel 1491 il primo sinodo diocesano che apre la serie dei 28 sinodi monregalesi, che la storia ha tramandato. Tra la fine del XV secolo e il primo decennio del XVI fu ricostruita, per iniziativa di Amedeo di Romagnano, sul luogo della precedente, la cattedrale di San Donato, tra le pi\u00f9 imponenti del Piemonte; fu consacrata da Lorenzo Fieschi nel 1514.\nNel 1515, Torino fu elevata a sede metropolitana, e il 24 maggio papa Leone X assegn\u00f2 la diocesi monregalese alla provincia ecclesiastica torinese.\nNel 1522 ci fu un curioso caso di conflitto nell'elezione del vescovo; il 22 ottobre il capitolo elesse Antonio di Romagnano, ignaro che il 15 ottobre il papa aveva gi\u00e0 eletto Lorenzo Fieschi.\nIn esecuzione dei decreti di riforma del concilio di Trento, il vescovo cardinale Vincenzo Lauro fondava nel 1573 il seminario diocesano. Negli stessi anni (1571-74) il duca Emanuele Filiberto faceva abbattere, insieme con altre chiese e edifici ecclesiastici, la grande cattedrale, da poco costruita, per trasformare il colle di San Donato in cittadella fortificata; la cattedrale fu trasferita nella chiesa gotica di san Francesco dei Frati Minori, risalente al XIII secolo.\nSi deve al vescovo Giannantonio Castrucci l'attuazione dei decreti tridentini con il sinodo celebrato nel 1592; fu questo vescovo ad introdurre in diocesi i Gesuiti, che aprirono un collegio per l'insegnamento della teologia dogmatica e della morale. All'epoca di Castrucci, si svilupp\u00f2 il culto e la devozione alla Vergine del Pilone presso Vicoforte, e nel 1596 ebbe inizio la costruzione del santuario di Vicoforte, eretto in forme barocche con il contributo dei duchi di Savoia; il santuario divenne ben presto il centro spirituale della diocesi.\nA met\u00e0 del XVIII secolo (1743-53), sotto il vescovo Carlo Felice Sammartino, la chiesa di san Francesco fu abbattuta e sostituita dall'odierna cattedrale, progettata da Francesco Gallo (1742) e portata a compimento sotto Michele Casati, che la consacr\u00f2 nel 1763.\nI confini della diocesi subirono alcune variazioni nel 1768 all'epoca del vescovo Michele Casati, quando, al termine ad una lunga contesa, furono incorporate le parrocchie di San Michele, Niella Tanaro, Torre, Pamparato \u2013 precedentemente soggette alla Chiesa d'Asti \u2013 e quelle di Lesegno, Mombasiglio, Viola, Cigli\u00e8 e Roccacigli\u00e8, gi\u00e0 appartenute alla diocesi di Alba.\nDurante l'occupazione francese (1796-1815) la sede vescovile di Mondov\u00ec super\u00f2 il pericolo di essere soppressa, come avvenne per altre nove diocesi piemontesi, e fu trasferita a Cuneo, che era stata eretta a sede provinciale. La soppressione, nel 1803, di alcune diocesi contigue determin\u00f2 un aumento considerevole del territorio della diocesi di Mondov\u00ec, con l'acquisizione dell'intera diocesi di Fossano e di territori scorporati dalle soppresse diocesi di Alba e di Saluzzo.\nCon le bolle del 17 luglio e 29 ottobre 1817 papa Pio VII restaur\u00f2 la situazione precedente al 1803, ma con alcune innovazioni: istitu\u00ec infatti la diocesi di Cuneo, ricavandone il territorio dalla diocesi di Mondov\u00ec, ed estese i confini della Chiesa monregalese a tutta la valle del Tanaro e a quella della Bormida, includendovi le parrocchie del distretto ligure di Millesimo (Vicarie di Millesimo, Calizzano e Pallare); aggreg\u00f2 pure a Mondov\u00ec altre parrocchie delle vicarie di Dogliani e di Murazzano, gi\u00e0 appartenute alla diocesi di Alba.\nIn seguito alle soppressioni e agli incameramenti delle congregazioni religiose e dei beni ecclesiastici, attuati da Napoleone Bonaparte (1802-06) e dal governo del Regno di Sardegna (1855), non rimase niente della celebre abbazia di San Dalmazzo e del suo patrimonio; il vescovo di Mondov\u00ec mantenne il puro titolo di \"abate perpetuo di San Dalmazzo\", oggi non pi\u00f9 in uso.\nDurante l'Ottocento e la prima met\u00e0 del Novecento, fino al concilio Vaticano II, la storia della diocesi \u00e8 segnata da lunghi episcopati, solo sei vescovi in poco meno di 160 anni, tra cui si distinsero quelli di Giovanni Tommaso Ghilardi e di Sebastiano Briacca (31 anni di episcopato ciascuno), e di Giovanni Battista Ressia (35 anni di episcopato).\nIl 19 gennaio 1950 furono rivisti i confini con la vicina diocesi di Cuneo nei comuni di Montanera e di Morozzo. Il 2 febbraio 1965 Mondov\u00ec ha ceduto la parrocchia di Nasino alla diocesi di Albenga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 125.000 persone contava 114.000 battezzati, corrispondenti al 91,2% del totale."}
{"id": "502228", "revid": "1935652", "url": "https://it.wikipedia.org/wiki?curid=502228", "title": "Diocesi di Manga", "text": "La diocesi di Manga (in latino: \"Dioecesis Mangana\") \u00e8 una sede della Chiesa cattolica in Burkina Faso suffraganea dell'arcidiocesi di Ouagadougou. Nel 2019 contava 157.067 battezzati su 727.500 abitanti. La sede \u00e8 vacante.\nTerritorio.\nLa diocesi comprende le province burkinab\u00e9 di Baz\u00e8ga, Zoundw\u00e9ogo e Nahouri.\nSede vescovile \u00e8 la citt\u00e0 di Manga, dove si trova la cattedrale di Nostra Signora Assunta (\"Notre Dame de l'Assomption\").\nIl territorio \u00e8 suddiviso in 7 parrocchie.\nStoria.\nLa diocesi \u00e8 stata eretta il 2 gennaio 1997 con la bolla \"De cunctis Ecclesiis solliciti\" di papa Giovanni Paolo II, ricavandone il territorio dalla diocesi di Koup\u00e9la (oggi arcidiocesi) e dall'arcidiocesi di Ouagadougou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 727.500 persone contava 157.067 battezzati, corrispondenti al 21,6% del totale."}
{"id": "502229", "revid": "92723", "url": "https://it.wikipedia.org/wiki?curid=502229", "title": "Diocesi di Mangochi", "text": "La diocesi di Mangochi (in latino: \"Dioecesis Mangociensis\") \u00e8 una sede della Chiesa cattolica in Malawi suffraganea dell'arcidiocesi di Blantyre. Nel 2019 contava 817.000 battezzati su 2.323.428 abitanti. \u00c8 retta dal vescovo Monfort Stima.\nTerritorio.\nLa diocesi comprende la zona meridionale del lago Malawi, comprensiva dei distretti di Balaka, Mangochi e di parte di quello di Machinga.\nSede vescovile \u00e8 la citt\u00e0 di Mangochi, dove si trova la cattedrale di Sant'Agostino.\nIl territorio \u00e8 suddiviso in 25 parrocchie.\nStoria.\nLa prefettura apostolica di Fort Johnston fu eretta il 29 maggio 1969 con la bolla \"Quam studiose\" di papa Paolo VI, ricavandone il territorio dalla diocesi di Zomba.\nIl 17 settembre 1973 per effetto della bolla \"Cum Nostrum apostolicum\" dello stesso papa Paolo VI la prefettura apostolica \u00e8 stata elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.323.428 persone contava 817.000 battezzati, corrispondenti al 35,2% del totale."}
{"id": "502230", "revid": "92723", "url": "https://it.wikipedia.org/wiki?curid=502230", "title": "Diocesi di Menongue", "text": "La diocesi di Menongue (in latino: \"Dioecesis Menonguensis\") \u00e8 una sede della Chiesa cattolica in Angola suffraganea dell'arcidiocesi di Lubango. Nel 2019 contava 694.300 battezzati su 1.035.780 abitanti. \u00c8 retta dal vescovo Leopoldo Ndakalako.\nTerritorio.\nLa diocesi comprende la provincia di Cuando Cubango e i municipi di Jamba e Ganguela nella provincia di Hu\u00edla in Angola.\nSede vescovile \u00e8 la citt\u00e0 di Menongue, dove si trova la cattedrale di Nostra Signora di F\u00e1tima.\nIl territorio \u00e8 suddiviso in 7 parrocchie.\nStoria.\nLa diocesi di Serpa Pinto fu eretta il 10 agosto 1975 con la bolla \"Qui pro supremi\" di papa Paolo VI, ricavandone il territorio dalle diocesi di Nova Lisboa (oggi arcidiocesi di Huambo) e di S\u00e1 da Bandeira (oggi arcidiocesi di Lubango).\nOriginariamente suffraganea dell'arcidiocesi di Luanda, il 3 febbraio 1977 \u00e8 entrata a far parte della provincia ecclesiastica di Lubango.\nIl 16 maggio 1979 ha assunto il nome attuale in forza del decreto \"Cum Excellentissimus\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.035.780 persone contava 694.300 battezzati, corrispondenti al 67,0% del totale."}
{"id": "502231", "revid": "110157", "url": "https://it.wikipedia.org/wiki?curid=502231", "title": "Diocesi di Mananjary", "text": "La diocesi di Mananjary (in latino: \"Dioecesis Mananiariensis\") \u00e8 una sede della Chiesa cattolica in Madagascar suffraganea dell'arcidiocesi di Fianarantsoa. Nel 2019 contava 175.626 battezzati su 1.144.140 abitanti. \u00c8 retta dal vescovo Jos\u00e9 Alfredo Caires de Nobrega, S.C.I.\nTerritorio.\nLa diocesi comprende i distretti di Manajary, Ifanadiana e Nosy Varica nella provincia di Fianarantsoa in Madagascar.\nSede vescovile \u00e8 la citt\u00e0 di Mananjary, dove si trova la cattedrale di Sant'Agostino.\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta il 9 aprile 1968 con la bolla \"Perpetua florere\" di papa Paolo VI, ricavandone il territorio dall'arcidiocesi di Fianarantsoa e dalla diocesi di Tamatave (oggi arcidiocesi di Toamasina).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.144.140 persone contava 175.626 battezzati, corrispondenti al 15,4% del totale."}
{"id": "502232", "revid": "267975", "url": "https://it.wikipedia.org/wiki?curid=502232", "title": "Diocesi di Manono", "text": "La diocesi di Manono (in latino: \"Dioecesis Manonensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Lubumbashi. Nel 2019 contava 218.394 battezzati su 1.170.201 abitanti. \u00c8 retta dal vescovo Vincent de Paul Kwanga Njubu.\nTerritorio.\nLa diocesi comprende il territorio di Manono nella provincia del Tanganyika e il territorio di Malemba-Nkulu nella provincia dell'Alto Lomami, nella Congo.\nSede vescovile \u00e8 la citt\u00e0 di Manono, dove si trova la cattedrale di Santa Barbara.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 24 aprile 1971 con la bolla \"Qui regno Christi\" di papa Paolo VI, ricavandone il territorio dalle diocesi di Baudouinville (oggi diocesi di Kalemie-Kirungu), di Kilwa (oggi diocesi di Kilwa-Kasenga) e di Kongolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.170.201 persone contava 218.394 battezzati, corrispondenti al 18,7% del totale."}
{"id": "502233", "revid": "1935652", "url": "https://it.wikipedia.org/wiki?curid=502233", "title": "Arcidiocesi di Monrovia", "text": "Larcidiocesi di Monrovia () \u00e8 una sede metropolitana della Chiesa cattolica in Liberia. Nel 2019 contava 146.770 battezzati su 2.307.000 abitanti. La sede \u00e8 vacante.\nTerritorio.\nL'arcidiocesi comprende le contee di Bomi, Gbarpolu, Grand Bassa, Grand Cape Mount, Margibi, Montserrado e River Cess in Liberia.\nSede arcivescovile \u00e8 la citt\u00e0 di Monrovia, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 32 parrocchie.\nStoria.\nLa prefettura apostolica della Liberia fu eretta il 18 aprile 1903, ricavandone il territorio dal vicariato apostolico della Sierra Leone (oggi arcidiocesi di Freetown).\nIl 9 aprile 1934 la prefettura apostolica fu elevata a vicariato apostolico con la bolla \"Quae magis christiano\" di papa Pio XI.\nIl 2 febbraio 1950 cedette una porzione del suo territorio a vantaggio dell'erezione della prefettura apostolica di Capo Palmas (oggi diocesi) e contestualmente cambi\u00f2 il proprio nome in vicariato apostolico di Monrovia.\nIl 19 dicembre 1981 il vicariato apostolico \u00e8 stato elevato al rango di arcidiocesi metropolitana con la bolla \"Patet Ecclesiae\" di papa Giovanni Paolo II.\nIl 17 novembre 1986 ha ceduto un'altra porzione di territorio a vantaggio dell'erezione della diocesi di Gbarnga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.307.000 persone contava 146.770 battezzati, corrispondenti al 6,4% del totale."}
{"id": "502234", "revid": "287204", "url": "https://it.wikipedia.org/wiki?curid=502234", "title": "Diocesi di Mondovi", "text": ""}
{"id": "502235", "revid": "287204", "url": "https://it.wikipedia.org/wiki?curid=502235", "title": "Diocesi di Mansa", "text": "La diocesi di Mansa (in latino: \"Dioecesis Mansaensis\") \u00e8 una sede della Chiesa cattolica in Zambia suffraganea dell'arcidiocesi di Kasama. Nel 2019 contava 331.327 battezzati su 1.063.798 abitanti. \u00c8 retta dal vescovo Patrick Chisanga, O.F.M.Conv.\nTerritorio.\nLa diocesi comprende l'intera provincia di Luapula nello Zambia.\nSede vescovile \u00e8 la citt\u00e0 di Mansa, dove si trova la cattedrale dell'Assunzione di Nostra Signora.\nIl territorio \u00e8 suddiviso in 27 parrocchie.\nStoria.\nLa prefettura apostolica di Fort Rosebery fu eretta il 10 luglio 1952 con la bolla \"Ut qui sacris\" di papa Pio XII, ricavandone il territorio dal vicariato apostolico di Banguelo (oggi arcidiocesi di Kasama).\nIl 3 gennaio 1961 la prefettura apostolica fu elevata a diocesi con la bolla \"Venerabiles Fratres\" di papa Giovanni XXIII.\nIl 22 novembre 1967 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.063.798 persone contava 331.327 battezzati, corrispondenti al 31,1% del totale."}
{"id": "502236", "revid": "1123126", "url": "https://it.wikipedia.org/wiki?curid=502236", "title": "Diocesi di Manokwari-Sorong", "text": "La diocesi di Manokwari-Sorong (in latino: \"Dioecesis Manokvariensis Sorongensis\") \u00e8 una sede della Chiesa cattolica in Indonesia suffraganea dell'arcidiocesi di Merauke. Nel 2019 contava 69.000 battezzati su 691.100 abitanti. \u00c8 retta dal vescovo Datus Hilarion Lega.\nTerritorio.\nLa diocesi comprende la provincia indonesiana di Papua Occidentale.\nSede vescovile \u00e8 la citt\u00e0 di Sorong, dove si trova la cattedrale di Cristo Re. A Manokwari sorge la concattedrale di Sant'Agostino.\nIl territorio \u00e8 suddiviso in 24 parrocchie.\nStoria.\nLa prefettura apostolica di Manokwari fu eretta il 19 dicembre 1959 con la bolla \"Cum in iis\" di papa Giovanni XXIII, ricavandone il territorio dal vicariato apostolico di Hollandia (oggi diocesi di Jayapura).\nIl 15 novembre 1966 la prefettura apostolica \u00e8 stata elevata a diocesi con la bolla \"Pro suscepto\" di papa Paolo VI.\nIl 14 maggio 1974 in virt\u00f9 del decreto \"Cum urbs\" della Congregazione per l'evangelizzazione dei popoli la cattedrale \u00e8 stata trasferita dalla chiesa di Sant'Agostino di Manokwari, che \u00e8 divenuta concattedrale, alla chiesa di Cristo Re di Sorong, e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 691.100 persone contava 69.000 battezzati, corrispondenti al 10,0% del totale."}
{"id": "502237", "revid": "92723", "url": "https://it.wikipedia.org/wiki?curid=502237", "title": "Diocesi di Montauban", "text": "La diocesi di Montauban (in latino: \"Dioecesis Montis Albani\") \u00e8 una sede della Chiesa cattolica in Francia suffraganea dell'arcidiocesi di Tolosa. Nel 2019 contava 180.500 battezzati su 255.700 abitanti. \u00c8 retta dal vescovo Bernard Ginoux.\nTerritorio.\nLa diocesi comprende il dipartimento francese del Tarn e Garonna.\nSede vescovile \u00e8 la citt\u00e0 di Montauban, dove si trova la cattedrale dell'Assunzione di Maria Vergine. A Moissac sorge l'abbazia di San Pietro, patrimonio dell'umanit\u00e0.\nIl territorio \u00e8 suddiviso in 295 parrocchie, raggruppate in 9 decanati.\nStoria.\nSan Teodardo, arcivescovo di Narbona, aveva fondato nel IX secolo un'abbazia dedicata a San Martino in un terreno di sua propriet\u00e0 alla confluenza del Tarn e del Tescou, in localit\u00e0 Montauriol. L'abbazia in seguito prese il nome di San Teodardo, perch\u00e9 il suo fondatore vi era morto ed era stato sepolto. Nei pressi dell'abbazia nel 1144 venne fondata la citt\u00e0 di Montauban.\nL'abbazia fu eretta in diocesi l'11 luglio 1317 con la bolla \"Salvator noster\" di papa Giovanni XXII. Fu nominato primo vescovo Bertrand du Puy, ultimo abate di San Teodardo. Nel febbraio dell'anno seguente, il papa, con bolla datata 22 febbraio 1318, defin\u00ec i confini e la composizione del territorio della nuova diocesi, ricavato da quello dell'arcidiocesi di Tolosa e della diocesi di Cahors.\nL'abbazia di Montauriol fu sede episcopale fino al 1396, quando il vescovo Bertrand Robert de Saint-Jal trasfer\u00ec la sua residenza nella citt\u00e0 di Montauban.\nNella seconda met\u00e0 del XVI secolo i calvinisti si fecero padroni della citt\u00e0, nonostante la strenua resistenza dei vescovi. Nel 1561 il culto cattolico fu proibito e si inizi\u00f2 la distruzione delle chiese, che fu portata avanti nel 1567. Nel 1570 la citt\u00e0 divenne una delle quattro piazzeforti protestanti. Nel 1600 il culto cattolico fu permesso per un breve periodo, ma fu solo nel 1629 che i cattolici riuscirono a riottenere il controllo della citt\u00e0, dopo la definitiva sconfitta dei protestanti; in questo stesso anno il vescovo pot\u00e9 rientrare nella sua citt\u00e0 episcopale dopo anni di peregrinazione in diversi castelli della diocesi.\nDurante il periodo calvinista furono distrutte sia la cattedrale che l'antica abbazia di San Teodardo (1567). Nel 1692 fu posta la prima pietra della nuova cattedrale, che venne solennemente consacrata il 1\u00ba novembre 1739. Nel 1664 il vescovo Pierre de Bertier fece costruire la nuova residenza episcopale, che oggi ospita il \"Museo Ingres\".\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio fu incorporato in quelli dell'arcidiocesi di Tolosa e delle diocesi di Agen e di Cahors.\nNel 1808 Napoleone istitu\u00ec il dipartimento del Tarn e Garonna e il 17 febbraio dello stesso anno papa Pio VII con la bolla \"Supremo pastorali munere\" acconsent\u00ec a ristabilire la diocesi sul territorio del dipartimento, che era compreso nella diocesi di Cahors. In realt\u00e0 queste decisioni rimasero lettera morta, in quanto fu impossibile nominarvi un vescovo.\nSolo il 6 ottobre 1822 con la bolla \"Paternae charitatis\" dello stesso papa Pio VII fu confermato il ristabilimento della diocesi e fu nominato un vescovo che veniva dall'America, Jean-Louis Anne Madelain Lefebvre de Cheverus, che era stato primo vescovo di Boston.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 255.700 persone contava 180.500 battezzati, corrispondenti al 70,6% del totale."}
{"id": "502238", "revid": "110157", "url": "https://it.wikipedia.org/wiki?curid=502238", "title": "Diocesi di Manzini", "text": "La diocesi di Manzini (in latino: \"Dioecesis Manziniensis\") \u00e8 una sede della Chiesa cattolica in eSwatini suffraganea dell'arcidiocesi di Johannesburg. Nel 2019 contava 57.400 battezzati su 1.161.170 abitanti. \u00c8 retta dal vescovo Jos\u00e9 Lu\u00eds Gerardo Ponce de Le\u00f3n, I.M.C.\nTerritorio.\nLa diocesi comprende lo stato di eSwatini.\nSede vescovile \u00e8 la citt\u00e0 di Manzini, dove si trova la cattedrale dell'Assunzione.\nIl territorio \u00e8 suddiviso in 17 parrocchie.\nStoria.\nLa prefettura apostolica dello Swaziland fu eretta il 19 aprile 1923 con il breve \"Quae catholico\" di papa Pio XI, ricavandone il territorio dal vicariato apostolico del Natal (oggi arcidiocesi di Durban).\nIl 15 marzo 1939 la prefettura apostolica fu elevata a vicariato apostolico con la bolla \"Si in quavis\" di papa Pio XII.\nL'11 gennaio 1951 per effetto della bolla \"Suprema Nobis\" dello stesso papa Pio XII il vicariato apostolico fu elevato a diocesi e assunse il nome di diocesi di Bremersdorp.\nIl 23 giugno 1958 cedette una porzione del suo territorio a vantaggio dell'erezione della prefettura apostolica di Volksrust (oggi diocesi di Dundee).\nIl 7 novembre 1961 ha assunto il nome attuale.\nIl 12 novembre 1962 ha ceduto un'altra porzione di territorio a vantaggio dell'erezione della prefettura apostolica di Ingwavuma (oggi vicariato apostolico).\nIl 5 giugno 2007 ha cambiato metropolia, passando dalla provincia ecclesiastica di Pretoria a quella di Johannesburg.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.161.170 persone contava 57.400 battezzati, corrispondenti al 4,9% del totale."}
{"id": "502239", "revid": "110157", "url": "https://it.wikipedia.org/wiki?curid=502239", "title": "Arcidiocesi di Mobile", "text": "Larcidiocesi di Mobile (in latino: \"Archidioecesis Mobiliensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica V (AL, KY, LA, MS, TN). Nel 2019 contava 87.912 battezzati su 1.801.274 abitanti. \u00c8 retta dall'arcivescovo Thomas John Rodi.\nTerritorio.\nL'arcidiocesi comprende ventotto contee nella parte meridionale dell'Alabama, negli Stati Uniti d'America: Autauga, Baldwin, Barbour, Bullock, Butler, Choctaw, Clarke, Coffee, Conecuh, Covington, Crenshaw, Dale, Dallas, Elmore, Escambia, Geneva, Henry, Houston, Lee, Lowndes, Macon, Mobile, Monroe, Montgomery, Pike, Russell, Washington e Wilcox.\nSede arcivescovile \u00e8 la citt\u00e0 di Mobile, dove si trova la cattedrale dell'Immacolata Concezione (\"Immaculate Conception\").\nIl territorio si estende su 59.941\u00a0km\u00b2 ed \u00e8 suddiviso in 76 parrocchie.\nProvincia ecclesiastica.\nLa provincia ecclesiastica di Mobile, istituita nel 1980, si estende sugli Stati americani del Mississippi e dell'Alabama e comprende le seguenti suffraganee:\nStoria.\nIl vicariato apostolico dell'Alabama e delle Floride fu eretto il 26 agosto 1825, ricavandone il territorio dalla diocesi della Louisiana e delle due Floride (oggi arcidiocesi di New Orleans).\nIl 15 maggio 1829 per effetto del breve \"Inter multiplices\" di papa Pio VIII il vicariato apostolico fu elevato a diocesi e assunse il nome di diocesi di Mobile. Originariamente era suffraganea dell'arcidiocesi di Baltimora.\nIl 19 luglio 1850 cedette una porzione del suo territorio a vantaggio dell'erezione della diocesi di Savannah e lo stesso giorno entr\u00f2 a far parte della provincia ecclesiastica dell'arcidiocesi di New Orleans.\nIl 30 aprile 1954 in forza del decreto \"Urbs Birminghamia\" della Sacra Congregazione Concistoriale fu eretta la concattedrale di Birmingham e assunse il nome di diocesi di Mobile-Birmingham.\nIl 2 marzo 1968 cedette le contee di Bay, Calhoun, Escambia, Gulf, Holmes, Jackson, Okaloosa, Santa Rosa, Walton e Washington alla diocesi di Saint Augustine in Florida.\nIl 28 giugno 1969 la diocesi si divise dando origine alla diocesi di Mobile e alla diocesi di Birmingham.\nIl 29 luglio 1980 la diocesi di Mobile \u00e8 stata elevata al rango di arcidiocesi metropolitana con la bolla \"Sacrorum Antistites\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.801.274 persone contava 87.912 battezzati, corrispondenti al 4,9% del totale."}
{"id": "502240", "revid": "92723", "url": "https://it.wikipedia.org/wiki?curid=502240", "title": "Diocesi di Mogi das Cruzes", "text": "La diocesi di Mogi das Cruzes (in latino: \"Dioecesis Crucismogiensis\") \u00e8 una sede della Chiesa cattolica in Brasile suffraganea dell'arcidiocesi di San Paolo appartenente alla regione ecclesiastica Sul 1. Nel 2019 contava 980.652 battezzati su 1.634.420 abitanti. \u00c8 retta dal vescovo Pedro Luiz Stringhini.\nTerritorio.\nLa diocesi comprende 10 comuni nella parte sud-orientale dello Stato brasiliano di San Paolo: Mogi das Cruzes, Aruj\u00e1, Biritiba-Mirim, Ferraz de Vasconcelos, Guararema, Itaquaquecetuba, Po\u00e1, Sales\u00f3polis, Santa Isabel e Suzano.\nSede vescovile \u00e8 la citt\u00e0 di Mogi das Cruzes, dove si trova la cattedrale di Sant'Anna.\nIl territorio si estende su una superficie di 2.521\u00a0km\u00b2 ed \u00e8 suddiviso in 79 parrocchie, raggruppate in 9 regioni pastorali.\nStoria.\nLa diocesi \u00e8 stata eretta il 9 giugno 1962 con la bolla \"Quo christiana\" di papa Giovanni XXIII, ricavandone il territorio dall'arcidiocesi di San Paolo e dalla diocesi di Taubat\u00e9.\nIl 30 gennaio 1981 ha ceduto porzioni del suo territorio a vantaggio dell'erezione delle diocesi di Guarulhos e di S\u00e3o Jos\u00e9 dos Campos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.634.420 persone contava 980.652 battezzati, corrispondenti al 60,0% del totale."}
{"id": "502241", "revid": "92723", "url": "https://it.wikipedia.org/wiki?curid=502241", "title": "Diocesi di Mondo\u00f1edo-Ferrol", "text": "La diocesi di Mondo\u00f1edo-Ferrol (in latino: \"Dioecesis Mindoniensis-Ferrolensis\") \u00e8 una sede della Chiesa cattolica in Spagna suffraganea dell'arcidiocesi di Santiago di Compostela. Nel 2019 contava 263.524 battezzati su 265.415 abitanti. \u00c8 retta dal vescovo Fernando Garc\u00eda Cadi\u00f1anos.\nTerritorio.\nLa diocesi \u00e8 situata nella parte pi\u00f9 settentrionale della Galizia, nella Spagna nord-occidentale, e comprende i seguenti comuni:\nSede vescovile \u00e8 la citt\u00e0 di Ferrol, dove si trova la concattedrale di San Giuliano. A Mondo\u00f1edo si trova la basilica cattedrale dell'Assunzione di Maria Vergine.\nIl territorio si estende su 4.425\u00a0km\u00b2 ed \u00e8 suddiviso in 422 parrocchie raggruppate in 7 arcipresbiterati: Ferrol, Xuvia, Viveiro, Ortegal-As Pontes, Ribadeo-Miranda, Terrach\u00e1 e Mondo\u00f1edo.\nStoria.\nNei territori dell'odierna diocesi esisteva, nel VI e VII secolo, una diocesi chiamata \"di Breto\u00f1a o di Britonia\". Questa circoscrizione ecclesiastica, che aveva sede nell'attuale comune di A Pastoriza, venne fondata dai brito-romani in fuga dalla Britannia romana in seguito alle invasioni dei Sassoni e degli Angli. Di questa antica sede sono noti quattro vescovi tra il 572 e il 675. Il territorio della diocesi, che si estendeva su parte della Galizia e delle Asturie, venne devastato da Abd-el-Aziz nel 716, il che port\u00f2 alla scomparsa della sede \"Britoniensis\".\nIl primo vescovo di Mondo\u00f1edo fu Sabarico I, che era vescovo di Dumio, nei pressi di Braga nel nord del Portogallo, e abate del monastero di quella citt\u00e0. A causa delle invasioni dei Saraceni dovette abbandonare la sua sede, accompagnato dai suoi monaci, e rifugiarsi nel nord, in Galizia, dove fu accolto dal re Alfonso III il Grande, che gli permise di stabilirsi in una localit\u00e0, chiamata Mindunieto, e fondare un nuovo monastero, conosciuto oggi come \"San Mart\u00edn de Mondo\u00f1edo\". La fondazione di questa diocesi, che copriva solo in parte il territorio dell'antica sede di Britonia, ossia la parte galiziana, avvenne durante il regno di Alfonso III, che ebbe inizio nell'866 circa.\nDa questo momento inizia la serie dei vescovi di Mondo\u00f1edo, che per oltre un secolo porteranno indistintamente il doppio titolo di vescovi \"Dumiensis\" o \"Sancti Martini Minduniensis\".\nInizialmente suffraganea dell'arcidiocesi di Lugo, nel 1071 entr\u00f2 a far parte della provincia ecclesiastica dell'arcidiocesi di Braga e il 27 febbraio 1120 divenne suffraganea dell'arcidiocesi di Santiago di Compostela.\nNel XII secolo la sede dei vescovi di Dumio o Mondo\u00f1edo fu traslata a Villamayor de Brea; alla fine dello stesso secolo ancora trasferita a Ribadeo e infine dal 1219 stabilita definitivamente a Mondo\u00f1edo. Da questo momento la diocesi assume il nome di diocesi di Mondo\u00f1edo. Il vescovo Mart\u00edn nel 1219 diede inizio ai lavori di costruzione della nuova cattedrale, che venne ultimata nel XIV secolo.\nDurante l'episcopato di Pedro Maldonado, nel 1565, fu dato inizio alla costruzione del seminario diocesano, il \"Real Seminario Conciliar de Santa Catalina\", secondo le indicazioni del concilio di Trento, la cui costruzione termin\u00f2 nel 1583. Fu il terzo seminario eretto nel regno spagnolo.\nNel 1954, facendo seguito al concordato dell'anno precedente, la diocesi perdette le sue \"exclaves\", annesse alla diocesi di Lugo e all'arcidiocesi di Santiago di Compostela, e in compenso acquis\u00ec un gruppo di parrocchie appartenute alla stessa diocesi di Lugo e all'arcidiocesi di Oviedo.\nIl 9 marzo 1959 ha assunto il nome attuale in forza della bolla \"Qui tamquam Petrus\" di papa Giovanni XXIII. Contestualmente Ferrol \u00e8 divenuta la sede dei vescovi e del capitolo dei canonici.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 265.415 persone contava 263.524 battezzati, corrispondenti al 99,3% del totale."}
{"id": "502242", "revid": "110157", "url": "https://it.wikipedia.org/wiki?curid=502242", "title": "Diocesi di Molegbe", "text": "La diocesi di Molegbe (in latino: \"Dioecesis Molegbensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Mbandaka-Bikoro. Nel 2019 contava 897.914 battezzati su 1.668.172 abitanti. \u00c8 retta dal vescovo Dominique Bulamatari.\nTerritorio.\nLa diocesi si estende su una superficie di circa 79.000\u00a0km\u00b2 nelle province del Nord Ubangi e del Sud Ubangi.\nSede vescovile \u00e8 la citt\u00e0 di Molegbe, dove si trova la cattedrale di Sant'Antonio di Padova.\nIl territorio \u00e8 suddiviso in 24 parrocchie.\nStoria.\nLa prefettura apostolica dell'Ubanghi belga fu eretta il 7 aprile 1911 con il decreto \"Ut ad regiones\" di Propaganda Fide, ricavandone il territorio dal vicariato apostolico del Congo belga (oggi arcidiocesi di Kinshasa).\nIl 28 gennaio 1935 la prefettura apostolica fu elevata a vicariato apostolico con la bolla \"Quaevis inter infideles\" di papa Pio XI.\nIl 10 novembre 1959 per effetto della bolla \"Cum parvulum\" di papa Giovanni XXIII il vicariato apostolico \u00e8 stato elevato a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.668.172 persone contava 897.914 battezzati, corrispondenti al 53,8% del totale."}
{"id": "502243", "revid": "110157", "url": "https://it.wikipedia.org/wiki?curid=502243", "title": "Diocesi di Mohale's Hoek", "text": "La diocesi di Mohale's Hoek (in latino: \"Dioecesis Mohaleshoekensis\") \u00e8 una sede della Chiesa cattolica in Lesotho suffraganea dell'arcidiocesi di Maseru. Nel 2019 contava 432.300 battezzati su 720.870 abitanti. \u00c8 retta dal vescovo John Joale Tlhomola, S.C.P.\nTerritorio.\nLa diocesi comprende i distretti di Mafeteng e Mohale's Hoek in Lesotho\nSede vescovile \u00e8 la citt\u00e0 di Mohale's Hoek, dove si trova la cattedrale di San Patrizio.\nIl territorio si estende su 5.799\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 10 novembre 1977 con la bolla \"Ut fert creditum\" di papa Paolo VI, ricavandone il territorio dall'arcidiocesi di Maseru.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 720.870 persone contava 432.300 battezzati, corrispondenti al 60,0% del totale."}
{"id": "502244", "revid": "267975", "url": "https://it.wikipedia.org/wiki?curid=502244", "title": "Arcidiocesi di Mombasa", "text": "Larcidiocesi di Mombasa (in latino: \"Archidioecesis Mombasaensis\") \u00e8 una sede metropolitana della Chiesa cattolica in Kenya. Nel 2019 contava 375.780 battezzati su 2.576.630 abitanti. \u00c8 retta dall'arcivescovo Martin Musonde Kivuva.\nTerritorio.\nL'arcidiocesi comprende i distretti civili di Mombasa, Kwale, Kilifi e Taita-Taveta nella parte meridionale della Provincia Costiera in Kenya.\nSede arcivescovile \u00e8 la citt\u00e0 di Mombasa, dove si trova la cattedrale dello Spirito Santo.\nIl territorio \u00e8 suddiviso in 57 parrocchie.\nStoria.\nLa diocesi di Mombasa e Zanzibar fu eretta l'8 maggio 1955 con la bolla \"Ea sanctissima\" di papa Pio XII, ricavandone il territorio dall'arcidiocesi di Nairobi.\nIl 12 dicembre 1964 per effetto del decreto \"Quo aptius\" di Propaganda Fide, in seguito ad una divisione con la quale cedette parte del suo territorio alla nuova amministrazione apostolica di Zanzibar e Pemba (oggi diocesi di Zanzibar), assunse il nome di diocesi di Mombasa.\nIl 9 dicembre 1976 cedette una porzione del suo territorio a vantaggio dell'erezione della prefettura apostolica di Garissa (oggi diocesi).\nIl 21 maggio 1990 \u00e8 stata elevata al rango di arcidiocesi metropolitana con la bolla \"Cum Ecclesia Catholica\" di papa Giovanni Paolo II.\nIl 2 giugno 2000 ha ceduto un'altra porzione di territorio a vantaggio dell'erezione della diocesi di Malindi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.576.630 persone contava 375.780 battezzati, corrispondenti al 14,6% del totale."}
{"id": "502245", "revid": "1543377", "url": "https://it.wikipedia.org/wiki?curid=502245", "title": "Arcidiocesi di Monaco", "text": "Larcidiocesi di Monaco (in latino: \"Archidioecesis Monoecensis\") \u00e8 una sede della Chiesa cattolica nel Principato di Monaco immediatamente soggetta alla Santa Sede. Nel 2019 contava 30.000 battezzati su 36.136 abitanti. \u00c8 retta dall'arcivescovo Dominique-Marie David.\nTerritorio.\nL'arcidiocesi comprende il principato di Monaco. Dal 2001, in base a una convenzione con la diocesi di Nizza, la parrocchia nizzarda di Santo Spirito di Beausoleil, comprendente i comuni di Beausoleil, Cap-d'Ail, La Turbie e Peille, limitrofi al principato di Monaco, \u00e8 stata affidata alla cura pastorale dell'arcidiocesi di Monaco, pur restando sotto la giurisdizione della diocesi di Nizza.\nSede arcivescovile \u00e8 la citt\u00e0 di Monaco, dove si trova la cattedrale dell'Immacolata Concezione.\nIl territorio \u00e8 suddiviso in 6 parrocchie.\nStoria.\nL'abbazia territoriale dei santi Nicola e Benedetto fu eretta il 30 aprile 1868 con il decreto \"Pastoris aeterni\" della Congregazione Concistoriale, ricavandone il territorio dalla diocesi di Nizza. Il suo territorio comprendeva originariamente il solo principato di Monaco. Nel 1875 iniziarono i lavori di costruzione della cattedrale dell'Immacolata Concezione, che terminarono nel 1903.\nIl 15 marzo 1887 con la bolla \"Quemadmodum sollicitus\" di papa Leone XIII l'abbazia territoriale fu elevata a diocesi immediatamente soggetta alla Santa Sede e assunse il nome di diocesi di Monaco.\nIl 30 luglio 1981 la diocesi \u00e8 stata elevata al rango di arcidiocesi con la bolla \"Apostolica haec\" di papa Giovanni Paolo II.\nIl 1\u00ba settembre 2001 alcuni comuni francesi limitrofi appartenenti alla diocesi di Nizza (Beausoleil, Cap-d'Ail, La Turbie e Peille) sono stati affidati, tramite convenzione, alla cura pastorale dell'arcidiocesi di Monaco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 36.136 persone contava 30.000 battezzati, corrispondenti all'83,0% del totale."}
{"id": "502246", "revid": "92723", "url": "https://it.wikipedia.org/wiki?curid=502246", "title": "Diocesi di Montego Bay", "text": "La diocesi di Montego Bay (in latino: \"Dioecesis Sinus Sereni\") \u00e8 una sede della Chiesa cattolica in Giamaica suffraganea dell'arcidiocesi di Kingston. Nel 2019 contava 10.430 battezzati su 654.000 abitanti. \u00c8 retta dal vescovo Burchell Alexander McPherson.\nTerritorio.\nLa diocesi comprende le seguenti parrocchie civili della Giamaica: St. James, Trelawny, St. Ann, Westmoreland e Hanover.\nSede vescovile \u00e8 la citt\u00e0 di Montego Bay, dove si trova la cattedrale del Santissimo Sacramento (\"Blessed Sacrament Cathedral\").\nIl territorio si estende su 3.878\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 14 settembre 1967 con la bolla \"Sicut providus\" di papa Paolo VI, ricavandone il territorio dalla diocesi di Kingston, che lo stesso giorno \u00e8 stata elevata al rango di arcidiocesi metropolitana.\nIl 15 aprile 1991 ha ceduto una porzione del suo territorio a vantaggio dell'erezione della diocesi di Mandeville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 654.000 persone contava 10.430 battezzati, corrispondenti all'1,6% del totale."}
{"id": "502247", "revid": "110157", "url": "https://it.wikipedia.org/wiki?curid=502247", "title": "Arcidiocesi di Moncton", "text": "Larcidiocesi di Moncton (in latino: \"Archidioecesis Monctonensis\") \u00e8 una sede metropolitana della Chiesa cattolica in Canada appartenente alla regione ecclesiastica Atlantic (Atlantique). Nel 2019 contava 108.000 battezzati su 215.000 abitanti. \u00c8 retta dall'arcivescovo Val\u00e9ry Vienneau.\nTerritorio.\nL'arcidiocesi comprende le contee di Albert, Kent e Westmorland nella parte sud-orientale della provincia del Nuovo Brunswick in Canada.\nSede arcivescovile \u00e8 la citt\u00e0 di Moncton, dove si trova la cattedrale dell'Assunzione di Maria Vergine, inaugurata nel 1940.\nIl territorio \u00e8 suddiviso in 46 parrocchie.\nProvincia ecclesiastica.\nLa provincia ecclesiastica di Moncton, istituita nel 1936, comprende come suffraganee tutte le diocesi del Nuovo Brunswick, e precisamente:\nStoria.\nL'arcidiocesi \u00e8 stata eretta il 22 febbraio 1936 con la bolla \"Ad animarum salutem\" di papa Pio XI, ricavandone il territorio dalla diocesi di Chatham (oggi diocesi di Bathurst) e dalla diocesi di Saint John. Lo stesso giorno, con la bolla \"Si qua sit\", fu istituita la provincia ecclesiastica di Moncton.\nL'arcidiocesi ha ricevuto la visita pastorale di papa Giovanni Paolo II nel mese di settembre del 1984.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 215.000 persone contava 108.000 battezzati, corrispondenti al 50,2% del totale."}
{"id": "502248", "revid": "92723", "url": "https://it.wikipedia.org/wiki?curid=502248", "title": "Diocesi di Mongu", "text": "La diocesi di Mongu (in latino: \"Dioecesis Monguensis\") \u00e8 una sede della Chiesa cattolica in Zambia suffraganea dell'arcidiocesi di Lusaka. Nel 2019 contava 100.500 battezzati su 934.000 abitanti. \u00c8 retta dal vescovo Evans Chinyama Chinyemba, O.M.I.\nTerritorio.\nLa diocesi comprende i distretti di Kalabo, Kaoma, Lukulu, Mongu e Senanga nella Provincia Occidentale dello Zambia.\nSede vescovile \u00e8 la citt\u00e0 di Mongu, dove si trova la cattedrale di Nostra Signora di Lourdes.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 14 giugno 1997 con la bolla \"De universis\" di papa Giovanni Paolo II, ricavandone il territorio dalla diocesi di Livingstone.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 934.000 persone contava 100.500 battezzati, corrispondenti al 10,8% del totale."}
{"id": "502249", "revid": "92723", "url": "https://it.wikipedia.org/wiki?curid=502249", "title": "Diocesi di Montel\u00edbano", "text": "La diocesi di Montel\u00edbano (in latino: \"Dioecesis Monslibanensis\") \u00e8 una sede della Chiesa cattolica in Colombia suffraganea dell'arcidiocesi di Cartagena. Nel 2019 contava 264.000 battezzati su 331.500 abitanti. \u00c8 retta dal vescovo Farly Yovany Gil Betancur.\nTerritorio.\nLa diocesi comprende 7 comuni del dipartimento colombiano di C\u00f3rdoba: Ayapel, Buenavista, La Apartada, Montel\u00edbano, Puerto Libertador, San Jos\u00e9 de Ur\u00e9, Tierralta.\nSede vescovile \u00e8 la citt\u00e0 di Montel\u00edbano, dove si trova la cattedrale della Santa Croce.\nIl territorio si estende su una superficie di 11.500\u00a0km\u00b2 ed \u00e8 suddiviso in 25 parrocchie, raggruppate in 4 vicariati: Nuestra Se\u00f1ora del Carmen, San Juan Mar\u00eda Vianney, San Jer\u00f3nimo e San Pedro Claver.\nStoria.\nLa prelatura territoriale dell'Alto Sin\u00fa fu eretta il 25 aprile 1969 con la bolla \"Ex quo Deo\" di papa Paolo VI, ricavandone il territorio dal vicariato apostolico di San Jorge e dalla diocesi di Monter\u00eda.\nIl 29 dicembre 1998 per effetto della bolla \"Ministerium totius\" di papa Giovanni Paolo II la prelatura territoriale dell'Alto Sin\u00fa \u00e8 stata elevata al rango di diocesi con il nome attuale.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 331.500 persone contava 264.000 battezzati, corrispondenti al 79,9% del totale."}
{"id": "502250", "revid": "1565034", "url": "https://it.wikipedia.org/wiki?curid=502250", "title": "Arcidiocesi di Modena-Nonantola", "text": "Larcidiocesi di Modena-Nonantola () \u00e8 una sede metropolitana della Chiesa cattolica in Italia appartenente alla regione ecclesiastica Emilia-Romagna. Nel 2019 contava 409.530 battezzati su 511.021 abitanti. \u00c8 retta dall'arcivescovo-abate Erio Castellucci.\nTerritorio.\nL'arcidiocesi comprende parte della provincia di Modena.\nSede arcivescovile \u00e8 la citt\u00e0 di Modena, dove si trova la cattedrale di Santa Maria Assunta. A Nonantola si trova l'abbazia, con la concattedrale dedicata a papa Silvestro I. In arcidiocesi si trovano anche due basiliche minori: la basilica della Beata Vergine del Castello a Fiorano Modenese e la basilica di San Pietro a Modena.\nIl territorio \u00e8 suddiviso in 242 parrocchie, ma \u00e8 in atto un processo di riduzioni e accorpamenti.\nStoria.\nSede di Modena.\nLa prima menzione storica della diocesi modenese risale alla met\u00e0 del IV secolo ed \u00e8 legata alla figura di san Geminiano, che partecip\u00f2 al sinodo di Milano del 390 presieduto da sant'Ambrogio. Dalla \"Vita\" di Geminiano si ricavano inoltre i nomi del predecessore e del successore sulla cattedra modenese, ossia Antonino e Teodoro (Teodolo).\nOriginariamente suffraganea dell'arcidiocesi di Milano, nel V secolo entr\u00f2 a far parte della provincia ecclesiastica dell'arcidiocesi di Ravenna.\nNel 1099 iniziarono i lavori per la costruzione della nuova cattedrale. Nel 1106 le principali strutture erano pronte e la chiesa fu inaugurata alla presenza di papa Pasquale II e della contessa Matilde di Canossa; in questa occasione furono solennemente traslate le reliquie di San Geminiano. I lavori e le decorazioni interne del duomo terminarono nel 1184, anno in cui la chiesa fu consacrata da papa Lucio III.\nNel 1148 per punizione Modena fu privata della sede episcopale da papa Eugenio III e il territorio della diocesi fu spartito tra le diocesi confinanti. Tuttavia, \u00e8 incerto se il provvedimento ebbe mai applicazione; in ogni caso, ebbe breve durata, giacch\u00e9 nel 1156 Modena aveva gi\u00e0 un proprio vescovo.\nNel 1276 vi furono gravi controversie nell'elezione del vescovo: il capitolo si divise in due fazioni ed elesse due vescovi, dei quali uno mor\u00ec e l'altro rinunzi\u00f2. Intanto la citt\u00e0 di Modena fu colpita da scomunica e interdetto, fino al 1280, quando il Papa elesse un nuovo vescovo.\nIl rito romano fu adottato a Modena nella prima met\u00e0 del XV secolo, durante l'episcopato di Carlo Boiardo, per imposizione di papa Eugenio IV.\nDurante il XVI secolo Modena fu uno dei centri del protestantesimo italiano, che trov\u00f2 un gruppo di cultori appassionati con a capo il letterato Lodovico Castelvetro. Il vescovo Giovanni Gerolamo Morone, a distanza di anni, non pi\u00f9 vescovo modenese, diplomatico papale di punta e cardinale, nel 1557 fu arrestato e imprigionato a Castel Sant'Angelo a Roma con l'accusa di essere stato troppo debole nei confronti degli eretici e di essere favorevole all'eresia protestante. Solo dopo la morte di papa Paolo IV nel 1559 fu liberato, riabilitato e successivamente resse una seconda volta la sede modenese. Fu in seguito protagonista al concilio di Trento e fondatore del seminario diocesano.\nTra le figure di maggior spicco del clero e della diocesi modenese emerge il sacerdote e cultore di cose ecclesiastiche Ludovico Antonio Muratori autore della monumentale collezione delle \"Rerum Italicarum Scriptores\" e a cui papa Pio XII dedic\u00f2 un mirabile ricordo nel secondo centenario della morte.\nIl 22 agosto 1855 la diocesi, che precedentemente era stata suffraganea di Ravenna (V-XVI secolo) e poi di Bologna, fu elevata ad arcidiocesi metropolitana con la bolla \"Vel ab antiquis\" di papa Pio IX. In origine la provincia ecclesiastica coincideva con i territorio del ducato di Modena e comprendeva le diocesi di Reggio Emilia, Guastalla, Carpi e Massa Carrara. Nel 1926 Massa Carrara torn\u00f2 all'arcidiocesi di Pisa. Nel dicembre 1976 la provincia ecclesiastica modenese si allarg\u00f2 con le diocesi di Fidenza, di Piacenza e di Parma.\nSede di Nonantola.\nL'abbazia di Nonantola fu fondata dal longobardo Anselmo, cognato del re Astolfo, nell'VIII secolo. Con l'arrivo a Nonantola delle spoglie di papa San Silvestro e di papa Adriano III, l'abbazia aumenta di importanza sotto il profilo religioso richiamando numerosi pellegrini, tanto che intorno al IX secolo l'abbazia pu\u00f2 contare 1000 monaci.\nA partire dal 1449 ebbe fine la serie degli abati monaci e l'abbazia fu affidata ad abati commendatari, per lo pi\u00f9 cardinali. Tra gli abati commendatari ci furono anche Giuliano della Rovere, eletto poi papa Giulio II, e san Carlo Borromeo.\nNel gennaio del 1514 i Benedettini lasciarono il monastero, che venne affidato ai Cistercensi. Le principali condizioni pattuite erano che ai monaci, con una dotazione loro assegnata, spettava il compito di eleggere il proprio abate conventuale e di gestire la chiesa e il monastero, mentre il palazzo abbaziale, il patrimonio dell'abbazia e la giurisdizione spirituale rimanevano di pertinenza dell'abate commendatario.\nNel 1567 il cardinale Borromeo fond\u00f2 il seminario abbaziale dotandolo personalmente di 6.000 scudi e scrivendone le regole; istitu\u00ec inoltre per primo l'obbligo della visita pastorale del territorio dipendente dall'abbazia. Su istanza dello stesso cardinale fu celebrato il primo sinodo diocesano nella cattedrale di Nonantola il 4 dicembre 1565.\nDal sinodo celebrato dall'abate commendatario Jacopo De Angelis nel 1688 si evince che il territorio dipendente dall'abbazia era molto vasto. Esso comprendeva pi\u00f9 di 300 chiese sparse, oltre che nel territorio proprio di Nonantola, in molte diocesi italiane (tra cui Parma, Piacenza, Cremona, Pavia, Mantova, Verona, Vicenza, Treviso, Bologna, Pistoia, Firenze, Perugia, Assisi) compresa una chiesa a Costantinopoli, senza contare terreni e \"castella\" nel ravennate, nel milanese, in Piemonte e presso il lago di Garda, su cui l'abate esercitava la giurisdizione temporale, nonch\u00e9 diritti vari, come mulini e diritti di pesca e di navigazione presso il Panaro.\nNel 1783 anche i Cistercensi lasciarono l'abbazia. Francesco Maria d'Este, vescovo di Reggio Emilia e abate commendatario, istitu\u00ec allora nella cattedrale un capitolo di canonici in sostituzione di quello monastico. Per le cure dello stesso vescovo fu ingrandito il seminario fino a contenere quasi 80 seminaristi.\nCon l'invasione francese del 1797 inizi\u00f2 la crisi dell'abbazia e della diocesi, che fu spogliata di tutti i suoi beni. Nel concordato italiano tra il governo francese e papa Pio VII del 1803 l'abbazia territoriale fu soppressa ed il suo territorio unito a quello di Modena. Tuttavia Francesco Maria d'Este continu\u00f2 a governare la sede nonantolana come amministratore apostolico.\nPassata la bufera francese, il duca di Modena Francesco IV chiese ed ottenne il ripristino dell'abbazia territoriale, decisione che Pio VII prese il 15 dicembre 1820; l'abbazia \"nullius\", ridotta territorialmente alle sole sue precedenti parrocchie comprese nel territorio del ducato, fu affidata in commenda ai vescovi \"pro tempore\" di Modena.\nSedi unite.\nIl 23 settembre 1902 l'abbazia \"nullius\" di Nonantola divenne suffraganea dell'arcidiocesi di Modena, a cui fu unita il 1\u00ba maggio 1906 con il decreto \"Ex decreto\" della Sacra Congregazione Concistoriale.\nIl 15 settembre 1984 in forza del decreto \"Quo aptius\" della Congregazione per i vescovi ha ceduto due parrocchie nel comune di Toano alla diocesi di Reggio Emilia.\nIl 30 settembre 1986, per effetto del decreto \"Instantibus votis\" della Congregazione per i vescovi, fu stabilita la \"plena unione\" delle due sedi e la nuova circoscrizione ecclesiastica ha assunto il nome attuale.\nDal 7 dicembre 2020 \u00e8 unita \"in persona episcopi\" alla diocesi di Carpi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 511.021 persone contava 409.530 battezzati, corrispondenti all'80,1% del totale."}
{"id": "502251", "revid": "322321", "url": "https://it.wikipedia.org/wiki?curid=502251", "title": "Arcidiocesi della Madre di Dio a Mosca", "text": "L'arcidiocesi della Madre di Dio a Mosca (in latino: \"Archidioecesis Moscoviensis Matris Dei\") \u00e8 una sede metropolitana della Chiesa cattolica in Russia. Nel 2019 contava 70.000 fedeli su 58.800.000 abitanti. \u00c8 retta dall'arcivescovo Paolo Pezzi, F.S.C.B.\nTerritorio.\nL'arcidiocesi comprende un vasto territorio comprensivo della parte centro-settentrionale della Russia europea.\nSede arcivescovile \u00e8 la citt\u00e0 di Mosca, dove si trova la cattedrale dell'Immacolata Concezione.\nIl territorio si estende su 2.629.000\u00a0km\u00b2 ed \u00e8 suddiviso in 51 parrocchie.\nStoria.\nL'amministrazione apostolica di Mosca dei Latini fu eretta il 13 aprile 1991 con la bolla \"Providi quae Decessores\" di papa Giovanni Paolo II, ricavandone il territorio dall'arcidiocesi di Mahil\u00eb\u016d e dalla diocesi di Tiraspol.\nIl 23 novembre 1999 cedette una porzione del suo territorio a vantaggio dell'erezione dell'amministrazione apostolica della Russia Europea Meridionale (oggi diocesi di San Clemente a Saratov) e nel contempo assunse il nome di amministrazione apostolica della Russia Europea Settentrionale.\nL'11 febbraio 2002 per effetto della bolla \"Russiae intra fines\" dello stesso papa Giovanni Paolo II l'amministrazione apostolica \u00e8 stata elevata al rango di arcidiocesi metropolitana e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 58.800.000 persone contava 70.000 battezzati, corrispondenti allo 0,1% del totale."}
{"id": "502252", "revid": "110157", "url": "https://it.wikipedia.org/wiki?curid=502252", "title": "Diocesi di Mocoa-Sibundoy", "text": "La diocesi di Mocoa-Sibundoy (in latino: \"Dioecesis Moco\u00ebnsis-Sibundoyensis\") \u00e8 una sede della Chiesa cattolica in Colombia suffraganea dell'arcidiocesi di Florencia. Nel 2020 contava 283.835 battezzati su 373.300 abitanti. \u00c8 retta dal vescovo Luis Albeiro Maldonado Monsalve.\nTerritorio.\nLa diocesi copre 15 comuni di tre dipartimenti nel sud-ovest della Colombia:\nSede vescovile \u00e8 la citt\u00e0 di Sibundoy, dove si trova la cattedrale di Sant'Alfonso de' Liguori. A Mocoa sorge la concattedrale di San Michele Arcangelo.\nIl territorio si estende su una superficie di 24.885\u00a0km\u00b2 ed \u00e8 suddiviso in 39 parrocchie, raggruppate in 5 vicariati: Guadalupe, Perpetuo Socorro, San Mateo, Doce Ap\u00f3steles e Sant\u00edsima Trinidad.\nStoria.\nLa prefettura apostolica di Caquet\u00e1 fu eretta il 20 dicembre 1904 con il decreto \"Cum perplures\" di Propaganda Fide, ricavandone il territorio dalla diocesi di Pasto. La nuova prefettura comprendeva un immenso territorio costituito dai territori degli odierni dipartimenti di Caquet\u00e1, Putumayo e Amazonas.\nIl 31 maggio 1930 la prefettura apostolica fu elevata al rango di vicariato apostolico con il breve \"Decessores Nostros\" di papa Pio XI. Il vicario apostolico non aveva sede fissa, dimorando non solo a Sibundoy, ma anche a Mocoa, a Florencia e a Leticia.\nL'8 febbraio 1951 in forza della bolla \"Quo efficacius\" di papa Pio XII il vicariato apostolico di Caquet\u00e1 cedette porzioni di territorio a vantaggio dell'erezione del vicariato apostolico di Florencia (oggi arcidiocesi) e della prefettura apostolica di Leticia (oggi vicariato apostolico) e contestualmente mut\u00f2 il proprio nome in vicariato apostolico di Sibundoy.\nIl 23 settembre 1964 ha ceduto una porzione di territorio a vantaggio dell'erezione della diocesi di Ipiales ed una porzione minore a favore della diocesi di Pasto.\nNel 1968 i cappuccini, che avevano dato inizio alla missione di Caquet\u00e1, lasciarono il posto ai missionari redentoristi.\nIl 29 ottobre 1999 per effetto della bolla \"Catholica fides\" di papa Giovanni Paolo II il vicariato apostolico \u00e8 stato elevato a diocesi e ha assunto il nome attuale, con la contemporanea elevazione della chiesa di San Michele Arcangelo di Mocoa al rango di concattedrale della diocesi.\nIl 13 luglio 2019 la diocesi, fino ad allora suffraganea dell'arcidiocesi di Popay\u00e1n, \u00e8 entrata a far parte della provincia ecclesiastica dell'arcidiocesi di Florencia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 373.300 persone contava 283.835 battezzati, corrispondenti all'76,0% del totale."}
{"id": "502253", "revid": "92723", "url": "https://it.wikipedia.org/wiki?curid=502253", "title": "Diocesi di Montepulciano-Chiusi-Pienza", "text": "La diocesi di Montepulciano-Chiusi-Pienza (in latino: \"Dioecesis Montis Politiani-Clusina-Pientina\") \u00e8 una sede della Chiesa cattolica in Italia suffraganea dell'arcidiocesi di Siena-Colle di Val d'Elsa-Montalcino appartenente alla regione ecclesiastica Toscana. Nel 2019 contava 68.566 battezzati su 72.224 abitanti. \u00c8 retta dal vescovo Stefano Manetti.\nTerritorio.\nLa diocesi comprende i comuni della provincia di Siena di Abbadia San Salvatore, Cetona, Chianciano Terme, Chiusi, Montepulciano, Pienza, Radicofani, San Casciano dei Bagni, Sarteano, Torrita di Siena e Trequanda; fanno parte della diocesi anche il centro comunale di Sinalunga con le sue frazioni di Bettolle, Scrofiano e Guazzino; e San Giovanni d'Asso, dal 2017 frazione di Montalcino.\nSede vescovile \u00e8 la citt\u00e0 di Montepulciano, dove si trova la cattedrale di Santa Maria Assunta. A Pienza e a Chiusi sorgono le due concattedrali, dedicate rispettivamente a Santa Maria Assunta e a San Secondiano.\nParrocchie e vicariati.\nIl territorio si estende su 1.068 km\u00b2 ed \u00e8 suddiviso in 46 parrocchie, raggruppate in 3 vicarie foranee:\nLe vicarie rispecchiano il territorio delle tre diocesi di Montepulciano, Chiusi e Pienza al momento dell'unione nel 1986.\nStoria.\nL'odierna diocesi \u00e8 frutto della \"piena unione\", stabilita nel 1986, di tre antiche sedi episcopali: la diocesi di Chiusi, documentata agli inizi del IV secolo, la diocesi di Pienza, eretta nel 1462 e la diocesi di Montepulciano, costituita nel 1561.\nDiocesi di Chiusi.\nSecondo la tradizione, di nessun valore storico, la fede cristiana sarebbe stata predicata nel territorio di Chiusi dai santi Apollinare di Ravenna e Marziale di Limoges, discepoli di san Pietro. Le evidenze archeologiche documentano una presenza cristiana tra II e III secolo; a queste si devono aggiungere due importanti catacombe, quella di Santa Caterina d'Alessandria e quella di Santa Mustiola.\n\u00c8 proprio in quest'ultima catacomba che \u00e8 stata trovata la pi\u00f9 antica attestazione dell'esistenza della diocesi di Chiusi, con l'epitaffio del vescovo Lucius Petronius Dexter, sposato e padre di cinque figli, morto a 66 anni il 10 dicembre 322. Nella stessa catacomba si sono rivenuti gli epitaffi del diacono Sulpicius Felicissimus e dell'esorcista Sentius Respectus, che attestano un'articolata organizzazione ecclesiale a Chiusi nel IV secolo, cosa che fa supporre l'esistenza della diocesi gi\u00e0 nella seconda met\u00e0 del III secolo.\nA met\u00e0 del VI secolo \u00e8 documentata l'esistenza del vescovo Fiorentino, menzionato in una lettera di papa Pelagio I del marzo 559. Basandosi su un'iscrizione scolpita in un capitello del duomo di Chiusi, la tradizione ha attribuito a questo vescovo la costruzione della cattedrale di San Secondiano.\nIn epoca longobarda, nella prima met\u00e0 dell'VIII secolo, il duca longobardo di Chiusi, Gregorio, e sua moglie, Austreconda, su istanza del vescovo Arcadio, fecero ricostruire nel 729 la basilica di Santa Mustiola, oggi non pi\u00f9 esistente, nella zona subdiale delle sue catacombe. Questa costruzione contribu\u00ec a rinnovare e a divulgare il culto verso la santa chiusina.\nLa presenza monastica benedettina \u00e8 attestata nella diocesi di Chiusi a partire dall'VIII secolo e numerosi furono i monasteri, priorati ed eremi che fiorirono nel territorio chiusino. Tra questi sono da menzionare tre grandi abbazie benedettine: San Salvatore sul Monte Amiata, Sant'Antimo e Farneta. Per la loro potenza e le loro ricchezze, queste abbazie ottennero ben presto l'esenzione da ogni giurisdizione del vescovo di Chiusi, cosa che innesc\u00f2 inevitabili contrasti e lunghe vertenze con corsi e ricorsi alla Sede Apostolica. In particolare i vescovi chiusini intrapresero una lunga lotta con gli abati dell'Amiata, che ottennero la definitiva esenzione dalla giurisdizione vescovile a met\u00e0 dell'XI secolo. L'abbazia di Sant'Antimo, invece, perse il diritto di \"nullius dioecesis\" nel 1462, quando entr\u00f2 a far parte della diocesi di Montalcino.\nSul finire del XII secolo ai vescovi di Chiusi fu concessa la sovranit\u00e0 temporale sulla citt\u00e0 episcopale e sul territorio circostante. Tale diritto fu concesso dall'imperatore Enrico VI al vescovo Teobaldo II nel 1196 e rinnovato dagli imperatori successivi ai vescovi Gualfredo e Ermanno, rispettivamente nel 1209 e nel 1219.\nNel 1191 papa Celestino III indirizz\u00f2 al vescovo Teobaldo II una bolla di conferma dell'immediata soggezione dalla Sede Apostolica della diocesi chiusina. Lo stesso documento elenca tutte le pievi dipendenti direttamente dall'autorit\u00e0 ecclesiastica dei vescovi di Chiusi, che danno un'idea dell'ampiezza della diocesi alla fine del XII secolo. Secondo Maroni, \u00abi Santi titolari di queste pievi, tutti venerati in et\u00e0 prelongobardica, e l'ampiezza dei territori al centro dei quali furono edificate, ci stanno ad indicare che l'elenco riflette un'organizzazione ecclesiastica del territorio chiusino, che si \u00e8 mantenuta sostanzialmente integra dal IV-V secolo quando le pievi vennero fondate fino al 1191\u00bb.\nQuesta situazione si modific\u00f2 a partire dal XIV secolo, quando il vasto territorio chiusino fu smembrato per dare origine ad altre circoscrizioni ecclesiastiche: nel 1325 per l'erezione della diocesi di Cortona; nel 1462 per l'erezione delle diocesi di Pienza e di Montalcino; nel 1561 per l'erezione della diocesi di Montepulciano; nel 1600 per l'erezione della diocesi di Citt\u00e0 della Pieve.\nIl 23 aprile 1459, per volont\u00e0 del papa senese Pio II, ebbe termine l'immediata soggezione alla Santa Sede e la diocesi chiusina divenne suffraganea della sede metropolitana di Siena.\nA partire dal Seicento, a causa della depressione economica della citt\u00e0 chiusina, del suo impoverimento demografico e del rischio della malaria, i vescovi presero l'abitudine di risiedere per lunghi periodi durante l'anno nel palazzo vescovile di Chianciano. Nello stesso periodo, gli abati di San Salvatore del monte Amiata rivendicarono la giurisdizione su alcune parrocchie della diocesi, il cui numero era di molto diminuito dopo le cessioni dei secoli precedenti; la causa intercorsa presso le curia romana tra gli abati e i vescovi di Chiusi fu vinta da questi ultimi all'inizio del Settecento, riuscendo finalmente ad imporre la propria autorit\u00e0 su tutto il territorio diocesano.\nIl 15 giugno 1772 la diocesi di Chiusi fu unita \"aeque principaliter\" con quella di Pienza, in forza della bolla \"Quemadmodum\" di papa Clemente XIV. Contestualmente, un'ulteriore decurtazione del territorio chiusino port\u00f2 alla cessione alla diocesi di Montalcino dei territori di Monticello, Montelaterone, Castel del Piano e Arcidosso.\nDiocesi di Pienza.\nNon solo l'istituzione della diocesi, ma anche la fondazione della stessa citt\u00e0 di Pienza sono dovute alla ferma volont\u00e0 di papa Pio II, al secolo Enea Silvio Piccolomini, nativo di Corsignano, antico nome della citt\u00e0 pientina. Questi atti \u00abrappresentano senza ombra di dubbio il caso limite di una piccola comunit\u00e0 rurale (Corsignano), che non avrebbe mai potuto in alcun modo aspirare a diventare sede vescovile, trasformata in citt\u00e0 (Pienza) dalla sola volont\u00e0 di un Pontefice\u00bb. Per alcuni autori, la diocesi di Pienza non fu nient'altro che una \u00abcreatura artificiale, nata per il capriccio di un papa umanista\u00bb.\nLa prima testimonianza della volont\u00e0 del papa di erigere la diocesi di Pienza \u00e8 la decisione presa in concistoro il 15 febbraio 1462 e trasmessa, con un breve apostolico, alla Signoria di Siena lo stesso giorno. La diocesi fu eretta il 13 agosto successivo con la bolla \"Pro excellenti\" di Pio II, che eresse a cattedrale della nuova diocesi la chiesa di Santa Maria di Corsignano, debitamente ricostruita su ordine pontificio da Bernardo Rossellino. Con la stessa bolla il papa eresse anche la diocesi di Montalcino, che fu unita \"aeque principaliter\" alla sede di Pienza; entrambe le diocesi furono rese immediatamente soggette alla Santa Sede.\nDue settimane dopo, il 28 agosto, Pio II eman\u00f2 una seconda bolla, con la quale il pontefice concesse il giuspatronato passivo sulla diocesi, sulla cattedrale, sul capitolo e sull'Opera della cattedrale alla sua famiglia, i Piccolomini. Le condizioni stabilite dalla bolla furono talmente favorevoli ai Piccolomini che alcuni storici arrivano ad affermare che di fatto la diocesi di Pienza era considerata da questi alla stregua di un bene di famiglia.\nLa diocesi fu costituita da territori sottratti alle diocesi di Arezzo e di Chiusi. Dalla diocesi di Chiusi, Pienza acquis\u00ec la giurisdizione ecclesiastica sulle chiese di Rocca d'Orcia con Bagno Vignoni, Castiglione d'Orcia, Campiglia e Bagni San Filippo, San Piero in Campo, Contignano, Perignano e Castelvecchio, Vignoni, Monticchiello, Fabbrica. Dalla diocesi di Arezzo acquis\u00ec le parrocchie di San Quirico (pieve dei Santi Quirico e Giulitta e cura di Santa Maria), Montefollonico, Torrita, Scrofiano, Petroio, Castelmuzio, Trequanda, Monterongriffoli, Montisi, San Giovanni d'Asso, Lucignano d'Asso, Vergelle e la stessa Corsignano. Con una successiva bolla, pubblicata il 29 gennaio 1464, furono aggiunti anche i territori di Sinalunga, Bettolle e Montegiovi, appartenute fino a quel momento alla diocesi di Chiusi.\nEccetto il primo vescovo, i successivi prelati fino a tutto il XVI secolo appartenevano alla famiglia Piccolomini. Bench\u00e9 non avessero il giuspatronato attivo, riuscirono \u00aba gestire autonomamente la nomina del vescovo con un utilizzo spesso spregiudicato dell'istituto della \"resignatio in favorem tertii\"\u00bb. Infatti, nel 1498 e nel 1510 i vescovi in carica, con il consenso della Santa Sede, rinunciarono alle due diocesi a favore di altri membri della famiglia. Invece, nel 1528 e nel 1554 i vescovi in carica rinunciarono alla sede di Montalcino, mantenendo la sola sede di Pienza, a favore di nipoti, i quali, alla morte o dimissione dello zio, riassumevano la carica di entrambe le diocesi. Questa gestione familiare delle due cattedre vescovili ebbe termine il 23 maggio 1594, con la bolla \"Ad exequendum\" di papa Clemente VIII, che decise la separazione della diocesi di Montalcino da quella di Pienza, con effetto a partire dalla fine dell'episcopato di Francesco Maria Piccolomini, avvenuta con la sua morte nel 1599.\nIl 15 dicembre di quest'anno il papa pot\u00e9, per la prima volta dal 1462, nominare liberamente un vescovo nella persona di Gioia Dragomanni, il quale si dette da fare per sottrarre al controllo dei Piccolomini le istituzioni diocesane. \u00abL'estinzione del ramo toscano dei Piccolomini d'Aragona insieme alla fermezza del vescovo Dragomanni e dei successori nel non tollerare pi\u00f9 simili ingerenze determinarono il tramonto dell'influenza dei patroni nella vita religiosa pientina\u00bb.\nApparteneva alla diocesi di Pienza anche parte del territorio attuale dell'abbazia di Monte Oliveto Maggiore, abbazia che era invece fino al 1765, anno in cui fu eretta in \"territoriale\", sotto la giurisdizione del vescovo di Arezzo.\nIl primo tentativo di istituire il seminario vescovile pientino fu eseguito dal vescovo Giovanni Spennazzi nel 1657, nei locali dell'ex convento di San Francesco di Pienza; ma questo tentativo fall\u00ec, come pure quello messo in atto dal vescovo Settimio Cinughi (1725-1740). Solo con Giuseppe Pannilini venne finalmente eretto il seminario, per le due diocesi di Pienza e Chiusi, nei locali del convento di San Francesco di Pienza, inaugurato il 19 novembre 1792.\nNel Settecento, oltre a una grave crisi demografica, la diocesi dovette subire anche pesanti difficolt\u00e0 economiche, a causa della penuria delle risorse economiche controllate direttamente dai vescovi pientini, cosa che imped\u00ec, tra le altre, la realizzazione dei decreti di riforma decisi dal concilio di Trento, proprio per la mancanza delle dovute coperture finanziarie. Francesco Maria Piccolomini, diventato vescovo nel 1741, cerc\u00f2 di porre rimedio a questo stato di cose per recuperare i diritti episcopali e difendere l'autonomia ecclesiastica contro i poteri forti. Questo gli attir\u00f2 molte antipatie, finch\u00e9 nel marzo 1764 fu espulso dal Granducato di Toscana e dovette riparare a Roma, da dove govern\u00f2 la sua diocesi, tramite il vicario generale, fino alle dimissioni, date nel 1772.\nIl 15 giugno 1772 le diocesi di Chiusi e di Pienza furono unite \"aeque principaliter\" con la bolla \"Quemadmodum\" di papa Clemente XIV; la bolla conferm\u00f2 la suffraganeit\u00e0 di Chiusi all'arcidiocesi di Siena e l'immediata soggezione alla Santa Sede della diocesi di Pienza. Contestualmente furono ridefiniti i confini della diocesi, che perse la parte occidentale a favore della diocesi di Montalcino e, in misura minore, dell'arcidiocesi di Siena.\nUlteriori modifiche territoriali furono realizzate nel Novecento: nel 1947 e nel 1977 la diocesi pientina cedette all'abbazia territoriale di Monte Oliveto Maggiore le parrocchie di San Nazario, Chiusure e Canonica Grossennana, e acquis\u00ec dalla diocesi di Montalcino la parrocchia di Pieve a Salti nel territorio di San Giovanni d'Asso.\nDiocesi di Montepulciano.\nIncerta \u00e8 l'epoca in cui la chiesa di Santa Maria Assunta di Montepulciano fu eretta in collegiata; di certo lo era gi\u00e0 nel 1217, anno in cui si ha notizia di un arciprete di Montepulciano. Nel 1400 papa Bonifacio IX concesse all'arciprete il titolo abbaziale e l'uso della mitria e del pastorale. Nel 1480 papa Sisto IV dichiar\u00f2 la collegiata esente dalla giurisdizione del vescovo di Arezzo e immediatamente soggetta alla Santa Sede.\nLa diocesi di Montepulciano fu eretta il 10 novembre 1561 con la bolla \"Ecclesiarum utilitatem\" di papa Pio IV, ricavandone il territorio da due diocesi limitrofe, quella di Chiusi e quella di Arezzo.\nDalla diocesi di Chiusi infatti furono acquisite le parrocchie di: San Giovanni a Villanuova (Totonella), San Vincenzo a Castelnuovo, San Vittorino d'Acquaviva, San Pietro all'Abbadia dei Caggiolari, San Silvestro presso Borgo Vecchio sulla Chiana, Sant'Albino in Parcia, Sant'Ilario d'Argiano, San Lorenzo a Valiano, San Egidio a Gracciano Vecchio, Sant'Andrea di Cervognano e Santa Mustiola alle Caggiole. Dalla diocesi di Arezzo, invece: la pieve di Santa Maria in Montepulciano; Sant'Agostino in Montepulciano (dalla riunione di San Bernardo e San Mustiola); la parrocchia del Ges\u00f9 in Montepulciano (San Bartolomeo); la parrocchia di S. Maria e Lucia (gi\u00e0 Santa Maria della Veste nera); la parrocchia di San Bartolomeo a Caselle, (ora in San Biagio); la parrocchia di San Martino, ora in Santa Maria delle Grazie, sotto il borgo di Sant'Agnese; la parrocchia di Santa Maria a Nottola; la pieve della soppressa Badia di San Pietro a Ruoti in Val d'Ambra.\nLa diocesi era molto piccola, dato che il territorio diocesano comprendeva la sola citt\u00e0 di Montepulciano con le sue contrade, e fu resa immediatamente soggetta alla Santa Sede. Grande merito nell'elevazione di Montepulciano a diocesi si deve attribuire al cardinale Giovanni Ricci, gi\u00e0 vescovo di Chiusi, nativo della citt\u00e0, che fu nominato amministratore apostolico della nuova diocesi, in attesa della nomina del primo vescovo, avvenuta nel gennaio del 1562, nella persona dell'arciprete Spinello Benci.\nDiocesi di Montepulciano-Chiusi-Pienza.\nAlberto Giglioli, vescovo ausiliare dal 1970 al 1975 dell'amministratore apostolico di Montepulciano Mario Jsmaele Castellano (arcivescovo di Siena), fu nominato il 7 ottobre 1975, con due bolle distinte, vescovo di Montepulciano e vescovo delle diocesi unite di Chiusi e Pienza, le quali si trovavano ad essere cos\u00ec unite \"in persona episcopi\", avendo per\u00f2 ciascuna diocesi propria autonomia giuridica.\nIl 30 settembre 1986, in forza del decreto \"Instantibus votis\" della Congregazione per i Vescovi, fu stabilita la \"plena unione\" delle tre diocesi; la nuova circoscrizione ecclesiastica assunse il nome di diocesi di Montepulciano-Chiusi-Pienza e divenne suffraganea dell'arcidiocesi di Siena-Colle di Val d'Elsa-Montalcino.\nNell'occasione, la Badia di San Pietro a Ruoti in Val d'Ambra fu scorporata dalla diocesi di Montepulciano e venne inglobata nell'attuale diocesi di Arezzo-Cortona-Sansepolcro. Montepulciano conserv\u00f2 la cattedrale di Santa Maria Assunta e il suo capitolo, mentre i capitoli di Chiusi (San Secondiano) e di Pienza (Santa Maria Assunta) furono mantenuti come capitoli delle rispettive concattedrali. La curia di Montepulciano divenne l'unica curia diocesana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 68.566 persone contava 68.566 battezzati, corrispondenti al 94,9% del totale."}
{"id": "502254", "revid": "6923", "url": "https://it.wikipedia.org/wiki?curid=502254", "title": "Diocesi di Maldonado-Punta del Este-Minas", "text": "La diocesi di Maldonado-Punta del Este-Minas (in latino: \"Dioecesis Maldonadensis-Orientalis Orae-Fodinensis\") \u00e8 una sede della Chiesa cattolica in Uruguay suffraganea dell'arcidiocesi di Montevideo. Nel 2020 contava 207.888 battezzati su 312.919 abitanti. \u00c8 retta dal vescovo Milton Luis Tr\u00f3ccoli Cebedio.\nTerritorio.\nLa diocesi comprende i dipartimenti di Maldonado, Rocha e Lavalleja.\nSede vescovile \u00e8 la citt\u00e0 di Maldonado, dove si trova la cattedrale di San Ferdinando. A Minas sorge la concattedrale dell'Immacolata Concezione.\nPrima dell'unione delle due diocesi:\nStoria.\nLa diocesi di Minas fu eretta il 25 giugno 1960 con la bolla \"Cum venerabilis\" di papa Giovanni XXIII, ricavandone il territorio dalla diocesi di Melo.\nIl 10 gennaio 1966, con la bolla \"Novas constituere\" di papa Paolo VI, fu eretta la diocesi di Maldonado-Punta del Este, ricavandone il territorio dalla diocesi di Minas.\nIl 1\u00ba luglio 2009 il vescovo di Minas Francisco Domingo Barbosa Da Silveira si dimise perch\u00e9 coinvolto in uno scandalo omosessuale.\nIl 2 marzo 2020 papa Francesco ha disposto l'unione delle diocesi di Maldonado-Punta del Este e di Minas, e contestualmente la nuova circoscrizione ha assunto il nome attuale.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 312.919 persone contava 207.888 battezzati, corrispondenti al 66,4% del totale."}
{"id": "502255", "revid": "1305772", "url": "https://it.wikipedia.org/wiki?curid=502255", "title": "Alkaline Trio", "text": "Gli Alkaline Trio (qualche volta abbreviato in Ak3 o Alk3) sono un gruppo punk rock dalle forti influenze emo originario di Chicago.\nStoria.\nIl gruppo \u00e8 formato da Matt Skiba (voce e chitarra), Dan Andriano (voce e basso) e Derek Grant (seconda voce e batteria). La loro musica \u00e8 caratterizzata da tempi veloci e da testi aventi per tema l'alcolismo, la depressione, la droga, la noia, il fuoco e la morte."}
{"id": "502256", "revid": "36426", "url": "https://it.wikipedia.org/wiki?curid=502256", "title": "Metrica barbara", "text": "La metrica barbara consiste nell'insieme degli schemi che sono stati predisposti nel tentativo di imitare la metrica classica servendosi di lingue che, di norma, hanno una metrica di tipo accentuativo (per esempio, lingue romanze o germaniche)\nAspetti generali.\nLa metrica di tipo accentuativo, come quella utilizzata di norma nella tradizione poetica italiana (si veda alla voce metrica italiana), \u00e8 fondata sul principio del ritmo, cio\u00e8 su schemi obbligati e versi definiti in base al numero di sillabe. Al contrario, la metrica classica, di tipo quantitativo, era fondata sull'alternanza di sillabe brevi e lunghe. L'espressione \"metrica barbara\" fu resa popolare da Giosu\u00e8 Carducci il quale chiam\u00f2 \"barbare\" le proprie \"Odi\" \u00abperch\u00e9 tali sembrerebbero al giudizio dei greci e dei romani, se bene volute comporre nelle forme metriche della loro lirica\u00bb. Carducci era stato preceduto da Leconte de Lisle, che diede il titolo di \"Po\u00e9sies barbares\" a una sua raccolta del 1862, da Ugo Foscolo, che defin\u00ec \"barbare\" le poesie composte da Giovanni Fantoni a imitazione della metrica classica, e da Tommaso Campanella nella poesia \"Musa latina\".\nPrecursori.\nEsperimenti di metrica barbara furono tentati molto prima di Carducci, soprattutto nel periodo dell'Umanesimo, quando gli intellettuali e i poeti riscoprirono la poesia classica e iniziarono a studiarne la metrica. I poeti del \"Certame coronario\" (un concorso organizzato da Leon Battista Alberti a Firenze nel 1441), per esempio, tentarono di scrivere esametri in lingua italiana, alternando vocali considerate brevi o lunghe in base ad un complesso sistema di regole. Queste regole vennero in seguito codificate da Claudio Tolomei nella prima met\u00e0 del secolo XVI nell'opera \"Versi et regole de la nuoua poesia toscana\". Nella commedia \"Flora\", per esempio, Luigi Alamanni cerc\u00f2 anche di riprodurre nella lingua italiana il senario giambico, il metro delle commedie in lingua latina di Terenzio, ideando un verso di sedici sillabe con l'accentuazione finale sdrucciola. Abbiamo poi tentativi di Gabriello Chiabrera, Giovanni Fantoni, Paolo Rolli, Tommaso Campanella. Analoghi esperimenti si ebbero anche in Francia, in Spagna, in Inghilterra e in Germania. Tuttavia, come concluse Gianfranco Contini, i tentativi di riproduzione della metrica greco-romana nel XIV e nel XV secolo sarebbero citati come semplice curiosit\u00e0 erudita se non fossero stati interpretati dal Carducci come precorrimento della propria metrica barbara. \nIn Germania, tuttavia, si evit\u00f2 di ricercare la prosodia classica, tentando invece di riprodurre il ritmo dei metri classici che fa corrispondere sillabe toniche alle arsi e sillabe atone alle tesi. \nDopo Carducci, altri poeti utilizzarono metri barbari quali per esempio, Giovanni Pascoli, che la chiam\u00f2 \"poesia neoclassica\" o Gabriele D'Annunzio che nel 1882, all'et\u00e0 appena di 19 anni, utilizz\u00f2 la metrica barbara nella sua raccolta lirica \"Canto Novo\".\nLa metrica barbara di Carducci.\nCarducci non tent\u00f2 di trasferire dal latino all'italiano il sistema delle vocali lunghe e brevi; decise di imitare i principali versi latini dal punto di vista ritmico e accentuativo. \nPer \"riprodurre\" l'esametro, ad esempio, accoppi\u00f2 un settenario e un novenario, o un senario e un novenario; per riprodurre l'adonio us\u00f2 il quinario e cos\u00ec via: ad ogni verso \"classico\" fece corrispondere un verso (o due affiancati) della tradizione metrica italiana.\nIl metro barbaro pi\u00f9 fortunato fu la strofe saffica, usata da Catullo e Orazio, basata sulla successione di tre endecasillabi saffici e un adonio; la trasposizione italiana si compone di tre endecasillabi (in Carducci non rimati) e un quinario (corrispondente, come gi\u00e0 detto, all'adonio latino).\nEcco un esempio:\nLa fortuna della metrica barbara carducciana fu per\u00f2 limitata: con varie correzioni, fu recuperata da Giovanni Pascoli, Enrico Thovez e altri; si trattava perlopi\u00f9 di esperimenti metrici, che non riuscirono a sopravvivere alla vittoria del verso libero."}
{"id": "502257", "revid": "92723", "url": "https://it.wikipedia.org/wiki?curid=502257", "title": "Diocesi di Marab\u00e1", "text": "La diocesi di Marab\u00e1 (in latino: \"Dioecesis Marabensis\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2020 contava 453.500 battezzati su 820.430 abitanti. \u00c8 retta dal vescovo Vital Corbellini.\nTerritorio.\nLa diocesi comprende alcuni comuni nella parte sud-orientale dello stato brasiliano di Par\u00e1: per intero i comuni di Abel Figueiredo, Bom Jesus do Tocantins, Brejo Grande do Araguaia, Cana\u00e3 dos Caraj\u00e1s, Curion\u00f3polis, Eldorado do Caraj\u00e1s, Goian\u00e9sia do Par\u00e1, Itupiranga, Jacund\u00e1, Marab\u00e1, Nova Ipixuna, Palestina do Par\u00e1, Parauapebas, S\u00e3o Domingos do Araguaia, S\u00e3o Jo\u00e3o do Araguaia; inoltre si prende cura pastorale di alcune comunit\u00e0 nei comuni di Tucuru\u00ed, Novo Repartimento e S\u00e3o F\u00e9lix do Xingu.\nSede vescovile \u00e8 la citt\u00e0 di Marab\u00e1, dove si trova la cattedrale di Nostra Signora del Perpetuo Soccorso.\nIl territorio si estende su 81.832\u00a0km\u00b2 ed \u00e8 suddiviso in 29 parrocchie, raggruppate in 6 aree pastorali: Araguaia, Caraj\u00e1s, Cidade Nova, Jacund\u00e1, Morada Nova e Nova Marab\u00e1.\nStoria.\nLa prelatura territoriale della Sant\u00edssima Concei\u00e7\u00e3o do Araguaia fu eretta il 18 luglio 1911, ricavandone il territorio dall'arcidiocesi di Bel\u00e9m do Par\u00e1. Originariamente la sede prelatizia era la citt\u00e0 di Concei\u00e7\u00e3o do Araguaia.\nIl 16 dicembre 1934 e il 13 maggio 1969 cedette porzioni del suo territorio a vantaggio dell'erezione rispettivamente delle prelature territoriali di Xingu e di S\u00e3o F\u00e9lix.\nIl 20 dicembre 1969, in forza del decreto \"Cum Urbs\" della Congregazione per i vescovi, la sede prelatizia fu traslata a Marab\u00e1 e la prelatura assunse il nome di prelatura territoriale di Marab\u00e1.\nIl 27 marzo 1976 cedette un'altra porzione di territorio a vantaggio dell'erezione della nuova prelatura territoriale di Sant\u00edssima Concei\u00e7\u00e3o do Araguaia (oggi diocesi).\nIl 16 ottobre 1979 la prelatura territoriale di Marab\u00e1 \u00e8 stata elevata a diocesi con la bolla \"Cum Praelaturae\" di papa Giovanni Paolo II.\nIl 6 novembre 2019 ha ceduto una porzione di territorio a vantaggio dell'erezione della prelatura territoriale di Alto Xingu-Tucum\u00e3.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 820.430 persone contava 453.500 battezzati, corrispondenti al 55,3% del totale."}
{"id": "502258", "revid": "92723", "url": "https://it.wikipedia.org/wiki?curid=502258", "title": "Diocesi di Maracay", "text": "La diocesi di Maracay (in latino: \"Dioecesis Maracayensis\") \u00e8 una sede della Chiesa cattolica in Venezuela suffraganea dell'arcidiocesi di Valencia en Venezuela. Nel 2019 contava 1.584.300 battezzati su 2.040.800 abitanti. \u00c8 retta dal vescovo Enrique Jos\u00e9 Parravano Marino, S.D.B.\nTerritorio.\nLa diocesi comprende lo stato venezuelano di Aragua.\nSede vescovile \u00e8 la citt\u00e0 di Maracay, dove si trova la cattedrale dell'Assunzione di Maria Vergine.\nIl territorio \u00e8 suddiviso in 60 parrocchie.\nStoria.\nLa diocesi \u00e8 stata eretta il 21 giugno 1958 con la bolla \"Qui Supremi Pontificatus\" di papa Pio XII, ricavandone il territorio dalla diocesi di Calabozo (oggi arcidiocesi) e dall'arcidiocesi di Caracas.\nIl 21 novembre 1960, con la lettera apostolica \"Vel in repositarum\", papa Giovanni XXIII ha proclamato San Giuseppe patrono principale della diocesi.\nOriginariamente suffraganea dell'arcidiocesi di Caracas, il 12 novembre 1974 \u00e8 entrata a far parte della provincia ecclesiastica di Valencia en Venezuela.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.040.800 persone contava 1.584.300 battezzati, corrispondenti al 77,6% del totale."}
{"id": "502259", "revid": "92723", "url": "https://it.wikipedia.org/wiki?curid=502259", "title": "Diocesi di Maradi", "text": "La diocesi di Maradi (in latino: \"Dioecesis Maradensis\") \u00e8 una sede della Chiesa cattolica in Niger suffraganea dell'arcidiocesi di Niamey. Nel 2019 contava 1.725 battezzati su 13.003.775 abitanti. \u00c8 retta dal vescovo Ambroise Ou\u00e9draogo.\nTerritorio.\nLa diocesi si estende su 1.065.560\u00a0km\u00b2 e comprende l'80% del territorio del Niger e precisamente le regioni di Agadez, Diffa, Zinder, Maradi e Tahoua.\nSede vescovile \u00e8 la citt\u00e0 di Maradi, dove si trova la cattedrale di Nostra Signora di Lourdes.\nIl territorio \u00e8 suddiviso in 7 parrocchie.\nStoria.\nLa diocesi \u00e8 stata eretta il 13 marzo 2001 con la bolla \"Summa diligentia\" di papa Giovanni Paolo II, ricavandone il territorio dalla diocesi di Niamey (ora arcidiocesi).\nOriginariamente immediatamente soggetta alla Santa Sede, il 25 giugno 2007 \u00e8 entrata a far parte della provincia ecclesiastica dell'arcidiocesi di Niamey.\nNel gennaio del 2015 cinque persone sono state uccise e numerose chiese sono state incendiate come rappresaglia contro le vignette blasfeme pubblicate dal settimanale francese Charlie Hebdo. La Chiesa cattolica in Niger ha dovuto interrompere ogni attivit\u00e0, compresa la Messa festiva e l'attivit\u00e0 scolastica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 13.003.775 persone contava 1.725 battezzati, corrispondenti allo 0,0% del totale."}
{"id": "502260", "revid": "92723", "url": "https://it.wikipedia.org/wiki?curid=502260", "title": "Diocesi di Mar del Plata", "text": "La diocesi di Mar del Plata (in latino: \"Dioecesis Maris Platensis\") \u00e8 una sede della Chiesa cattolica in Argentina suffraganea dell'arcidiocesi di La Plata. Nel 2019 contava 759.660 battezzati su 999.000 abitanti. \u00c8 retta dal vescovo Gabriel Antonio Mestre.\nTerritorio.\nLa diocesi comprende 9 distretti della provincia di Buenos Aires: Balcarce, General Alvarado, General Madariaga, General Pueyrred\u00f3n, Lober\u00eda, Mar Chiquita, Necochea, Pinamar e Villa Gesell.\nSede vescovile \u00e8 la citt\u00e0 di Mar del Plata, dove si trova la cattedrale dei Santi Pietro e Cecilia.\nIl territorio si estende su 23.000\u00a0km\u00b2 ed \u00e8 suddiviso in 51 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dalla diocesi di Bah\u00eda Blanca (oggi arcidiocesi) e dall'arcidiocesi di La Plata.\nIl 27 marzo 1980 ha ceduto una porzione del suo territorio a vantaggio dell'erezione della diocesi di Chascom\u00fas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 999.000 persone contava 759.660 battezzati, corrispondenti al 76,0% del totale."}
{"id": "502261", "revid": "92723", "url": "https://it.wikipedia.org/wiki?curid=502261", "title": "Diocesi di Molfetta-Ruvo-Giovinazzo-Terlizzi", "text": "La diocesi di Molfetta-Ruvo-Giovinazzo-Terlizzi (in latino: \"Dioecesis Melphictensis-Rubensis-Iuvenacensis-Terlitiensis\") \u00e8 una sede della Chiesa cattolica in Italia suffraganea dell'arcidiocesi di Bari-Bitonto appartenente alla regione ecclesiastica Puglia. Nel 2019 contava 128.792 battezzati su 131.297 abitanti. \u00c8 retta dal vescovo Domenico Cornacchia.\nPatroni.\nIl patrono principale della diocesi \u00e8 san Corrado di Baviera, monaco ed eremita, commemorato il 9 febbraio. \nPatroni secondari sono, invece:\nTerritorio.\nLa diocesi comprende i comuni pugliesi di Molfetta, Ruvo, Giovinazzo e Terlizzi.\nConfina ad ovest con l'arcidiocesi di Trani-Barletta-Bisceglie, a sud-ovest con la diocesi di Andria, a sud con la diocesi di Altamura-Gravina-Acquaviva delle Fonti e ad est con l'arcidiocesi di Bari-Bitonto.\nSede vescovile \u00e8 la citt\u00e0 di Molfetta, dove si trova la cattedrale di Santa Maria Assunta. Sempre a Santa Maria Assunta sono dedicate le concattedrali che sorgono a Ruvo e a Giovinazzo, mentre la concattedrale di Terlizzi \u00e8 dedicata a San Michele arcangelo. A Molfetta sorgono anche il duomo di San Corrado e la basilica della Madonna dei Martiri.\nIl territorio si estende su 442\u00a0km\u00b2 ed \u00e8 suddiviso in 36 parrocchie.\nStoria.\nL'odierna diocesi \u00e8 frutto dell'unione di quattro antiche sedi episcopali attuata nel 1986.\nRuvo.\nLa tradizione attribuisce a san Pietro la fondazione della comunit\u00e0 cristiana di Ruvo e la consacrazione del suo primo vescovo, Cleto, che in seguito sarebbe asceso alla cattedra di Roma come terzo papa. Altri vescovi, la cui storicit\u00e0 per\u00f2 \u00e8 molto incerta, si sarebbero avvicendati fino al 493.\nAlcuni autori ipotizzano la nascita della diocesi fra VI e VII secolo in concomitanza con le testimonianze relative ad una chiesa detta di San Giovanni Rotondo sorta nell'area meridionale del centro abitato.\nUna discussa bolla di papa Giovanni XIX del 1025 assegnerebbe Ruvo alla provincia ecclesiastica dell'arcidiocesi di Bari; questa decisione fu confermata da Alessandro II (1063) e Urbano II (1089).\nIncerta \u00e8 la serie dei vescovi di Ruvo fino alla fine dell'XI secolo. Ughelli, in base ad un \"Indiculus Rubensium episcoporum\", riporta una serie di vescovi che la critica storica, a partire da Lanzoni, ritiene totalmente spuria. Primo vescovo storicamente documentato \u00e8 Guiberto: nel 1071 prese parte, assieme a molti altri vescovi, alla solenne consacrazione della basilica abbaziale di Cassino; con il nome di \"Guislibertus\" \u00e8 menzionato negli Annali di Lupo Protospatario all'anno 1082. Attorno al 1079, durante il suo episcopato, fu costruita la prima cattedrale, distrutta nel 1133 circa; l'attuale cattedrale risale alla fine del XII secolo, iniziata dal vescovo Daniele, ed \u00e8 stata l'unica parrocchia con la \"cura animarum\" della citt\u00e0-diocesi di Ruvo fino al Novecento.\nLa diocesi corrispondeva infatti al solo territorio della citt\u00e0 di Ruvo e molto esigue erano le rendite della mensa vescovile. Nel Cinquecento la sede episcopale fu retta da tre membri della famiglia de Mirto (1512-1589) che depauperarono i beni della Chiesa. Solo con i vescovi successivi si inizi\u00f2 ad attuare i decreti di riforma del concilio di Trento, bench\u00e9 il seminario, a causa della povert\u00e0 economica della diocesi, non fu mai eretto; furono celebrati dei sinodi diocesani, che tuttavia ebbero scarso effetto. Addirittura gli atti stampati del sinodo celebrato da Domenico Gallesi (1676-1679) furono bruciati dopo la sua morte per impedirne l'applicazione.\nIl 27 giugno 1818 con la bolla \"De utiliori\" di papa Pio VII la diocesi di Ruvo fu unita \"aeque principaliter\" a quella di Bitonto.\nAgli inizi del XX secolo, grazie anche al considerevole aumento demografico della citt\u00e0, furono istituite nuove parrocchie oltre a quella della cattedrale, tra cui quelle del Redentore, di San Giacomo, di San Domenico e di San Michele.\nIl 30 settembre 1982 il vescovo Antonio Bello, gi\u00e0 vescovo di Molfetta, Giovinazzo e Terlizzi, venne nominato anche vescovo di Ruvo: in questo modo la sede di Ruvo fu divisa da quella di Bitonto ed unita \"in persona episcopi\" alle sedi di Molfetta, Giovinazzo e Terlizzi.\nTerlizzi.\nCon la conquista normanna della Puglia, il casale rurale del \"locus Tillizo\" si trasform\u00f2 in \"castrum\", parte della contea di Giovinazzo. La sua importanza aument\u00f2 sempre pi\u00f9 e grazie alle largizioni del conte Amico fu edificata la chiesa matrice di San Michele consacrata nel 1073 dal vescovo di Giovinazzo.\nLa chiesa ottenne larghe esenzioni e privilegi concessi dai conti di Giovinazzo, in particolare il \"privilegium exemptionis\" dai vescovi di Giovinazzo. La chiesa fu affidata ad un arciprete, affiancato da un collegio di canonici.\nNei secoli successivi numerosi furono gli scontri di giurisdizione tra i vescovi di Giovinazzo e gli arcipreti di Terlizzi, i primi per affermare i propri diritti sull'intero territorio diocesano e dunque anche su Terlizzi, il suo clero e le sue chiese, i secondi per difendere i privilegi di esenzione dall'autorit\u00e0 del vescovo giovinazzese.\nL'annosa questione fu risolta da papa Benedetto XIV il 26 novembre 1749: in forza della bolla \"Unigenitus Dei Filius\", il pontefice eresse la diocesi di Terlizzi ricavandone il territorio dalla diocesi di Giovinazzo; tre anni dopo, con decreto concistoriale del 24 aprile 1752, la nuova diocesi, suffraganea dell'arcidiocesi di Bari, fu unita \"aeque principaliter\" a quella giovinazzese. \u00abIn conseguenza dell'erezione della cattedra episcopale, la figura e la potest\u00e0 (quasi vescovile) dell'arciprete furono ridimensionate a quelle del curato dell'unica parrocchia cittadina (rimasta tale fino al XX secolo) e prima dignit\u00e0 del capitolo cattedrale fu l'arcidiacono\u00bb.\nNel 1782 fu demolita l'antica cattedrale romanica e si dette avvio alla costruzione della nuova cattedrale in stile neoclassico, che fu consacrata nel 1872.\nIl 27 giugno 1818 con la bolla \"De utiliori\", papa Pio VII dispose la soppressione della diocesi di Terlizzi e l'annessione del suo territorio a quello della diocesi di Molfetta. La diocesi fu restaurata il 4 marzo 1836 con la bolla \"Aeterni Patris\" di papa Gregorio XVI, che dispose l'unione \"aeque principaliter\" delle diocesi di Terlizzi e di Giovinazzo con quella di Molfetta, rendendole immediatamente soggette alla Santa Sede.\nNel 1885 la diocesi comprendeva tre sole parrocchie nel territorio terlizzese: la cattedrale di San Michele arcangelo, San Gioacchino e Santa Maria di Sovereto.\nGiovinazzo.\nIncerte sono le origini della Chiesa di Giovinazzo. Una discussa bolla di papa Giovanni XIX del 1025 assegnerebbe Giovinazzo alla provincia ecclesiastica dell'arcidiocesi di Bari; questa decisione fu confermata da Alessandro II (1063) e Urbano II (1089). Dell'XI secolo sono noti diversi vescovi, il primo dei quali Grimoaldo, attestato nel 1034.\nLa cattedrale risale all'epoca normanna, tra il 1150 ed il 1180, e consacrata nel 1283, all'epoca del vescovo Giovanni II. Durante l'episcopato di Paolo De Mercurio (1731-1752) essa fu ristrutturata completamente in forme barocche.\nNella seconda met\u00e0 dell'XI secolo, nella citt\u00e0 e nel territorio giovinazzese arrivarono i benedettini che fondarono, prima del 1075, il monastero di Santa Maria di Corsignano e prima del 1078 quello di San Giovanni Battista. Nel XIII secolo giunsero anche i francescani, le clarisse e gli eremiti agostiniani.\nIl vescovo spagnolo Juan Antol\u00ednez Brecianos de la Rivera (1549-1574) introdusse per primo in diocesi i decreti di riforma del concilio di Trento, attraverso la celebrazione di un sinodo diocesano nel 1566.\nI conflitti di giurisdizione fra i vescovi di Giovinazzo e gli arcipreti di Terlizzi furono risolti a met\u00e0 del Settecento. Il 26 novembre 1749 fu eretta la diocesi di Terlizzi con la bolla \"Unigenitus Dei Filius\" di papa Benedetto XIV ricavandone il territorio dalla diocesi di Giovinazzo, a cui fu unita \"aeque principaliter\" il 24 aprile 1752. Le due diocesi erano suffraganee dell'arcidiocesi di Bari e comprendevano unicamente le due citt\u00e0, sedi delle uniche parrocchie diocesane.\nIl 27 giugno 1818 con la bolla \"De utiliori\", papa Pio VII dispose la soppressione delle diocesi di Giovinazzo e di Terlizzi; il loro territorio fu annesso a quello della diocesi di Molfetta. Il vescovo di Giovinazzo e Terlizzi, Domenico Antonio Cimaglia, fu trasferito alla sede di Molfetta.\nSu istanza del re Ferdinando II delle Due Sicilie, il 4 marzo 1836 papa Gregorio XVI con la bolla \"Aeterni Patris\" provvide a ristabilire le diocesi di Giovinazzo e Terlizzi, unendole entrambe \"aeque principaliter\" alla sede di Molfetta e rendendole immediatamente soggette alla Santa Sede.\nMolfetta.\nIncerte sono le origini della Chiesa di Molfetta. Una discussa bolla di papa Giovanni XIX del 1025 assegnerebbe Molfetta alla provincia ecclesiastica dell'arcidiocesi di Bari; questa decisione fu confermata dai successivi papi Alessandro II (1063) e Urbano II (1089). La dipendenza dalla sede metropolitana barese \u00e8 ancora attestata da papa Eugenio III nel 1152.\nAltrettanto incerta e dibattuta \u00e8 la cronotassi episcopale molfettese a causa dell'omonimia dei nomi latini di Molfetta (\"Melfictensis\") e di Melfi (\"Melfiensis\"), per cui sono stati nel tempo attribuiti a Molfetta vescovi di Melfi. Ughelli inizia la serie dei vescovi di Molfetta con il vescovo Giovanni che prese parte al concilio lateranense nel 1179. Diversi autori anticipano la cronotassi molfettese di un secolo, con un vescovo che prese parte alla solenne consacrazione della basilica abbaziale di Cassino, ma non c'\u00e8 unanimit\u00e0 sul nome di questo vescovo: per alcuni \u00e8 Giovanni, per altri \u00e8 Baldovino, per altri ancora il suo nome \u00e8 sconosciuto Holtzmann, continuatore dell\"'Italia pontificia\" di Kehr, pone l'inizio della serie episcopale di Molfetta con il vescovo Giovanni che nel 1136 concesse a Simeone, abate del monastero della Santissima Trinit\u00e0 di Cava, la chiesa di San Martino di Molfetta. Lo stesso vescovo \u00e8 all'inizio delle cronotassi redatte da Cappelletti e da Gams.\nTra i vescovi del XII e XIII secolo si ricordano in particolare: un anonimo vescovo, che alcuni autori identificano con Riccardo (1155-1162), che ader\u00ec al partito dell'antipapa Vittore IV e per questo dovette per un certo periodo abbandonare la diocesi; Risando (1222-1271), personalit\u00e0 nota e stimata dai papi, i quali gli affidarono numerosi incarichi durante il suo episcopato, il pi\u00f9 lungo della storia della diocesi; Angelo (1280-1287), della nobile famiglia romana dei Saraceni.\nUn diploma del 1162 menziona per la prima volta alcune istituzioni che costituivano la struttura della Chiesa di Molfetta, \u00abdando notizia delle dignit\u00e0 e degli uffici svolti da alcuni ecclesiastici molfettesi: compaiono l'arcidiacono, rettore dell'episcopio (perch\u00e9 \u00e8 assente il vescovo), l'arciprete, i due primiceri, alcuni sacerdoti, l'avvocato dell'episcopio, un sacerdote con funzioni di notaio (\"primiscriniarius\") e, infine, i chierici del collegio episcopale.\u00bb\nLa citt\u00e0, con il suo porto, fu uno degli approdi verso la Terra santa e gli Stati crociati. Questo favor\u00ec l'insediamento a Molfetta di numerose comunit\u00e0 religiose con i loro monasteri e i loro ospedali. Sorsero cos\u00ec \u00abi monasteri benedettini (con gli attigui ospedali) di San Martino (1083), San Giacomo (1139), Santa Maria Maddalena (ante 1316) e dei canonici regolari (Santa Margherita, 1182), e i conventi dei francescani (San Francesco, XIII secolo) e degli osservanti (San Bernardino, 1451); n\u00e9 manc\u00f2 la presenza dei templari (San Nicola, ante 1216), dei giovanniti (San Primo, ante 1263) e dei teutonici.\u00bb Accanto a questo, accrebbe l'importanza della citt\u00e0 la fondazione del santuario di Santa Maria dei Martiri, attestata dal diploma del 1162. Tra i pellegrini diretti in Terra Santa si ricorda in modo particolare san Corrado, monaco cistercense, che mor\u00ec a Modugno e divenne in seguito patrono di Molfetta.\nIl 1\u00ba dicembre 1488 papa Innocenzo VIII, che era stato vescovo di Molfetta dal 1472 al 1484, concesse alla sua vecchia diocesi il privilegio di essere immediatamente soggetta alla Sede Apostolica.\nCome per altre citt\u00e0-diocesi della Puglia, anche a Molfetta la cura delle anime della citt\u00e0 era affidata unicamente al capitolo dei canonici della cattedrale, unica parrocchia della diocesi. Questa situazione si modific\u00f2 nel corso del Seicento con l'istituzione nel 1663 della figura del \"canonico curato\", a cui fu affidata in forma stabile e unica la cura delle anime. Nel 1671, durante l'episcopato di Carlo Loffredo, fu eretta la seconda parrocchia diocesana, Santo Stefano, per la cura pastorale della popolazione del suburbio.\nNel 1571 il vescovo Maiorano Maiorani istitu\u00ec a Molfetta un primo rudimentale seminario diocesano. I limiti dell'iniziativa si devono soprattutto ai problemi finanziari. La costituzione canonica di un seminario completo giunse nel 1714 durante l'episcopato di Fabrizio Salerno (1714-1754), ma fu approvata dalla Congregazione del Concilio solo nel 1725 e il possesso dei locali del seminario fu effettuato nel 1726. Nel 1785 il seminario trova una sistemazione definitiva nell'ex collegio dei Gesuiti.\nLo stesso vescovo Maiorano Maiorani (1566-1597) fu il primo, dopo molto tempo, a risiedere stabilmente in sede, in ottemperanza alle decisioni del concilio di Trento. Oltre al seminario, Maiorani indisse un sinodo diocesano nel 1570 e di lui restano due relazioni per le visite \"ad limina\" del 1592 e del 1595.\nSul finire del Settecento si rese necessario un riassetto delle strutture e dell'organizzazione diocesana. Il vescovo Gennaro Antonucci (1775-1804) trasfer\u00ec l'episcopio nell'ex collegio dei gesuiti, la cui chiesa divenne la nuova cattedrale della diocesi (1785); inoltre soppresse la parrocchia di Santo Stefano e ne istitu\u00ec due nuove, San Gennaro e la nuova cattedrale.\nIl 5 febbraio 1799 la rivoluzione scoppia a Molfetta con la predicazione di un prete repubblicano, che venne ucciso dal popolo scandalizzato. In seguito, orde di facinorosi profanarono la chiesa di San Domenico e uccisero alcuni religiosi domenicani.\nNel 1818 alla diocesi di Molfetta furono annessi i territori delle soppresse diocesi di Giovinazzo e di Terlizzi. Tuttavia, nel 1836 le due antiche sedi furono ristabilite ed unite \"aeque principaliter\" a Molfetta.\nDurante il processo di unificazione italiana, la diocesi di Molfetta rimase senza vescovi per un lungo periodo. Infatti, in seguito ai moti del 1848 il vescovo Giovanni Costantini dovette lasciare Molfetta; stessa sorte tocc\u00f2 al successore Nicola Guida, che mor\u00ec in esilio a Napoli nel 1862; alla sua morte la diocesi rimase vacante per quasi cinque anni.\nIl 7 novembre 1926 fu inaugurato a Molfetta il Pontificio seminario regionale, trasferito nei locali del seminario molfettese da Lecce, dove era stato fondato nel 1908. Due anni dopo il seminario accolse il concilio plenario dei vescovi della Puglia e ancora oggi \u00e8 sede della Conferenza episcopale pugliese.\nIl 20 ottobre 1980 papa Giovanni Paolo II con la bolla \"Qui Beatissimo Petro\" dispose che le diocesi di Molfetta, Giovinazzo e Terlizzi fossero di nuovo suffraganee dell'arcidiocesi di Bari.\nLe sedi unite.\nIl 4 settembre 1982 Antonio Bello fu nominato vescovo delle sedi di Molfetta, Giovinazzo e Terlizzi e il 30 settembre successivo anche della diocesi di Ruvo, unita cos\u00ec \"in persona episcopi\" alle tre precedenti sedi.\nIl 30 settembre 1986 con il decreto \"Instantibus votis\" della Congregazione per i vescovi le quattro sedi di Molfetta, Ruvo, Giovinazzo e Terlizzi furono unite con la formula \"plena unione\" e la nuova circoscrizione ecclesiastica ha assunto il nome attuale.\nIl 20 aprile 2018 la diocesi ha ricevuto la visita pastorale di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi di Molfetta.\n \nVescovi oriundi della diocesi.\nElenco di alcuni sacerdoti della diocesi diventati vescovi:\nStatistiche.\nLa diocesi nel 2019 su una popolazione di 131.297 persone contava 128.792 battezzati, corrispondenti al 98,1% del totale."}
{"id": "502262", "revid": "267975", "url": "https://it.wikipedia.org/wiki?curid=502262", "title": "Diocesi di Maralal", "text": "La diocesi di Maralal (in latino: \"Dioecesis Maralalensis\") \u00e8 una sede della Chiesa cattolica in Kenya suffraganea dell'arcidiocesi di Nyeri. Nel 2019 contava 83.760 battezzati su 274.450 abitanti. \u00c8 retta dal vescovo Virgilio Pante, I.M.C.\nTerritorio.\nLa diocesi comprende la contea di Samburu nell'ex provincia della Rift Valley nel centro del Kenya.\nSede vescovile \u00e8 la citt\u00e0 di Maralal, dove si trova la cattedrale dei Santi Pietro e Paolo.\nIl territorio \u00e8 suddiviso in 14 parrocchie, raggruppate in 3 decanati: Maralal, Baragoi e Wamba.\nStoria.\nLa diocesi \u00e8 stata eretta il 15 giugno 2001 con la bolla \"Ad plenius\" di papa Giovanni Paolo II, ricavandone il territorio dalla diocesi di Marsabit.\nIl 30 settembre 2006 nella diocesi di Maralal \u00e8 stato ordinato sacerdote dal vescovo Pante il giovane James Lomulen Kayanda, primo gesuita al mondo proveniente da una trib\u00f9 nomade, quella dei turkana del Kenya.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 274.450 persone contava 83.760 battezzati, corrispondenti al 30,5% del totale."}
{"id": "502263", "revid": "110157", "url": "https://it.wikipedia.org/wiki?curid=502263", "title": "Eparchia di Maramure\u0219", "text": "Leparchia di Maramure\u0219 (in latino: \"Eparchia Maramuresensis\") \u00e8 una sede della Chiesa cattolica in Romania suffraganea dell'arcieparchia di F\u0103g\u0103ra\u0219 e Alba Iulia. Nel 2019 contava 51.129 battezzati. \u00c8 retta dall'eparca Vasile Biz\u0103u.\nTerritorio.\nL'eparchia comprende il distretto di Maramure\u0219 in Romania.\nSede eparchiale \u00e8 la citt\u00e0 di Baia Mare, dove si trova la cattedrale di Maria Assunta.\nIl territorio \u00e8 suddiviso in 165 parrocchie.\nStoria.\nL'eparchia \u00e8 stata eretta il 5 giugno 1930 con la bolla \"Solemni Conventione\" di papa Pio XI, ricavandone il territorio dalle eparchie greco-cattoliche circostanti, e precisamente: 1 parrocchia dall'arcieparchia di F\u0103g\u0103ra\u0219 e Alba Iulia; 169 parrocchie dall'eparchia di Cluj-Gherla; 31 parrocchie dall'eparchia di Gran Varadino dei Rumeni; 10 parrocchie dall'eparchia di Hajd\u00fadorog (Ungheria); 11 parrocchie dall'eparchia di Muka\u010devo (oggi in Ucraina) e 17 parrocchie dall'eparchia di Stanislaviv (oggi in Ucraina).\nIl 9 aprile 1934 ha incorporato altre 10 parrocchie che erano appartenute all'eparchia di Hajd\u00fadorog in forza del decreto \"Apostolica Sedes\" della Congregazione per le Chiese orientali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 51.129 battezzati."}
{"id": "502264", "revid": "1123126", "url": "https://it.wikipedia.org/wiki?curid=502264", "title": "Diocesi di Mariannhill", "text": "La diocesi di Mariannhill (in latino: \"Dioecesis Collis Mariae seu Mariannhillensis\") \u00e8 una sede della Chiesa cattolica in Sudafrica suffraganea dell'arcidiocesi di Durban. Nel 2019 contava 335.100 battezzati su 2.876.300 abitanti. \u00c8 retta dal vescovo Pius Mlungisi Dlungwana, affiancato dal vescovo coadiutore con facolt\u00e0 speciali Neil Augustine Frank, O.M.I.\nTerritorio.\nLa diocesi comprende le seguenti unit\u00e0 amministrative nella provincia sudafricana di KwaZulu-Natal: Ixopo, Impendle, Richmond, Umzinto, Umbumbulu, parte di Port Shepstone, Camperdown e Pinetown, Polela e Underberg.\nSede vescovile \u00e8 Mariannhill, presso Pinetown, dove si trova la cattedrale di San Giuseppe.\nIl territorio si estende su 12.612\u00a0km\u00b2 ed \u00e8 suddiviso in 46 parrocchie.\nStoria.\nNel 1879 il vicariato apostolico del Capo di Buona Speranza invit\u00f2 l'Ordine dei cistercensi della stretta osservanza a fondare una loro missione in Sudafrica: l'austriaco Franz Pfanner, gi\u00e0 monaco dell'Abbazia delle Tre Fontane a Roma e fondatore del monastero bosniaco di \"Mariastern\" a Banja Luka, accolse entusiasticamente l'invito e nel 1880 fond\u00f2, presso la citt\u00e0 di Pinetown, la missione di Mariannhill.\nPoich\u00e9 il rigore della regola monastica ostacolava l'opera di evangelizzazione dei religiosi, nel 1909 l'abbazia venne resa autonoma dall'ordine trappista e i monaci di Mariannhill si costituirono in congregazione missionaria indipendente prendendo il nome di Missionari di Mariannhill.\nIl 10 settembre 1921 in forza del breve \"Ex hac Principis Apostolorum\" di papa Benedetto XV Mariannhill fu eretta a sede di un nuovo vicariato apostolico, il cui territorio fu ricavato dal vicariato apostolico del Natal (oggi arcidiocesi di Durban). Il vicariato venne affidato ai religiosi della congregazione.\nIl 30 marzo 1930 e l'8 aprile 1935 cedette porzioni del suo territorio a vantaggio dell'erezione rispettivamente delle prefetture apostoliche di Umtata (oggi diocesi) e di Mount Currie (oggi diocesi di Kokstad).\nL'11 gennaio 1951 il vicariato apostolico \u00e8 stato elevato a sede vescovile con la bolla \"Suprema Nobis\" di papa Pio XII.\nIl 21 febbraio 1954 ha ceduto un'altra porzione di territorio a vantaggio dell'erezione della diocesi di Umzimkulu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.876.300 persone contava 335.100 battezzati, corrispondenti all'11,7% del totale."}
{"id": "502265", "revid": "46931", "url": "https://it.wikipedia.org/wiki?curid=502265", "title": "Traffico internazionale di droga", "text": ""}
{"id": "502266", "revid": "110157", "url": "https://it.wikipedia.org/wiki?curid=502266", "title": "Diocesi di Marsabit", "text": "La diocesi di Marsabit (in latino: \"Dioecesis Marsabitensis\") \u00e8 una sede della Chiesa cattolica in Kenya suffraganea dell'arcidiocesi di Nyeri. Nel 2019 contava 38.600 battezzati su 380.000 abitanti. \u00c8 retta dal vescovo Peter Kihara Kariuki, I.M.C.\nTerritorio.\nLa diocesi comprende i distretti civili di Marsabit e Moyale nella Provincia Orientale in Kenya.\nSede vescovile \u00e8 la citt\u00e0 di Marsabit, dove si trova la procattedrale di Nostra Signora della Consolata.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 25 novembre 1964 con la bolla \"Arcana Isaiae\" di papa Paolo VI, ricavandone il territorio dalla diocesi di Nyeri (oggi arcidiocesi).\nOriginariamente suffraganea dell'arcidiocesi di Nairobi, il 21 maggio 1990 \u00e8 entrata a far parte della provincia ecclesiastica di Nyeri.\nIl 15 giugno 2001 ha ceduto una porzione del suo territorio a vantaggio dell'erezione della diocesi di Maralal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 380.000 persone contava 38.600 battezzati, corrispondenti al 10,2% del totale."}
{"id": "502267", "revid": "1305772", "url": "https://it.wikipedia.org/wiki?curid=502267", "title": "Hernando G\u00f3mez Bustamante", "text": "\u00c8 considerato, dalle autorit\u00e0 americane, il responsabile per le operazioni di esportazione di droga dalla Colombia verso gli Stati Uniti per via marittima (per trasportare la droga oltreconfine si \u00e8 servito in passato di navi e vari tipi di imbarcazioni, tra cui anche un sottomarino) e di essere il responsabile di molti laboratori di conversione della cocaina nella Valle del Cauca, in Colombia.\nNel marzo del 2004, il governo colombiano oper\u00f2 numerosi sequestri di beni ai danni di Bustamante e dei suoi prestanome, per un valore approssimativo di 111 milioni di dollari (operazione \"Resplandor\"), in uno dei periodi di maggiore pressione delle autorit\u00e0 governative colombiane ai danni dei narcotrafficanti (poco dopo la prima operazione, infatti, segu\u00ec anche la seconda, \"Resplandor II\").\nIl 2 luglio 2004 Bustamante fu arrestato mentre cercava di raggiungere Cuba munito di un passaporto falso.\nSul boss pendono diversi capi d'accusa, tra cui l'associazione a delinquere, traffico internazionale di droga e di armi, e riciclaggio di denaro sporco. Nel marzo del 2004 gli fu poi riconosciuto di essere il reggente \"in pectore\" del cartello di Norte del Valle."}
{"id": "502268", "revid": "92723", "url": "https://it.wikipedia.org/wiki?curid=502268", "title": "Diocesi di Masaka", "text": "La diocesi di Masaka (in latino: \"Dioecesis Masaka\u00ebnsis\") \u00e8 una sede della Chiesa cattolica in Uganda suffraganea dell'arcidiocesi di Kampala. Nel 2019 contava 1.115.780 battezzati su 1.881.980 abitanti. \u00c8 retta dal vescovo Serverus Jjumba.\nTerritorio.\nLa diocesi comprende i distretti di Masaka, Rakai e Sembabule nella regione Centrale dell'Uganda.\nSede vescovile \u00e8 la citt\u00e0 di Masaka, dove si trova la cattedrale di Nostra Signora dei Dolori.\nIl territorio \u00e8 suddiviso in 55 parrocchie.\nStoria.\nIl vicariato apostolico di Masaka fu eretto il 25 maggio 1939 con la bolla \"In Ugandensis\" di papa Pio XII, ricavandone il territorio dal vicariato apostolico dell'Uganda (oggi arcidiocesi di Kampala).\nIl 25 marzo 1953 il vicariato apostolico \u00e8 stato elevato a diocesi con la bolla \"Quemadmodum ad Nos\" dello stesso papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.881.980 persone contava 1.115.780 battezzati, corrispondenti al 59,3% del totale."}
{"id": "502269", "revid": "92723", "url": "https://it.wikipedia.org/wiki?curid=502269", "title": "Diocesi di Macerata-Tolentino-Recanati-Cingoli-Treia", "text": "La diocesi di Macerata-Tolentino-Recanati-Cingoli-Treia (in latino: \"Dioecesis Maceratensis-Tolentina-Recinetensis-Cingulana-Treiensis\") \u00e8 una sede della Chiesa cattolica in Italia suffraganea dell'arcidiocesi di Fermo appartenente alla regione ecclesiastica Marche. Nel 2019 contava 141.490 battezzati su 147.180 abitanti. \u00c8 retta dal vescovo Nazzareno Marconi.\nTerritorio.\nLa diocesi comprende 13 comuni marchigiani della provincia di Macerata: Appignano, Cingoli, Colmurano, Macerata, Montecassiano, Montefano, Montelupone, Pollenza, Porto Recanati, Recanati, Tolentino, Treia ed Urbisaglia.\nSede vescovile \u00e8 la citt\u00e0 di Macerata, dove si trova la cattedrale di San Giuliano. A Tolentino, Recanati, Cingoli e Treia, si trovano le concattedrali, dedicate rispettivamente a San Catervo, San Flaviano, Santa Maria Assunta e alla Santissima Annunziata. Nel territorio sorgono anche le seguenti basiliche minori: la basilica di San Nicola da Tolentino a Tolentino; e il santuario-basilica della Madonna della Misericordia a Macerata.\nIl territorio si estende su 745 km\u00b2 ed \u00e8 suddiviso in 67 parrocchie, raggruppate in 5 vicariati: Cingoli, Macerata, Recanati, Tolentino e Treia.\nComunit\u00e0 religiose.\nNel 2018 la diocesi comprendeva le seguenti comunit\u00e0 religiose:\nStoria.\nL'attuale diocesi \u00e8 frutto dell'unione di cinque sedi episcopali, ognuna con una propria storia, che spesso si intreccia strettamente con quella delle altre diocesi.\nDiocesi di Recanati.\n\u00c8 dibattuta l'origine della diocesi di Recanati. Secondo alcuni autori (Cappelletti e Compagnoni) Claudio, \"episcopus provinciae piceni\", che sulla testimonianza di san Girolamo era tra i firmatari del concilio di Rimini del 359, sarebbe stato vescovo di Recina, antico nome di Recanati prima della sua distruzione ad opera di Alarico all'inizio del V secolo. Non esistono tuttavia motivi per attribuire Claudio ad una determinata sede del Piceno.\nLa diocesi di Recanati fu eretta il 22 maggio 1240 con la bolla \"Rectae considerationis\" di papa Gregorio IX, ricavandone il territorio dalla diocesi di Numana. L'erezione di Recanati era motivata dal fatto che Osimo aveva aderito all'imperatore Federico Barbarossa e ci\u00f2 aveva indotto il papa a privare dell'onore episcopale la citt\u00e0 osimana e di trasferirne i privilegi alla fedele Recanati.\nTuttavia nel 1263 la citt\u00e0 aveva aderito al partito del re di Sicilia Manfredi in lotta col papato. Questo spinse papa Urbano IV a sopprimere la diocesi con la bolla \"Cives Recanatenses\" del 27 luglio 1263, annettendone il territorio a quello di Numana. L'anno successivo, il 13 marzo, lo stesso pontefice, con la bolla \"Recti statera iudicii\" ripristin\u00f2 la sede vescovile di Osimo e ribad\u00ec la soppressione della diocesi di Recanati. Quando i recanatesi ritornarono all'obbedienza papale, fu loro restituita la diocesi, con la bolla \"Apostolicae Sedis\" di papa Niccol\u00f2 IV del 1\u00ba dicembre 1289. L'anno successivo, il pontefice dovette intervenire per regolare alcune questioni di confine tra le diocesi di Recanati e di Numana.\nNella notte fra il 9 e il 10 dicembre 1294, durante l'episcopato di Salvo, avvenne come riporta la tradizione, la traslazione della Santa Casa di Nazareth a Loreto, che allora faceva parte del territorio della diocesi di Recanati.\nNel frattempo la citt\u00e0 e le sue autorit\u00e0 amministrative avevano aderito al partito dei ghibellini trovando un valido oppositore nel vescovo Federico, che parteggiava per i guelfi. Papa Giovanni XXII intervenne nel 1320, dapprima scomunicando i responsabili delle violenze contro il vescovo e sottoponendo la citt\u00e0 ad interdetto ecclesiastico (1\u00ba ottobre) e poi, il 18 novembre, con la bolla \"Sicut ex debito\", soppresse nuovamente la diocesi di Recanati ed eresse al suo posto quella di Macerata, il cui primo vescovo fu lo stesso Federico, trasferito da Recanati.\nLa vittoria del partito guelfo su quello ghibellino appian\u00f2 le discordie e permise nuovamente l'erezione della diocesi di Recanati con bolla di papa Innocenzo VI dell'8 gennaio 1356; in questa occasione per\u00f2 il pontefice decise di unire \"aeque principaliter\" la sede recanatese con quella di Macerata.\nAl vescovo, e poi cardinale, Angelo Cino si deve la ricostruzione della cattedrale.\nNel 1507 papa Giulio II sottrasse il santuario di Loreto alla giurisdizione del vescovo di Recanati e lo diede in amministrazione ad un governatore pontificio.\nIl 7 gennaio 1516 le diocesi di Recanati e di Macerata furono nuovamente divise, anche se per un certo periodo furono amministrate congiuntamente dal cardinale Giovanni Domenico de Cupis. La divisione delle due sedi dur\u00f2 fino al 1571 quando l'unione fu ripristinata.\nIl 17 marzo 1586 la diocesi di Recanati fu soppressa e contestualmente fu eretta la diocesi di Loreto, che ne incorpor\u00f2 il territorio. Nello stesso anno 1586 i territori di Castelfidardo e di Montecassiano, appartenenti in precedenza ad Osimo, furono ceduti alla diocesi di Recanati.\nSu istanza degli abitanti di Recanati, papa Innocenzo IX decret\u00f2 con una bolla del 19 dicembre 1591 il ristabilimento della diocesi di Recanati, ma mor\u00ec il 29 dicembre senza poter dare attuazione alla sua decisione. Cos\u00ec spett\u00f2 a papa Clemente VIII con una nuova bolla del 9 febbraio 1592 confermare l'erezione della diocesi e stabilirne l'unione \"aeque principaliter\" con quella di Loreto.\nL'unione dur\u00f2 fino al 15 settembre 1934, quando, con la bolla \"Lauretanae Basilicae\" di papa Pio XI, fu soppressa la diocesi di Loreto ed il suo territorio incorporato in quello di Recanati, ad eccezione della basilica lauretana che, in base agli accordi presi con il governo italiano nel 1929, fu data in amministrazione diretta alla Santa Sede; a ricordo dell'antica diocesi ai vescovi di Recanati fu concesso il titolo di Recanati-Loreto. Inoltre la bolla concesse al vescovo Aluigi Cossio l'utilizzo del pallio, gi\u00e0 in uso in precedenza ai vescovi di Loreto, nel territorio della propria diocesi.\nL'11 ottobre 1935 il territorio dell'intero comune civile di Loreto fu sottomesso all'autorit\u00e0 religiosa dell'Amministratore Pontificio e sul medesimo territorio venne di conseguenza sospesa la giurisdizione del vescovo di Recanati-Loreto. Il 24 giugno 1965 Recanati cedette formalmente le parrocchie della citt\u00e0 di Loreto alla neo eretta prelatura territoriale di Loreto e contestualmente assunse il nome di diocesi di Recanati.\nNel 1984 Castelfidardo fu ceduta nuovamente alla diocesi di Osimo, incorporando in cambio il comune di Montefano.\nDiocesi di Macerata.\nLa diocesi di Macerata, con territorio ricavato dalle diocesi di Fermo e di Camerino, \u00e8 stata eretta il 18 novembre 1320 con la bolla \"Sicut ex debito\" di papa Giovanni XXII a spese della ghibellina Recanati, di cui incorpor\u00f2 il territorio. Quando Recanati riottenne la sede episcopale nel 1356, le due diocesi furono unite \"aeque principaliter\". Ad eccezione del periodo 1516-1571, l'unione perdur\u00f2 fino a marzo 1586.\nLa diocesi in origine era immediatamente soggetta alla Santa Sede e si estendeva fino al mare comprendendo, con Recanati, anche il territorio di Loreto.\nIl 17 marzo 1586 cedette una larga porzione di territorio per l'erezione della diocesi di Loreto, comprensiva della regione di Recanati. Questo ridusse di molto il territorio maceratese, che fu ingrandito da papa Sisto V nel 1588 con i comuni di Pollenza e di Urbisaglia, sottratti alla giurisdizione del vescovo di Camerino.\nIl 10 dicembre 1586 fu eretta la diocesi di Tolentino, che fu unita \"aeque principaliter\" alla sede di Macerata. Il 24 maggio 1589 le due diocesi divennero suffraganee dell'arcidiocesi di Fermo, contestualmente elevata al rango di sede metropolitana. Per compensare Macerata della perdita dell'immediata soggezione alla sede romana, Sisto V istitu\u00ec in quello stesso anno nella citt\u00e0 il tribunale della Sacra Rota, a cui sottopose lo stesso arcivescovo di Fermo.\nTra i vescovi che attuarono in diocesi le riforme decise dal concilio di Trento, si deve menzionare in modo particolare Galeazzo Moroni, il quale, durante il suo lungo episcopato (1573-1613), comp\u00ec un'attenta visita pastorale, celebr\u00f2 cinque sinodi diocesani, tent\u00f2 di fondare il seminario e favor\u00ec l'arrivo dei domenicani e dei somaschi. Nel 1544 e nel 1561 a Macerata avevano fondato le loro residenze i cappuccini e i gesuiti.\nIl seminario fu istituito dal suo successore, il vescovo Felice Centini nel 1615; l'ultima sua sede fu, dal 1954, l'ex convento degli Agostiniani. Lo stesso Centini favor\u00ec l'arrivo in diocesi dei barnabiti e dei filippini.\nAll'inizio dell'Ottocento le due sedi di Macerata e Tolentino furono rette dal passionista Vincenzo Maria Strambi, elevato agli onori degli altari nel 1950 da papa Pio XII, che lo proclam\u00f2 patrono delle diocesi il 7 settembre 1957, con la lettera apostolica \" Plurimi floruerunt\".\nDopo il concilio Vaticano II ai vescovi di Macerata e Tolentino furono concesse in amministrazione apostolica le diocesi di Cingoli (1964), Treia (1966) e Recanati (1968), ponendo cos\u00ec le basi per l'unione delle cinque sedi marchigiane.\nNel 1984 la diocesi di Macerata acquis\u00ec il territorio del comune di Appignano che era appartenuto alla diocesi di Osimo.\nDiocesi di Tolentino.\nTolentino fu un'antica sede episcopale del Piceno, legata alla memoria di san Catervo, patrono della citt\u00e0 e della diocesi. Secondo un'antica iscrizione \"Flavius Iulius Catervius\" ricevette il battesimo dal vescovo Probiano di Tolentino, vissuto all'incirca nella seconda met\u00e0 del IV secolo. Altro vescovo noto di Tolentino \u00e8 Basilio, che partecip\u00f2 ai sinodi romani del 487, del 499 e del 502. Con l'invasione dei Longobardi, la diocesi scomparve ed il suo territorio venne assorbito da quella di Camerino.\nLa diocesi fu ristabilita da papa Sisto V il 10 dicembre 1586 con la bolla \"Super universas\", ricavandone il territorio dalla diocesi di Camerino, ed unita \"aeque principaliter\" alla diocesi di Macerata. La diocesi era molto piccola e comprendeva solo 5 parrocchie, di cui 2 nella citt\u00e0 di Tolentino; primitiva cattedrale era la chiesa matrice di Santa Maria, ma gi\u00e0 nel 1653 fu trasferita nella chiesa di San Francesco, fino al trasferimento definitivo nell'attuale sede nel 1817.\nPrimo vescovo delle diocesi unite di Macerata e Tolentino fu Galeazzo Moroni, gi\u00e0 vescovo di Macerata, che mor\u00ec il 1\u00ba settembre 1613. Il seminario fu istituito dal vescovo Papirio Silvestri nel 1653 e rest\u00f2 aperto fino al 1975.\nDiocesi di Cingoli.\nCingoli, citt\u00e0 romana, \u00e8 stata un'antica sede vescovile, legata alla memoria del santo vescovo Esuperanzio, patrono della citt\u00e0; di questa diocesi la tradizione tramanda i nomi di alcuni vescovi, fino alla seconda met\u00e0 del VI secolo, epoca in cui, in seguito all'invasione dei Longobardi, la diocesi scomparve ed il suo territorio venne assorbito da quella di Osimo. L'unico vescovo storicamente documentato di questo periodo \u00e8 Giuliano, che accompagn\u00f2 papa Vigilio a Costantinopoli nel periodo compreso tra il 548 e il 553 e fu destinatario di due lettere di papa Pelagio I nel 560.\nIl 19 agosto 1725 con la bolla \"Romana Ecclesia\" di papa Benedetto XIII la diocesi fu ristabilita e unita \"aeque principaliter\" alla diocesi di Osimo, da cui era stata scorporata. Il vescovo Giacomo Lanfredini celebr\u00f2 tre sinodi diocesani in Cingoli nel 1736, nel 1737 e nel 1738. Il vescovo Guido Calcagnini nel 1777 celebr\u00f2 solennemente la ricognizione delle reliquie di sant'Esuperanzio ed eresse il seminario diocesano. Tuttavia, nel corso del Settecento e dell'Ottocento nessuno dei vescovi risedette stabilmente o per un periodo prolungato a Cingoli, a causa della povert\u00e0 della mensa episcopale.\nAlla morte del vescovo Domenico Brizi nel 1964, le due diocesi rimasero vacanti e di fatto furono separate. Mentre la sede di Osimo nel 1972 fu unita \"in persona episcopi\" con l'arcidiocesi di Ancona e Numana, la sede di Cingoli fu data in amministrazione apostolica a vescovi di altre diocesi marchigiane (Cassullo 1964-1968, Sabattani 1968- 69, Tonini 1969-1975, Cecchi 1975-76) fino al 1976.\nNel 1984 la diocesi acquis\u00ec cinque parrocchie in territorio cingolano, che erano appartenute all'arcidiocesi di Camerino.\nDiocesi di Treia.\nTreia \u00e8 un'antica citt\u00e0, che fu \"municipium\" in epoca romana e probabilmente sede vescovile, come attesta lo storico Colucci, anche se non sono stati tramandati nomi di vescovi. Con le invasioni dei Longobardi il Piceno fu devastato ed il territorio di Treia pass\u00f2 sotto la giurisdizione ecclesiastica della diocesi di Camerino.\nLa diocesi di Treia fu eretta l'8 febbraio 1817 con la bolla \"Pervetustam locorum\" di papa Pio VII ricavandone il territorio dall'arcidiocesi di Camerino, ai cui arcivescovi fu concessa in amministrazione perpetua. Primo amministratore fu l'arcivescovo Nicola Mattei Baldini, a cui si deve la costruzione del seminario nel 1837.\nA causa della distanza da Camerino, il 4 novembre 1913 la diocesi fu concessa in amministrazione \"ad nutum Sanctae Sedis\" ai vescovi di San Severino Marche, fino a che l'unione divenne definitiva il 20 febbraio 1920 con la bolla \"Boni Pastoris\" di papa Benedetto XV. I vescovi di San Severino mantennero l'amministrazione perpetua di Treia fino al 1966, anno in cui anche la sede di San Severino rest\u00f2 vacante; da allora la diocesi di Treia fu affidata in amministrazione per dieci anni ai vescovi delle diocesi limitrofe.\nSedi unite.\nL'11 febbraio 1976 Francesco Tarcisio Carboni fu nominato vescovo di tutte e cinque le sedi marchigiane che furono cos\u00ec unite \"in persona episcopi\"; con questa nomina ebbero formalmente termine le unioni di Treia con San Severino Marche e di Cingoli con Osimo.\nIl 25 gennaio 1985, con il decreto \"Quo aptius\" della Congregazione per i Vescovi, Macerata, Tolentino, Recanati, Cingoli e Treia furono unite \"aeque principaliter\". Le cinque sedi comprendevano questi territori: Cingoli e Treia i soli territori dei rispettivi comuni; la diocesi di Tolentino i comuni di Tolentino e di Colmurano; la diocesi di Macerata i comuni di Macerata, Urbisaglia, Pollenza e Appignano; la sede di Recanati i comuni di Recanati, Porto Recanati, Montelupone, Montecassiano e Montefano.\nIl 30 settembre 1986, con il decreto \"Instantibus votis\" della medesima Congregazione per i Vescovi, \u00e8 stata stabilita la \"plena unione\" delle cinque diocesi e la nuova circoscrizione ecclesiastica ha assunto il nome attuale. Contestualmente, la diocesi \u00e8 divenuta suffraganea dell'arcidiocesi di Fermo.\nIl 19 giugno 1993 la diocesi ha ricevuto la visita pastorale di papa Giovanni Paolo II, che nell'occasione ha benedetto la prima pietra del seminario diocesano missionario \"Redemptoris Mater\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 147.180 persone contava 141.490 battezzati, corrispondenti al 96,1% del totale."}
{"id": "502270", "revid": "14002", "url": "https://it.wikipedia.org/wiki?curid=502270", "title": "Chiesa cattolica in Inghilterra", "text": ""}
{"id": "502272", "revid": "287204", "url": "https://it.wikipedia.org/wiki?curid=502272", "title": "Hernando Gomez Bustamante", "text": ""}
{"id": "502273", "revid": "57342", "url": "https://it.wikipedia.org/wiki?curid=502273", "title": "Matrix Reloaded", "text": "Matrix Reloaded (\"The Matrix Reloaded\") \u00e8 un film del 2003 scritto e diretto da Andy e Larry Wachowski.\n\u00c8 il secondo film della serie di \"Matrix\", uscito qualche mese prima del \"sequel\" \"Matrix Revolutions\".\nTrama.\nSei mesi dopo la rivelazione di Neo quale Eletto, gli umani ribelli continuano a lottare contro le macchine, per la definitiva liberazione della specie umana. Guidati dallo stesso Neo, essi percepiscono l'inasprirsi della battaglia quando scoprono i piani delle macchine di distruggere Zion (nel centro della Terra) aprendosi la strada con trivelle. Viene emanato un ordine generale di ritornare a Zion per fermare l'avanzata delle macchine nel mondo esterno, ma chi crede nell'Eletto ignora l'ordine e si tiene fuori dalla cittadella per potersi connettere costantemente a Matrix, nella speranza di importanti comunicazioni dall'Oracolo.\nNeo, oltre ai suoi gi\u00e0 immensi poteri, sviluppa anche la \"veggenza\" (la capacit\u00e0 di acquisire, attraverso una percezione extrasensoriale, conoscenza di eventi, luoghi o oggetti, che possono essere nascosti oppure lontani nel tempo o nello spazio); i suoi sogni sono tormentati dall'immagine di Trinity che muore nel mondo virtuale. Durante un incontro con l'Oracolo, in effetti, gli viene detto che dovr\u00e0 \"comprendere\" una scelta che, in cuor suo, lui ha gi\u00e0 fatto. Le due possibilit\u00e0 tra cui scegliere sono salvare Trinity dalla morte o fermare le macchine. Nel frattempo Neo viene attaccato dai nuovi Agenti di Matrix (gli Agenti Thompson, Johnson e Jackson) che, seppur potenziati, si dimostrano ugualmente meno potenti di Neo.\nL'Agente Smith, ormai non pi\u00f9 un vero Agente, \u00e8 divenuto un programma rinnegato alla stregua di un virus informatico, sfuggito alla cancellazione da Matrix (un programma obsoleto o fallito viene scartato ed eliminato) e dotato di nuovi poteri conferitigli involontariamente da Neo, tra cui il libero arbitrio e l'autoduplicazione autonoma.\nNeo viene attaccato da un enorme numero di cloni dell'Agente Smith, sfuggendo loro. Nel frattempo, Smith si \u00e8 sovrascritto anche a Bane, uno degli utenti liberati dal mondo virtuale, infettandone la mente nel mondo reale, e questo fatto gli d\u00e0 la possibilit\u00e0 di uscire nel mondo esterno, dentro il corpo ospite. Smith, usando il corpo di Bane, prima cerca di uccidere Neo mentre con gli altri si accinge a ripartire da Zion, poi al \"briefing\" degli equipaggi suggerisce di mettersi alla ricerca della Nabucodonosor, ma viene bloccato dal capitano dello stesso Bane, che non intende seguire i \"vaneggiamenti\" di Morpheus e dell'Eletto lasciando indifesa Zion.\nNeo, in seguito, scopre l'esistenza di una porta (\"backdoor\") in un palazzo che permetterebbe all'Eletto di raggiungere la Sorgente (il \"Mainframe\" di Matrix, la sua scheda madre) sfuggendo ogni controllo. Allo scopo cerca di raggiungere il Fabbricante di Chiavi, un programma rappresentato da un anziano asiatico difeso dal Merovingio e da sua moglie Persephone, due programmi della prima versione di Matrix sopravvissuti ad ogni distruzione e riavvio del programma confinati in un ambiente nascosto perch\u00e9 ormai vecchi ed obsoleti. Morpheus, Neo e Trinity riescono, dopo durissimi scontri con il Merovingio, a liberare il Fabbricante di chiavi che consegna la chiave della Sorgente a Neo poco prima di essere terminato dall'agente Smith.\nNeo entra all'interno della porta di luce, ma nel frattempo Trinity \u00e8 rimasta intrappolata all'interno di Matrix per via di un Agente potenziato che la tiene sotto scacco. Neo incontra l'Architetto, che gli espone la realt\u00e0 dei fatti: il rifiuto istintivo degli umani ad adeguarsi mentalmente al sistema Matrix \u00e8 stato il motivo dei continui \"reboot\" dello stesso, per questo lui che cre\u00f2 la prima fallimentare versione del programma (rigettata dalla psiche degli esseri umani perch\u00e9 troppo paradisiaca e irreale) dovette creare la versione definitiva di Matrix con l'aiuto dell'Oracolo. Matrix \u00e8 molto pi\u00f9 vecchia di quello che Neo crede e, prima di Neo, \u00e8 stata \"ricaricata\" per ben cinque volte, in ognuna delle quali esistevano corrispondenti \"Eletti\": ognuno di loro \u00e8 arrivato a incontrare l'Architetto, facendosi portatore del codice originale che consentiva di ricaricare Matrix ed evitando in questo modo il \"crash\" irreversibile del sistema.\nPer ridurre tale fenomeno, nella psiche degli uomini controllati da Matrix veniva indotta una possibilit\u00e0 di scelta a livello inconscio, realizzata tramite un altro programma, l'Oracolo, creato per analizzare la psiche umana. Si manteneva comunque esistente un piccolo numero di persone che rifiutavano il sistema e che andavano a popolare Zion. Per mantenere controllata entro certi limiti la ribellione, le macchine periodicamente andavano a distruggere Zion; se ci\u00f2 fosse avvenuto in concomitanza con un \"crash\" del sistema, avrebbe causato la distruzione e definitiva estinzione dell'intera specie umana. Lo scopo dell'Eletto era da un lato stabilizzare il codice evitando il \"crash\" del sistema e, dall'altro lato, scegliere 23 persone all'interno di Matrix (16 femmine e 7 maschi) da salvare per ripopolare Zion. L'Architetto, infine, spiega a Neo che lui stesso, l'Eletto, si trova di fronte ad una scelta: seguire il suo obiettivo, resettare Matrix, imboccando la porta alla sua destra, oppure tornare in Matrix per salvare Trinity da morte certa, imboccando la porta alla sua sinistra. Neo sceglie di disubbidire al suo scopo originale nella speranza di salvare l'amata Trinity.\nNeo vola da Trinity che, tuttavia, gli muore tra le braccia subito dopo. Tramite la manipolazione della realt\u00e0 virtuale, riesce ad estrarre il proiettile dal corpo della donna ed a praticarle un massaggio cardiaco diretto ed a mani nude riportandola cos\u00ec in vita. In seguito i due protagonisti si disconnettono e vengono a scoprire che le sentinelle possono distruggere la loro nave tenendosi fuori dal raggio d'azione dei generatori di impulsi elettromagnetici. L'intero equipaggio della Nabucodonosor abbandona la nave hovercraft. Neo per\u00f2 afferma di sentire che qualcosa in lui \u00e8 cambiato, e che riesce a percepire la presenza delle sentinelle. Nel preciso momento in cui una di queste sentinelle sta per scagliarsi a tutta velocit\u00e0 addosso a Neo, egli riesce a neutralizzarla ed a distruggerla con un impulso dalla sua mano. Anche se al momento non appare chiaro, i poteri di Neo sembrano ora estendersi anche al di fuori della struttura di Matrix.\nNeo cade a terra privo di sensi. La sua squadra lo soccorre e tutti vengono salvati da una delle poche navi sopravvissute all'attacco delle sentinelle. Una volta a bordo scoprono che la battaglia con le sentinelle si \u00e8 trasformata in un massacro, dato che un impulso lanciato da una delle navi per errore, ha reso gli apparati elettronici inutilizzabili, lasciando l'intera flotta alla merc\u00e9 delle seppie. Dopo la battaglia viene ritrovato un unico superstite oltre a loro, Bane infettato da Smith, anch'egli privo di sensi, lasciando intuire che sia stato proprio lui a sabotare la battaglia causando la distruzione dell'intera flotta degli umani.\nProduzione.\nLa lavorazione di questo secondo film della trilogia \u00e8 stata segnata da eventi luttuosi: si sono infatti verificati in corso d'opera il decesso dell'attrice Gloria Foster, che recitava la parte dell'Oracolo (nel successivo \"Matrix Revolutions\" sar\u00e0 sostituita da Mary Alice), e della cantante Aaliyah, che interpretava il ruolo di Zee e non \u00e8 riuscita a completare le riprese, e per questo successivamente sostituita da Nona Gaye.\nNel contratto per la realizzazione di questo capitolo e del successivo \"Matrix Revolutions\", i fratelli Wachowski hanno incluso una clausola per la quale non avrebbero potuto ricevere alcuna intervista dai media.\nL'auto usata da Morpheus, Trinity e il fabbricante di chiavi per scappare dai gemelli \u00e8 una Cadillac CTS, la stessa usata in \"Bad Boys II\" da Will Smith e Martin Lawrence durante l'inseguimento al camion nero contenente dei cadaveri. Nella sequenza in autostrada, Trinity guida una Ducati 996 con una livrea speciale verde scuro, creata appositamente per il film: livrea che sar\u00e0 poi replicata per una serie limitata della Ducati 998, chiamata appunto \"998 Matrix Reloaded\" o semplicemente \"998 Matrix\". Il programma usato da Trinity per effettuare una scansione del sistema della centrale elettrica prima di accedervi \u00e8 un software realmente esistente: si tratta di Nmap.\nLa produzione del secondo e del terzo film cost\u00f2 circa 150 milioni di dollari.\nDistribuzione.\nLa pellicola \u00e8 uscita nelle sale statunitensi il 15 maggio 2003 (dopo una premi\u00e8re il 7 maggio a Westwood, un distretto di Los Angeles), mentre in quelle italiane il 23 maggio 2003.\nAccoglienza.\nIncassi.\n\"Matrix Reloaded\" guadagn\u00f2 37 milioni e mezzo di dollari durante il primo giorno nei cinema, registrando il secondo maggiore incasso per un film nel suo giorno di apertura dopo \"Spider-Man\". In seguito stabil\u00ec il record per il pi\u00f9 alto fine settimana di apertura con 134 milioni in quattro giorni. Il film incass\u00f2 281.576.461 nei soli Stati Uniti e 460.552.000 all'estero, per un totale di 742.128.461 in tutto il mondo, superando il capitolo precedente. Fu il terzo pi\u00f9 alto incasso del 2003.\nCritica.\nIl film fu accolto in maniera positiva ma ritenuto inferiore rispetto al primo. Il sito Rotten Tomatoes gli ha dato una valutazione pari a 73% basandosi su 244 recensioni, con un punteggio medio di 6.8/10. Su Metacritic ha invece un punteggio di 62 basato su 40 recensioni. \"Entertainment Weekly\" lo ha inserito nella lista dei 25 peggiori sequel mai realizzati.\nVideogioco.\nNel videogioco \"Enter the Matrix\" viene lasciata al giocatore la possibilit\u00e0 di impersonare Niobe e Ghost nella loro missione per trovare e salvare Morpheus.\nNel videogioco \"Daxter\", invece, esiste un livello (presente tra i vari livelli/sogni che sono giocabili andando sul letto della stanza di Daxter) ispirato al combattimento avvenuto tra Neo e l'agente Smith all'interno del cortile. Dopo aver completato il livello, Daxter dir\u00e0 \"Sono Maestro di Kung Fu!\" e imparer\u00e0 una nuova mossa con il suo scacciamosche elettrico."}
{"id": "502274", "revid": "92723", "url": "https://it.wikipedia.org/wiki?curid=502274", "title": "Diocesi di Nacala", "text": "La diocesi di Nacala (in latino: \"Dioecesis Nacalana\") \u00e8 una sede della Chiesa cattolica in Mozambico suffraganea dell'arcidiocesi di Nampula. Nel 2019 contava 1.210.000 battezzati su 2.938.000 abitanti. \u00c8 retta dal vescovo Alberto Vera Ar\u00e9jula, O. de M.\nTerritorio.\nLa diocesi comprende i distretti civili settentrionali della provincia di Nampula in Mozambico.\nSede vescovile \u00e8 la citt\u00e0 di Nacala, dove si trova la cattedrale di Nostra Signora del Buon Viaggio.\nIl territorio \u00e8 suddiviso in 24 parrocchie.\nStoria.\nLa diocesi \u00e8 stata eretta l'11 ottobre 1991 con la bolla \"In Mozambicano\" di papa Giovanni Paolo II, ricavandone il territorio dall'arcidiocesi di Nampula.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.938.000 persone contava 1.210.000 battezzati, corrispondenti al 41,2% del totale."}
{"id": "502275", "revid": "92723", "url": "https://it.wikipedia.org/wiki?curid=502275", "title": "Diocesi di Nard\u00f2-Gallipoli", "text": "La diocesi di Nard\u00f2-Gallipoli (in latino: \"Dioecesis Neritonensis-Gallipolitana\") \u00e8 una sede della Chiesa cattolica in Italia suffraganea dell'arcidiocesi di Lecce appartenente alla regione ecclesiastica Puglia. Nel 2019 contava 208.223 battezzati su 209.863 abitanti. \u00c8 retta dal vescovo Fernando Filograna.\nTerritorio.\nLa diocesi comprende la porzione occidentale del Salento.\nSede vescovile \u00e8 la citt\u00e0 di Nard\u00f2, dove si trova la basilica cattedrale dell'Assunzione di Maria Vergine. A Gallipoli si trova la basilica concattedrale di Sant'Agata.\nParrocchie e zone pastorali.\nIl territorio \u00e8 suddiviso in 66 parrocchie, raggruppate in 6 zone pastorali o foranie:\nRettorie.\nNelle 6 zone pastorali o foranie vi sono alcune chiese che godono dello \"status\" di rettorie essendo, la gran parte, sedi di confraternite.\nSantuari.\nIn diocesi sono presenti i seguenti santuari:\nStrutture formative e residenziali.\nIl Palazzo vescovile \u00e8 attiguo alla Cattedrale di Gallipoli. Il vescovo Massa nel 1652 fece demolire la struttura preesistente in quanto in stato fatiscente e, nel 1700, il vescovo Oronzo Filomarini lo abbell\u00ec di suppellettili, mobili pregiati, tele e affreschi realizzati dall'artista gallipolino Michele Lenti. \nL'edificio \u00e8 ampio e disposto in tre ampi piani e dispone di un giardino e di una cappella privata del vescovo. Nel corso degli anni vi hanno fatto visita sovrani e personalit\u00e0 eminenti del panorama politico e religioso. \u00c8 doveroso citare la visita svolta nel 1844 da re Ferdinando II con la consorte Maria Teresa d'Austria. \nIn passato ha ospitato diverse istituzioni scolastiche, tra cui il Liceo Quinto Ennio ed \u00e8 stato dimora fissa dei vescovi che negli anni si sono succeduti nella chiesa gallipolina.\nDopo anni di chiusura dovuta ad una ristrutturazione radicale, il 15 ottobre 2015 il vescovo Filograna ha inaugurato l'episcopio che ospita anche la \"Mensa della Carit\u00e0\" per i poveri e il Centro ascolto diocesano.\nL'edificio, sede del Museo diocesano di Gallipoli \u00e8 utilizzato per mostre, convegni e riunioni.\nLa struttura, ristrutturata recentemente, adiacente al santuario mariano di \"Santa Maria della Lizza\", \u00e8 predisposta per incontri spirituali o culturali, vacanze e campiscuola.\nL'opera, realizzata sotto l'episcopato di Corrado Ursi, con annessa l'antica villa estiva dei vescovi di Nard\u00f2, fu realizzata per la formazione del clero e dei fedeli.\nNegli ultimi anni, dopo la ristrutturazione, la struttura \u00e8 stata adibita anche a casa di vacanza o location per eventi culturali.\nL'edificio \u00e8 utilizzato, in alcuni periodi dell'anno, per campiscuola, esercizi spirituali o convegni\nResidenza destinata ai gruppi parrocchiali per incontri spirituali o formativi.\nStoria.\nDiocesi di Gallipoli.\nIncerte sono le origini della diocesi di Gallipoli. Secondo la \"tradizione petrina\", la citt\u00e0 di Gallipoli fu decorata, sin dai primi tempi del cristianesimo, della cattedra vescovile dallo stesso apostolo Pietro che, di passaggio a Gallipoli nel suo viaggio verso Roma, dopo aver fondato la diocesi, avrebbe lasciato la giovane chiesa al suo discepolo san Pancrazio, il quale in seguito si trasfer\u00ec in Sicilia, subendo il martirio a Taormina.\nCome scrive Nicola Maria Cataldi, Pietro sarebbe giunto in Italia sbarcando nel porto di Gallipoli con i discepoli e fedeli provenienti da Antiochia, nell'anno 42 o 43 sotto il regno di Claudio. A testimoniare il passaggio dell'apostolo fu costruita la chiesa di San Pietro dei Samari nel territorio diocesano, dove si crede che san Pietro abbia battezzato i primi fedeli; altro edificio religioso era San Pietro \"cucurizzutu\" (per via della forma piramidale della cupola), registrato nella visita pastorale di Pellegrino Cibo (1536-1540).\nNella vicina Alezio esisteva nel XVI secolo una cappella dedicata al primo vescovo, la quale era affiancata da un pozzo le cui acque si veneravano come miracolose e prodigiose, perch\u00e9 Pancrazio aveva battezzato i fedeli convertiti alla nuova religione.\nSui quattro lati del pozzo leggevasi la seguente iscrizione: P.C.A.D. (Pancratio Callipolitano Antistiti Dicatum = \"Dedicato a Pancrazio primo vescovo gallipolitano\"). \nIl vescovo Vincenzo Capece (1596-1620) volle fare immortalare questa tradizione commissionando un'opera a Gian Domenico Catalano (oggi nella sacrestia del santuario della Lizza in Alezio).\nNon si hanno delle fonti storiografiche che attestino il nome del Pontefice che elev\u00f2 Gallipoli a sede vescovile; Ferdinando Ughelli, acuto storico dell'origine delle sedi episcopali, scrisse nel tomo IX della sua opera maggiore \"Italia Sacra\" che \"vetustissimus Callipolitanus Episcopatus est\". \u00c8 certo per\u00f2 che la diocesi di Gallipoli sia anteriore ai tempi di papa Gregorio I.\nPrimo vescovo attestato storicamente e largamente condiviso dagli storici \u00e8 Domenico, che sottoscrisse un decreto di papa Vigilio del 551 contro Teodoro, arcivescovo monofisita di Cesarea.\nL'accademico e storico Giorgio Otranto, nella sua opera \"Italia meridionale e Puglia paleocristiane: saggi storici\", sostiene che la diocesi risalirebbe addirittura all'inizio del V secolo o alla fine del IV; certo \u00e8 che Gallipoli, verso la fine del VI secolo, fosse una sede vescovile latina.\nFino all'VIII secolo era una diocesi immediatamente soggetta alla Santa Sede.\nSuccessivamente\ndall'VIII all'XI secolo le diocesi salentine gravitarono nell'orbita del patriarcato di Costantinopoli, fino alla conquista normanna della regione. In epoca bizantina, Gallipoli era suffraganea dell'arcidiocesi di Santa Severina, come attestato dalla \"Notitia Episcopatuum\" attribuita all'imperatore bizantino Leone VI (886-912) e databile all'inizio del X secolo.\nUn tempo comprendeva numerosi territori come Nard\u00f2, Copertino, Galatone, Secl\u00ec, Noha, Neviano, Tuglie, Parabita, Alliste, Felline, Taviano e Casarano. A confermare l'ipotesi che Nard\u00f2 ne abbia fatto parte, vi \u00e8 un breve documento spedito da Clemente VI ad Avignone nel 1348.\nIl capitolo dei canonici della cattedrale di Gallipoli eleggeva i vescovi fino al XIV secolo, ma numerosi furono i problemi che nacquero tra gli elettori e gli eletti. Clemente V fu il primo romano pontefice che provvide all'elezione dei vescovi gallipolitani.\nIn seguito ai cambiamenti politici nel Salento, subito dopo il sinodo di Melfi del 1067, Gallipoli divenne suffraganea dell'arcidiocesi di Otranto. Il rito latino si impose nella diocesi solo gradualmente: ancora nel XVI secolo la cattedrale era officiata da sacerdoti di rito bizantino.\nFu mantenuto il rito greco-bizantino fino al 1513 a causa della presenza dei monaci basiliani che si rifugiarono a Gallipoli per scampare alle persecuzioni iconoclaste.\nA ricordo di questa antica tradizione del rito greco osservato nella diocesi, durante i solenni pontificali di Sant'Agata presieduti dal vescovo, il Vangelo viene proclamato in greco dal canonico del capitolo della cattedrale.\nLa diocesi di Gallipoli, con l'avvento dei Normanni, come attestato da un documento del 1172, dovette cedere la gran parte del suo territorio alla vicina abbazia di \"Sancta Maria de Nerito\".\nLa diocesi gener\u00f2 molti vescovi tra cui: Filippo Gorgoni (vescovo di Ugento), Antonio Camaldari (vescovo di Montepeloso), Fra Ludovico Bevilacqua (vescovo di Catellammare), Fra Domenico Stradiotti (vescovo di Castro), Giovanni Carlo Coppola (abate e vescovo di Muro Lucano), Abate Ercole Coppola (vescovo di Nicotera), Guglielmo Camaldari (arcivescovo di Rossano) e Filippo D'Aprile (vescovo di Teano e in seguito traslato alla sede di Melfi e Rapolla).\n\u00c8 certo che la diocesi gallipolitana gener\u00f2 importanti e conosciute personalit\u00e0 religiose: alcuni vescovi saranno elevati alla dignit\u00e0 cardinalizia come Corrado di Sabina, il cardinale camerlengo Francesco Armellini Pantalassi de' Medici ed Andrea della Valle; il vescovo Alessio Zelodano fu chiamato da papa Giulio II come segretario ufficiale, essendo riconosciuta la sua ottima preparazione in ambito teologico e filosofico; il cardinale Vincenzo Orsini arcivescovo di Benevento e poi eletto papa col nome di Benedetto XIII fu un commendatario dell'abbazia di San Mauro. Filippo V di Spagna chiam\u00f2 presso la propria corte l'arcivescovo gallipolitano Antonio Maria Piscatori, nominandolo \"predicatore della Corte, qualificatore della Sacra Inquisizione, Teologo ed esaminatore nell'apostolica Nunziatura del Regno di Spagna\".\n \nIl 47\u00ba vescovo di Gallipoli Gonzalo de Rueda, per la sua austera e lodevole vita, fu proposto come modello a tutti i nuovi vescovi da Papa Urbano VIII, il quale affermava spesso: \"Speculatevi in quel Santo Prelato di Gallipoli\".\nSecondo il professore Antonio Barbino, questi vescovi hanno contribuito a rendere l'\u00abantica diocesi gallipolina una della pi\u00f9 importanti d'Italia\u00bb, oltre ad essere una delle pi\u00f9 antiche.\nDiocesi di Nard\u00f2.\nPi\u00f9 giovane \u00e8 la diocesi di Nard\u00f2, citt\u00e0 elevata a sede vescovile nel 1413. Tuttavia negli ultimi anni sono state avanzate delle ipotesi azzardate che farebbero risalire la data della fondazione della diocesi all'VIII secolo d.C., ossia due secoli dopo alla nascita della diocesi di Gallipoli; lo storico gallipolino Elio Pindinelli smentisce ufficialmente questa ipotesi, attribuendone l'origine a un noto falsario d'epoca illuminista, Pietro Polidori.\nUna recente pubblicazione porta alla luce la notizia che la diocesi fu istituita grazie ai favori dell'antipapa Clemente VII nel 1387.\n\u00c8 probabile che Nard\u00f2 fosse gi\u00e0 una diocesi nei primi secoli dell'era cristiana. Infatti esiste una lettera apostolica, dubbia, di papa Paolo I, del 761 o del 762, indirizzata alla diocesi, per porre fine all'elezione dell'ordinario; con tale documento si disponeva, altres\u00ec, l'insediamento di una comunit\u00e0 di archimandriti basiliani, i quali erano stati vittima della persecuzione di Costantino V. Di tale tradizione il vescovo Girolamo De Franchis fece riferimento nella documentazione riguardante la visita pastorale del 1612, allorch\u00e9 menzionava alcune lettere apostoliche del V e VI custodite presso l'arcidiocesi di Brindisi. Tracce della grecit\u00e0 della diocesi neretina sono riportate, riguardo l'arredo sacro, nelle visite pastorali del XV secolo.\nDocumentata invece \u00e8 l'erezione di Nard\u00f2, a partire dal 1090, a sede di abbazia territoriale benedettina. Donazioni, lasciti, privilegi e concessioni\na favore degli Abati, contribuirono alla fisionomia territoriale della diocesi di Nard\u00f2. Storicamente incerta appare, tuttavia, l'esistenza di una diocesi, prima della supplica per la sua erezione, da parte di Giovanni De Epifanis all'antipapa Giovanni XXIII. Proprio il De Epifanis divenne il 12 gennaio 1413 primo vescovo di Nard\u00f2. Tuttavia gi\u00e0 durante lo scisma avignonese Nard\u00f2 ebbe un vescovo, l'abate Matteo, nominato dall'antipapa Clemente VII il 28 giugno 1387.\nIl 27 febbraio 1674 fu eretto dal vescovo Tommaso Brancaccio il seminario diocesano di Nard\u00f2, dedicato a san Filippo Neri, ubicato, sino al 1964, accanto all'episcopio. A tale istituto concorsero a dare vitalit\u00e0 e splendore i vescovi Orazio Fortunato, Antonio Sanfelice, Carmine Fimiani, Luigi Vetta, Michele Mautone e Francesco Minerva. Mentre la posa della prima pietra della nuova sede, sita in via dell'Incoronata, avvenne il 31 maggio 1960, sotto l'episcopato di Corrado Ursi. Tale complesso fu inaugurato il 7 maggio 1964 dal successore Antonio Rosario Mennonna. L'edificio, per volere del vescovo Aldo Garzia, fu ristrutturato e riaperto l'8 dicembre 1993. Il seminario ospita anche l'Istituto di Scienze Religiose. Nel medesimo edificio, con decisione del Consiglio presbiterale del 25 ottobre 2011, sar\u00e0 realizzata la Casa diocesana del Clero, attrezzata all'accoglienza dei sacerdoti anziani o infermi.\nFabio Chigi, gi\u00e0 vescovo di Nard\u00f2, fu eletto, il 7 aprile 1655, al soglio pontificio con il nome di papa Alessandro VII.\nDiocesi di Nard\u00f2-Gallipoli.\nSino al 20 ottobre 1980, data dell'erezione della provincia ecclesiastica dell'arcidiocesi di Lecce, la diocesi di Nard\u00f2 era immediatamente soggetta alla Santa Sede, mentre la sede di Gallipoli era suffraganea dell'arcidiocesi di Otranto.\nIl 30 settembre 1983 Aldo Garzia, gi\u00e0 vescovo di Gallipoli e coadiutore di Antonio Rosario Mennonna, divenne per successione vescovo di Nard\u00f2, unendo cos\u00ec \"in persona episcopi\" le due diocesi.\nIl medesimo vescovo, il 20 febbraio 1984, eresse il Centro Diocesano Beni Culturali, comprendente l'Archivio Storico e la Biblioteca \"Antonio Sanfelice\", fondata nel 1721. Tale centro, per la consistenza del patrimonio archivistico, \u00e8 stato ritenuto dal Presidente della Regione Puglia, con decreti del 10 maggio 1984 e 21 maggio 1985, di \"Interesse Storico Locale\".\nIl 30 settembre 1986, con il decreto \"Instantibus votis\" della Congregazione per i vescovi, le due sedi di Nard\u00f2 e di Gallipoli furono unite \"plena unione\" e la nuova circoscrizione ecclesiastica ha assunto il nome di Nard\u00f2-Gallipoli. Seguirono accese reazioni.\nNel 1988 vengono cedute all'arcidiocesi di Otranto le parrocchie delle frazioni di Collemeto, Noha e Santa Barbara del comune di Galatina.\nIl 12 luglio 2004 \u00e8 stato inaugurato il Museo diocesano di Gallipoli, ubicato nella sede dell'ex seminario, realizzato in stile barocco tra il 1651 ed il 1660 su iniziativa dei presuli Serafino Brancone (Branconi) ed Ignazio Savastano, al fine di valorizzare gli innumerevoli reperti, oltre 500, appartenuti alla vecchia diocesi gallipolina. Ossia: cartepeste, busti, calici ed opere pittoriche. Infatti la diocesi pur essendo tra le pi\u00f9 piccole della regione risultava essere tra le pi\u00f9 ricche. Il progetto dell'istituzione del museo fu del vescovo Aldo Garzia. Completarono l'iniziativa i successori Vittorio Fusco e Domenico Caliandro.\nCronotassi degli abati e dei vescovi.\nSi omettono i periodi di sede vacante non superiori ai 2 anni o non storicamente accertati.\nComunit\u00e0 religiose.\nReligiose:\nReligiosi:\nStatistiche.\nLa diocesi nel 2019 su una popolazione di 209.863 persone contava 208.223 battezzati, corrispondenti al 99,2% del totale."}
{"id": "502276", "revid": "322321", "url": "https://it.wikipedia.org/wiki?curid=502276", "title": "Arcidiocesi di Nagasaki", "text": "Larcidiocesi di Nagasaki (in latino: \"Archidioecesis Nagasakiensis\") \u00e8 una sede metropolitana della Chiesa cattolica in Giappone. Nel 2019 contava 60.933 battezzati su 1.337.662 abitanti. \u00c8 retta dall'arcivescovo Peter Michiaki Nakamura.\nTerritorio.\nL'arcidiocesi comprende la prefettura di Nagasaki.\nSede arcivescovile \u00e8 la citt\u00e0 di Nagasaki, dove si trova la cattedrale di Santa Maria. Nella stessa citt\u00e0 sorge anche la basilica dei Ventisei Santi Martiri del Giappone che funge da concattedrale dell'arcidiocesi.\nIl territorio \u00e8 suddiviso in 72 parrocchie.\nStoria.\nIl vicariato apostolico del Giappone meridionale fu eretto il 20 giugno 1876 con il breve \"Pastoris aeterni\" di papa Pio IX, ricavandone il territorio dal vicariato apostolico del Giappone (oggi arcidiocesi di Tokyo).\nIl 20 marzo 1888 cedette una porzione del suo territorio a vantaggio dell'erezione del vicariato apostolico del Giappone centrale (oggi arcidiocesi di Osaka).\nIl 15 giugno 1891 per effetto del breve \"Non maius Nobis\" di papa Leone XIII il vicariato apostolico fu elevato a diocesi e assunse il nome di diocesi di Nagasaki.\nIl 18 marzo e il 16 luglio 1927 cedette porzioni del suo territorio a vantaggio dell'erezione rispettivamente della prefettura apostolica di Kagoshima (oggi diocesi) e della diocesi di Fukuoka.\nIl 4 maggio 1959 la diocesi \u00e8 stata elevata al rango di arcidiocesi metropolitana con la bolla \"Qui cotidie\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.337.662 persone contava 60.933 battezzati, corrispondenti al 4,6% del totale."}
{"id": "502277", "revid": "92723", "url": "https://it.wikipedia.org/wiki?curid=502277", "title": "Diocesi di Nagoya", "text": "La diocesi di Nagoya (in latino \"Dioecesis Nagoyaensis\") \u00e8 una sede della Chiesa cattolica in Giappone suffraganea dell'arcidiocesi di Osaka. Nel 2019 contava 27.353 battezzati su 12.515.000 abitanti. \u00c8 retta dal vescovo Michael Gor\u014d Matsuura.\nTerritorio.\nLa diocesi comprende le prefetture di Aichi, Fukui, Gifu, Ishikawa e Toyama.\nSede vescovile \u00e8 la citt\u00e0 di Nagoya, dove si trova la cattedrale dei Santi Pietro e Paolo.\nIl territorio \u00e8 suddiviso in 57 parrocchie.\nStoria.\nLa prefettura apostolica di Nagoya fu eretta il 18 febbraio 1922 con il breve \"In hac sublimi\" di papa Pio XI, ricavandone il territorio dalla prefettura apostolica di Niigata (oggi diocesi) e dall'arcidiocesi di Tokyo.\nIl 16 aprile 1962 la prefettura apostolica \u00e8 stata elevata a diocesi con la bolla \"Praefectura Apostolica\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 12.515.000 persone contava 27.353 battezzati, corrispondenti allo 0,2% del totale."}
{"id": "502279", "revid": "110157", "url": "https://it.wikipedia.org/wiki?curid=502279", "title": "Arcidiocesi di Nagpur", "text": "Larcidiocesi di Nagpur (in latino: \"Archidioecesis Nagpurensis\") \u00e8 una sede metropolitana della Chiesa cattolica in India. Nel 2019 contava 28.500 battezzati su 13.165.400 abitanti. \u00c8 retta dall'arcivescovo Elias Joseph Gonsalves.\nTerritorio.\nL'arcidiocesi si trova nel centro dell'India e comprende i distretti di Nagpur e Bhandara nello stato del Maharashtra e i distretti di Betul, Balaghat, Chhindwara e Seoni (ad eccezione del tehsil di Lakhnadon) nello stato del Madhya Pradesh.\nSede arcivescovile \u00e8 la citt\u00e0 di Nagpur, dove si trova la cattedrale di San Francesco di Sales.\nIl territorio \u00e8 suddiviso in 35 parrocchie.\nStoria.\nLa diocesi di Nagpur fu eretta il 29 luglio 1887 con il breve \"Iamdiu erat\" di papa Leone XIII, ricavandone il territorio dalla diocesi di Visakhapatnam (oggi arcidiocesi). Originariamente era suffraganea dell'arcidiocesi di Madras (oggi arcidiocesi di Madras e Mylapore).\nSuccessivamente cedette porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 19 settembre 1953 la diocesi \u00e8 stata elevata al rango di arcidiocesi metropolitana con la bolla \"Mutant res\" di papa Pio XII.\nIn seguito l'arcidiocesi \u00e8 tornata a cedere porzioni di territorio a vantaggio dell'erezione di nuove circoscrizioni ecclesiastiche:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 13.165.400 persone contava 28.500 battezzati, corrispondenti allo 0,2% del totale."}
{"id": "502280", "revid": "924361", "url": "https://it.wikipedia.org/wiki?curid=502280", "title": "Basilici", "text": "I Basilici erano il codice delle leggi bizantine dall'880, volute da Basilio I. Costui, volendo riformare il diritto romano, riprese gli studi del suo predecessore Giustiniano I (da qui il suo soprannome di \"secondo Giustiniano\"), ne rinnov\u00f2 il codice aggiungendo altre leggi, e compendi\u00f2 il tutto in 40 volumi, chiamati appunto I Basilici in suo onore. Basilio non riusc\u00ec a terminare la sua opera perch\u00e9 mor\u00ec in un incidente di caccia: sar\u00e0 suo figlio Leone VI il Saggio detto anche Leone il Filosofo (nonostante all'epoca fosse molto criticato a causa dei suoi quattro matrimoni), a raccogliere l'eredit\u00e0 paterna. Usando tutto il materiale a disposizione, riprese la stesura dal 41\u00b0 libro e riusc\u00ec a terminare e pubblicare nell'883 l'opera del padre in sei tomi e sessanta libri, sostituendo al testo greco quello in latino per agevolarne la diffusione in tutta Europa. Il titolo originale dei Basilici era: \u0392\u03b1\u03c3\u03b9\u03bb\u03b9\u03ba\u03ac \u03a0\u03b1\u03c1\u03ac\u03bb\u03bb\u03b7\u03bb\u03bf\u03c2 \u03c3\u03c5\u03bd\u03b1\u03b3\u03c9\u03b3\u03ae \u03ba\u03b1\u03b9 \u03c3\u03cd\u03bd\u03c4\u03b1\u03be\u03b9\u03c2 \u03ad\u03bd \u03cc\u03bb\u03bf\u03b9\u03c2 \u03b2\u03b9\u03b2\u03bb\u03af\u03bf\u03b9\u03c2 \u03b5\u03be\u03ae\u03ba\u03bf\u03bd\u03c4\u03b1 \u03c0\u03ac\u03c3\u03b7\u03c2 \u03bd\u03bf\u03bc\u03bf\u03b8\u03b5\u03c3\u03af\u03b1\u03c2, cio\u00e8 \"Basilici raccolta dell'intera legislazione in sei tomi e in sessanta libri\".\nLe fonti.\nLe leggi bizantine successive a Giustiniano, raccolte nei Basilici, sono conosciute per mezzo di riassunti e rimaneggiamenti. Alcuni frammenti superstiti della \"Lex iustiniana\" sono stati isolatamente rinvenuti nell'area napoletana, alcuni brandelli del \"Codex\" di Giustiniano e alcune \"Novellae\" nell'area ravennate e veneziana. Nell'area del salernitano sono sopravvissuti frammenti di diritto teodosiano frammisti a testi giustinianei. Solo nel 1833, Karl Wilhelm Ernst Heimbach e il fratello Gustav Ernst ricostruiscono la totalit\u00e0 delle fonti e pubblicano a Lipsia ed a Parigi gli apografi (trascrizioni degli amanuensi) dei vari manoscritti conservati in diverse parti d'Europa. L'edizione Heimbach dei Basilici rappresenta un'operazione imprescindibile per comprendere le successive riproposizioni del Mommsen e di altri storici come Kr\u00fcger.\nNel 1953, Hane J. Scheltema, D. Holwerda e Nicolaas Van Der Wal pubblicano ad Amsterdam i primi 8 libri dei Basilici; a scaglioni successivi, pubblicano tutti gli altri libri (con i relativi \"scolia\") che diventeranno il testo di riferimento per tutti gli studiosi della materia:\nLa nascita del progetto.\nTra l'870 e l'879, l'imperatore Basilio I, capostipite della dinastia macedone, promulga la \"Procheiros nomos\" (Manuale Legislativo), un prontuario di leggi nelle materie pi\u00f9 ricorrenti nelle aule di tribunale. Dopo pochi anni, emana la \"Epanagogh\u00e8 ton nomon\" (Ripetizione delle leggi), un rifacimento della Ecloga di Leone III Isaurico, con l'aggiunta della descrizione dello \"status\" dell'Imperatore e del patriarca di Costantinopoli. Nella \"Epanagogh\u00e9\" si affermava che il potere spirituale e quello temporale agiscono di comune accordo per il bene dei sudditi.\nQueste due raccolte di leggi dovevano costituire, nelle intenzioni dell'Imperatore, il primo passo verso una grandiosa \"Anacatharis ton palaion nomon\" (\u201cPurificazione delle leggi antiche\u201d): Basilio I il Macedone sentiva molto il mito di Giustiniano I e desiderava attuare una riforma legislativa allo scopo di rimpiazzare l'opera degli Isaurici, che non erano ben considerati a causa della lunga lotta alle immagini. Basilio I riusc\u00ec a intuire l'importanza di un'opera che per\u00f2 non vide compiuta. Il figlio di Basilio I, Leone VI il Saggio (886-911), riesce a portare a termine la maestosa collezione dei Basilici, che attinge in modo preponderante, seppur con molta libert\u00e0, dalle fonti giustinianee, spesso attraverso il filtro di traduzioni e commenti. Il merito maggiore dei Basilici \u00e8 quello di stimolare l'attivit\u00e0 interpretativa, che passa attraverso note di commento (\"scholia\").\nIl contenuto giuridico dei Basilici.\nI Basilici rappresentano la vera raccolta legislativa della Bisanzio medievale, con divisione tra diritto civile, pubblico e canonico. In campo amministrativo, si pu\u00f2 rilevare una maggiore articolazione dell'organizzazione delle themate, basata su contadini-soldati. Dal cosiddetto Libro dell'Eparco (prefetto cittadino), il mondo moderno \u00e8 venuto a conoscenza della struttura della vita economica di Costantinopoli, organizzata per corporazioni (associazioni di carattere professionale), finalizzate al controllo statale, a fini fiscali, sull'attivit\u00e0 svolta.\nLa prima versione era composta di disposizioni scritte in greco, miranti soprattutto a consolidare il regime autocratico Imperiale.\nMolte norme erano predisposte per bloccare la crescita del potere dei \"dunatoi\", i grandi proprietari terrieri che tendevano ad inglobare i fondi dei piccoli e medi proprietari, i \"penetes\".\nLe norme contenute nei Basilici non erano dirette nei confronti dei sudditi, bens\u00ec nei confronti dei funzionari che dovevano far rispettare le leggi Imperiali e che nel contempo avevano l'obbligo di rispettare le disposizioni secondo prassi instaurata: in sostanza il cittadino aveva la possibilit\u00e0 di aderire a vie legali contro il funzionario \"inetto e dotato di protervia\", che non eseguiva il suo lavoro seguendo i dettami legali. Esisteva quindi un \"corpus\" che dotava il suddito di possibilit\u00e0 d'azione presso un tribunale civile: una normativa simile \u00e8 indice di grandissima civilt\u00e0\nLa struttura dei Basilici.\nLe materie contenute nei sei tomi e sessanta libri sono suddivise in sette aree giuridiche:\nI sei tomi e sessanta libri sono a loro volta suddivisi in capitoli e titoli, muniti di rubriche (\"\u03ba\u03b5\u03c6\u03b1\u03bb\u03b1\u03b9\u03b1\"), hanno come fonti brani desunti massicciamente dalla compilazione giustinianea: Codice, Digesto e Novelle (il ricorso alle Istituzioni \u00e8 quantitativamente minore). .Complessivamente, L'opera appare concepita come una \"emendatio\" (\"\u03b4\u03b9\u03cc\u03c1\u03b8\u03c9\u03c3\u03b9\u03c2\") \u2013 ed alcuni studiosi parlano addirittura di \u201c\"repurgatio\"\u201d (\"\u03b1\u03bd\u03b1\u03ba\u03ac\u03b8\u03b1\u03c1\u03c3\u03b9\u03c2\") \u2013 del diritto giustinianeo.\nI brani riportati dal \"Codex\" e dalle \"Novelle\" si susseguono nell'ordine antico; al posto delle \"inscriptiones\" e \"subscriptiones\" (omesse con l'intento di \"escludere il superfluo\") vi sono i \"themata\" (\u03b8\u03ad\u03bc\u03b1\u03c4\u03b1) contraddistinti da un numero. Sono stati omessi pure i proemi e gli epiloghi delle Novelle. Ogni \"themata\" \u00e8 munito di un apparato di \"scolii\" , che per\u00f2 non sono frutto dei compilatori dei Basilici, bens\u00ec sono, parzialmente, i frammenti dei pi\u00f9 antichi commentari al \"Corpus Iuris\" di Giustiniano I."}
{"id": "502281", "revid": "92723", "url": "https://it.wikipedia.org/wiki?curid=502281", "title": "Diocesi di Naha", "text": "La diocesi di Naha (in latino \"Dioecesis Nahana\") \u00e8 una sede della Chiesa cattolica in Giappone suffraganea dell'arcidiocesi di Nagasaki. Nel 2019 contava 6.122 battezzati su 1.451.341 abitanti. La sede \u00e8 retta dal vescovo Wayne Berndt, O.F.M.Cap.\nTerritorio.\nLa diocesi comprende la prefettura di Okinawa.\nSede vescovile \u00e8 la citt\u00e0 di Naha, dove si trova la cattedrale del Cuore Immacolato di Maria.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 18 dicembre 1972 con la bolla \"Iaponica Terra\" di papa Paolo VI, ricavandone il territorio dalla diocesi di Kagoshima.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.451.341 persone contava 6.122 battezzati, corrispondenti allo 0,4% del totale."}
{"id": "502282", "revid": "1565034", "url": "https://it.wikipedia.org/wiki?curid=502282", "title": "Arcidiocesi di Nairobi", "text": "Larcidiocesi di Nairobi (in latino: \"Archidioecesis Nairobiensis\") \u00e8 una sede metropolitana della Chiesa cattolica in Kenya. Nel 2019 contava 3.829.700 battezzati su 7.437.000 abitanti. \u00c8 retta dall'arcivescovo Philip Arnold Subira Anyolo.\nTerritorio.\nL'arcidiocesi comprende le contee di Nairobi, Kiambu e Thika, in Kenya.\nSede arcivescovile la citt\u00e0 di Nairobi, dove si trova la cattedrale della Santa Famiglia.\nIl territorio \u00e8 suddiviso in 114 parrocchie.\nStoria.\nLa prefettura apostolica di Zanguebar fu eretta il 26 febbraio 1860, ricavandone il territorio dalla diocesi di Saint-Denis-de-La R\u00e9union.\nIl 23 ottobre 1883 la prefettura apostolica fu elevata a vicariato apostolico.\nIl 16 novembre 1887 cedette una porzione del suo territorio a vantaggio dell'erezione della prefettura apostolica di Zanguebar meridionale (oggi arcidiocesi di Dar-es-Salaam) e contestualmente cambi\u00f2 il proprio nome in vicariato apostolico di Zanguebar settentrionale.\nIl 21 dicembre 1906 cambi\u00f2 il proprio nome in vicariato apostolico di Zanzibar.\nIl 24 maggio 1929 in forza del breve \"Quae catholicae\" di papa Pio XI cedette l'Oltregiuba al vicariato apostolico di Mogadiscio.\nIl 25 marzo 1953 il vicariato apostolico \u00e8 stato elevato al rango di arcidiocesi metropolitana di Nairobi con la bolla \"Quemadmodum ad Nos\" di papa Pio XII.\nSuccessivamente ha ceduto a pi\u00f9 riprese altre porzioni di territorio a vantaggio dell'erezione di nuove circoscrizioni ecclesiastiche e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 7.437.000 persone contava 3.829.700 battezzati, corrispondenti al 51,5% del totale."}
{"id": "502283", "revid": "92723", "url": "https://it.wikipedia.org/wiki?curid=502283", "title": "Diocesi di Nakhon Sawan", "text": "La diocesi di Nakhon Sawan (in latino: \"Dioecesis Nakhonsauanensis\") \u00e8 una sede della Chiesa cattolica in Thailandia suffraganea dell'arcidiocesi di Bangkok. Nel 2019 contava 16.900 battezzati su 9.532.680 abitanti. \u00c8 retta dal vescovo Joseph Pibul Visitnondachai.\nTerritorio.\nLa diocesi comprende le province thailandesi di Chai Nat, Kamphaeng Phet, Lopburi, Nakhon Sawan, Saraburi, Sukhothai, Tak, Uthai Thani e Uttaraddit.\nSede vescovile \u00e8 la citt\u00e0 di Nakhon Sawan, dove si trova la cattedrale di Sant'Anna.\nIl territorio \u00e8 suddiviso in 43 parrocchie.\nStoria.\nLa diocesi di Nakhorn-Sawan fu eretta il 9 febbraio 1967 con la bolla \"Officii Nostri\" di papa Paolo VI, ricavandone il territorio dall'arcidiocesi di Bangkok.\nIl 2 luglio 1969 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nIl 20 giugno 1970 si \u00e8 ampliata in virt\u00f9 del decreto \"Cum ad disciplinae\" della Congregazione per l'evangelizzazione dei popoli, incorporando il territorio della provincia di Uttaradit, che era appartenuto alla diocesi di Chiang Mai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 9.532.680 persone contava 16.900 battezzati, corrispondenti allo 0,2% del totale."}
{"id": "502284", "revid": "92723", "url": "https://it.wikipedia.org/wiki?curid=502284", "title": "Diocesi di Nakhon Ratchasima", "text": "La diocesi di Nakhon Ratchasima (in latino: \"Dioecesis Nakhonratchasimaensis\") \u00e8 una sede della Chiesa cattolica in Thailandia suffraganea dell'arcidiocesi di Thare e Nonseng. Nel 2019 contava 6.564 battezzati su 5.310.006 abitanti. \u00c8 retta dal vescovo Joseph Chusak Sirisut.\nTerritorio.\nLa diocesi comprende le province thailandesi di Buri Ram, Chaiyaphum e Nakhon Ratchasima.\nSede vescovile \u00e8 la citt\u00e0 di Nakhon Ratchasima, dove si trova la cattedrale di Nostra Signora di Lourdes.\nIl territorio \u00e8 suddiviso in 35 parrocchie.\nStoria.\nIl vicariato apostolico di Nakhorn-Rajasima fu eretto il 22 marzo 1965 con la bolla \"Cum Populus Dei\" di papa Paolo VI, ricavandone il territorio dal vicariato apostolico di Ubon (oggi diocesi di Ubon Ratchathani).\nIl 18 dicembre dello stesso anno il vicariato apostolico fu elevato a diocesi con la bolla \"Qui in fastigio\" dello stesso papa Paolo VI.\nIl 2 luglio 1969 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.310.006 persone contava 6.564 battezzati, corrispondenti allo 0,1% del totale."}
{"id": "502285", "revid": "1086375", "url": "https://it.wikipedia.org/wiki?curid=502285", "title": "Diocesi di Nakuru", "text": "La diocesi di Nakuru (in latino: \"Dioecesis Nakurensis\") \u00e8 una sede della Chiesa cattolica in Kenya suffraganea dell'arcidiocesi di Nairobi. Nel 2019 contava 614.043 battezzati su 2.942.012 abitanti.\nTerritorio.\nLa diocesi comprende i distretti civili di Nakuru, Baringo e Koibatek nella provincia della Rift Valley in Kenya.\nSede vescovile \u00e8 la citt\u00e0 di Nakuru, dove si trova la cattedrale di Cristo Re.\nIl territorio \u00e8 suddiviso in 53 parrocchie.\nStoria.\nLa diocesi \u00e8 stata eretta l'11 gennaio 1968 con la bolla \"Quam curam\" di papa Paolo VI, ricavandone il territorio dalle diocesi di Eldoret, di Kisumu (quest'ultima \u00e8 oggi arcidiocesi) e dall'arcidiocesi di Nairobi.\nIl 28 giugno 1972 per effetto del decreto \"Cum ad bonum\" della Congregazione per l'evangelizzazione dei popoli si \u00e8 ampliata, includendo il distretto di Baringo, che era appartenuto alla diocesi di Eldoret.\nIl 6 dicembre 1995 ha ceduto una porzione del suo territorio a vantaggio dell'erezione della diocesi di Kericho.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.942.012 persone contava 614.043 battezzati, corrispondenti al 20,9% del totale."}
{"id": "502286", "revid": "92723", "url": "https://it.wikipedia.org/wiki?curid=502286", "title": "Diocesi di Nalgonda", "text": "La diocesi di Nalgonda (in latino: \"Dioecesis Nalgonda\u00ebnsis\") \u00e8 una sede della Chiesa cattolica in India suffraganea dell'arcidiocesi di Hyderabad. Nel 2019 contava 76.300 battezzati su 6.800.000 abitanti. La sede \u00e8 vacante.\nTerritorio.\nLa diocesi comprende i distretti di Nalgonda e Mahbubnagar nello stato di Telangana, in India.\nSede vescovile \u00e8 la citt\u00e0 di Nalgonda, dove si trova la cattedrale di Maria Regina degli Apostoli.\nIl territorio \u00e8 suddiviso in 70 parrocchie.\nStoria.\nLa diocesi \u00e8 stata eretta il 31 maggio 1976 con la bolla \"Animarum utilitati\" di papa Paolo VI, ricavandone il territorio dall'arcidiocesi di Hyderabad e dalla diocesi di Warangal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 6.800.000 persone contava 76.300 battezzati, corrispondenti all'1,1% del totale."}
{"id": "502287", "revid": "92723", "url": "https://it.wikipedia.org/wiki?curid=502287", "title": "Arcidiocesi di Nampula", "text": "Larcidiocesi di Nampula (in latino: \"Archidioecesis Nampulensis\") \u00e8 una sede metropolitana della Chiesa cattolica in Mozambico. Nel 2019 contava 536.700 battezzati su 4.000.000 di abitanti. \u00c8 retta dall'arcivescovo In\u00e1cio Sa\u00fare, I.M.C.\nTerritorio.\nLa diocesi comprende i distretti civili meridionali della provincia di Nampula in Mozambico.\nSede arcivescovile \u00e8 la citt\u00e0 di Nampula, dove si trova la cattedrale di Nostra Signora di F\u00e1tima.\nIl territorio \u00e8 suddiviso in 40 parrocchie.\nStoria.\nLa diocesi di Nampula fu eretta il 4 settembre 1940 con la bolla \"Sollemnibus Conventionibus\" di papa Pio XII, ricavandone il territorio dalla prelatura territoriale di Mozambico. Contestualmente la prelatura territoriale di Mozambico fu elevata ad arcidiocesi con il nome di arcidiocesi di Louren\u00e7o Marques (oggi arcidiocesi di Maputo) e la diocesi di Nampula ne divenne suffraganea.\nIl 5 aprile 1957 e il 21 luglio 1973 cedette porzioni del suo territorio a vantaggio dell'erezione rispettivamente delle diocesi di Porto Am\u00e9lia (oggi diocesi di Pemba) e di Villa Cabral (oggi diocesi di Lichinga).\nIl 4 giugno 1984 \u00e8 stata elevata al rango di arcidiocesi metropolitana con la bolla \"Quo efficacius\" di papa Giovanni Paolo II.\nL'11 ottobre 1991 ha ceduto un'altra porzione del suo territorio a vantaggio dell'erezione della diocesi di Nacala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.000.000 di persone contava 536.700 battezzati, corrispondenti al 13,4% del totale."}
{"id": "502288", "revid": "92723", "url": "https://it.wikipedia.org/wiki?curid=502288", "title": "Diocesi di Namur", "text": "La diocesi di Namur (in latino: \"Dioecesis Namurcensis\") \u00e8 una sede della Chiesa cattolica in Belgio suffraganea dell'arcidiocesi di Malines-Bruxelles. Nel 2019 contava 504.000 battezzati su 776.000 abitanti. \u00c8 retta dal vescovo Pierre Warin.\nTerritorio.\nLa diocesi di Namur \u00e8 la pi\u00f9 vasta, ma anche la meno popolata del Belgio. Comprende le province di Namur e di Lussemburgo, ed il suo territorio include alcuni dei posti pi\u00f9 belli delle Ardenne e della valle della Mosa. Il relativo carattere rurale e turistico del territorio \u00e8 quindi predominante.\nSede vescovile \u00e8 la citt\u00e0 di Namur, dove si trova la cattedrale di Sant'Albano. Nel territorio diocesano si trovano anche il santuario diocesano di \"Notre-Dame-de-Foy\", e le basiliche minori di Notre Dame d'Orval, di Saint-Beno\u00eet di Maredsous, dei Santi Pietro e Paolo a Saint-Hubert, di San Materno (o di Notre-Dame) a Walcourt, e di \"Notre-Dame au Coeur d'Or\" a Beauraing. Inoltre la diocesi ospita anche l'abbazia di Chevetogne, importante centro di studi sull'ecumenismo nella Chiesa cattolica.\nIl territorio diocesano si estende su 8.105\u00a0km\u00b2 ed \u00e8 articolato in otto regioni pastorali, trenta decanati e 743 parrocchie.\nStoria.\nNel XVI secolo, per meglio contrastare la riforma protestante, nonch\u00e9 per risolvere annose questioni di carattere politico e linguistico, i Paesi Bassi e i Paesi Bassi del Sud subirono una sostanziale modifica della geografia ecclesiastica, che era rimasta immutata fin dall'epoca carolingia. Con la bolla \"Super universas\" del 12 maggio 1559, papa Paolo IV riorganizz\u00f2 le circoscrizioni ecclesiastiche della regione ed istitu\u00ec quattordici nuove diocesi, tra cui la diocesi di Namur, resa suffraganea dell'arcidiocesi di Malines.\nL'11 marzo 1561, con la bolla \"Ex iniuncto nobis\", papa Pio IV defin\u00ec i confini della nuova diocesi, stabil\u00ec la suddivisione in decanati con le rispettive parrocchie e assegn\u00f2 la dotazione per il mantenimento del vescovo. La nuova diocesi fu ricavata in larga parte dal territorio della diocesi di Liegi ed in minima parte, una quindicina di parrocchie, dalla diocesi di Cambrai.\nPrimo vescovo fu il domenicano Antoine Havet, che organizz\u00f2 la nuova diocesi ed istitu\u00ec il seminario diocesano nel 1569; l'odierno edificio, che accoglie gli studenti di teologia delle diocesi francofone del Belgio, fu edificato dal vescovo Jean Wachtendonck ed inaugurato nel 1656. Durante l'episcopato di Thomas de Strickland, tra il 1728 ed il 1732, fu costruito il nuovo palazzo episcopale, confiscato durante la rivoluzione francese e trasformato in sede per differenti amministrazioni pubbliche.\nIl vescovo Paul de Berlo de Franc-Douaire dette avvio alla ricostruzione dell'antica cattedrale, edificata nell'XI secolo, ma divenuta troppo piccola per le esigenze di culto; la posa della prima pietra avvenne il 24 giugno 1751, e la consacrazione solenne della nuova cattedrale si celebr\u00f2 il 20 settembre 1772 ad opera del vescovo Ferdinand-Marie de Lobkowitz.\nInizialmente suffraganea di Cambrai, in seguito al concordato con la bolla \"Qui Christi Domini\" di papa Pio VII del 29 novembre 1801 la diocesi di Namur divenne suffraganea di Malines. Con la medesima bolla, il territorio diocesano venne fatto coincidere con il dipartimento francese, oggi non pi\u00f9 esistente, di \"Sambre-et-Meuse\".\nIl concordato fu contestato dal vicario capitolare Stevens, che da un rifugio segreto invitava il clero a disobbedire. Dopo l'elezione di un vescovo francese, alcuni sacerdoti si strinsero attorno a Stevens e si dissero \"stevenisti\". Le dimissioni del vescovo nel 1803 non mutarono la situazione. Lo scisma dur\u00f2 fino al 1814.\nCon un decreto della Santa Sede del 30 luglio 1823, fu unito alla diocesi tutto il Lussemburgo, che prima apparteneva alla diocesi di Metz. Il 2 giugno 1840, con la proclamazione dell'indipendenza del granducato di Lussemburgo, la diocesi cedette quel territorio a vantaggio dell'erezione dei vicariato apostolico del Lussemburgo, oggi arcidiocesi.\nCon un altro decreto vaticano del 18 maggio 1842, che impose alcuni scambi di parrocchie fra le diocesi di Namur e di Liegi per far coincidere i loro territori con quelli delle province civili, la diocesi di Namur assunse quella fisionomia territoriale che conserva tutt'oggi.\nDal 1866 il diritto di elezione del vescovo, in precedenza privilegio del capitolo della cattedrale, fu riservato al papa.\nTra il 1932 ed il 1933, il villaggio di Beauraing fu interessato da apparizioni mariane, riconosciute ufficialmente dalla Santa Sede il 2 febbraio 1943. La vergine di Beauraing, conosciuta con il nome di \"Notre-Dame au Coeur d'Or\", ricevette la visita di papa Giovanni Paolo II nel 1985.\nDurante la seconda guerra mondiale, alcuni preti della diocesi entrarono nella resistenza; qualcuno fu messo a morte, altri vennero condannati alla prigionia. Tra questi si distinsero Joseph Andr\u00e9, riconosciuto come giusto tra le nazioni nel 1967, e Arthur Georges, morto nel campo di prigionia di Siegburg nel 1944.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi presenti in diocesi.\nNel 2013, contavano case in diocesi le seguenti comunit\u00e0 religiose:\nStatistiche.\nLa diocesi nel 2019 su una popolazione di 776.000 persone contava 504.000 battezzati, corrispondenti al 64,9% del totale."}
{"id": "502289", "revid": "92723", "url": "https://it.wikipedia.org/wiki?curid=502289", "title": "Diocesi di Nancy", "text": "La diocesi di Nancy (in latino: \"Dioecesis Nanceiensis\") \u00e8 una sede della Chiesa cattolica in Francia suffraganea dell'arcidiocesi di Besan\u00e7on. Nel 2019 contava 666.655 battezzati su 733.060 abitanti. \u00c8 retta dal vescovo Jean-Louis Henri Maurice Papin.\nTerritorio.\nLa diocesi comprende il dipartimento francese della Meurthe e Mosella.\nSede vescovile \u00e8 la citt\u00e0 di Nancy, dove si trova la cattedrale dell'Annunciazione. A Toul si trova l'ex cattedrale di Santo Stefano. Sorgono in diocesi anche cinque basiliche minori: Nostra Signora di Lourdes, Sacro Cuore e Sant'Apro a Nancy, Nostra Signora di Sion a Saxon-Sion, e San Nicola a Saint-Nicolas-de-Port.\nIl territorio \u00e8 suddiviso in 55 parrocchie, raggruppate in 10 settori pastorali (\"secteurs pastoraux\").\nStoria.\nLa diocesi di Nancy fu eretta il 19 novembre 1777 con la bolla \"Ad universam agri\" di papa Pio VI, ricavandone il territorio dall'antica diocesi di Toul. Originariamente era suffraganea dell'arcidiocesi di Treviri.\nGi\u00e0 nel 1597 Carlo duca di Lorena chiese a papa Clemente VIII di risolvere la situazione per cui il Ducato di Lorena era soggetto alla giurisdizione ecclesiastica di un vescovo francese mediante l'erezione di una nuova diocesi a Nancy. Tuttavia, il Papa concesse a Nancy la dignit\u00e0 primaziale con bolla del 15 marzo 1602, concedendo al nuovo primate di Lorena le insegne vescovili, ma senza il diritto di esercitare una giurisdizione episcopale.\nIn seguito al concordato con la bolla \"Qui Christi Domini\" di papa Pio VII del 29 novembre 1801 Nancy divenne suffraganea dell'arcidiocesi di Besan\u00e7on e incorpor\u00f2 il territorio delle soppresse diocesi di Saint-Di\u00e9 e di Verdun, che furono ristabilite il 6 ottobre 1822; e di Toul, che venne definitivamente soppressa\nIl 20 febbraio 1824 i vescovi di Nancy ottennero di aggiungere al proprio titolo quello di vescovi di Toul.\nCon un breve del 16 marzo 1865 papa Pio IX concesse ai vescovi di Nancy di continuare ad usare il razionale. Si tratta di una rara insegna episcopale consistente in un rettangolo di stoffa ornato di pietre preziose che si porta sul petto, usata dai vescovi di Toul fin dal 1165.\nIn seguito alla guerra franco-prussiana, il 10 luglio 1874 la diocesi perse i distretti di Sarrebourg e Ch\u00e2teau-Salins che divennero tedeschi e furono incorporati nella diocesi di Metz; la diocesi ne fu compensata con l'annessione del distretto di Briey che era rimasto francese e che le fu ceduto dalla stessa diocesi di Metz.\nI vescovi di Nancy portano il titolo di \"primati di Lorena\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 733.060 persone contava 666.655 battezzati, corrispondenti al 90,9% del totale."}
{"id": "502293", "revid": "322321", "url": "https://it.wikipedia.org/wiki?curid=502293", "title": "Diocesi di Nanterre", "text": "La diocesi di Nanterre (in latino: \"Dioecesis Nemptodurensis\") \u00e8 una sede della Chiesa cattolica in Francia suffraganea dell'arcidiocesi di Parigi. Nel 2019 contava 971.000 battezzati su 1.620.776 abitanti. \u00c8 retta dal vescovo Matthieu Roug\u00e9.\nTerritorio.\nLa diocesi comprende il territorio del dipartimento francese degli Hauts-de-Seine.\nSede vescovile \u00e8 la citt\u00e0 di Nanterre, dove si trova la cattedrale dei Santi Genoveffa e Maurizio.\nIl territorio si estende su 176\u00a0km\u00b2 ed \u00e8 suddiviso in 81 parrocchie, raggruppate in 9 decanati.\nStoria.\nLa diocesi \u00e8 stata eretta il 9 ottobre 1966 con la bolla \"Qui volente Deo\" di papa Paolo VI; la maggior parte del territorio (corrispondente a 27 comuni) fu ricavato da quello dell'arcidiocesi di Parigi, mentre una minima parte (corrispondente a 9 comuni) fu detratto dalla diocesi di Versailles. La nuova diocesi, suffraganea dell'arcidiocesi di Parigi, corrisponde al nuovo dipartimento degli Hauts-de-Seine, creato con la legge del 10 luglio 1964.\nNel territorio diocesano, a Issy-les-Moulineaux, si trova il seminario di San Sulpizio, eretto da Jean-Jacques Olier fondatore della Compagnia dei Sacerdoti di San Sulpizio nel XVII secolo; lo stabile funge da seminario interdiocesano per molte delle diocesi del nord della Francia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.620.776 persone contava 971.000 battezzati, corrispondenti al 59,9% del totale."}
{"id": "502295", "revid": "110157", "url": "https://it.wikipedia.org/wiki?curid=502295", "title": "Diocesi di Nantes", "text": "La diocesi di Nantes (in latino: \"Dioecesis Nannetensis\") \u00e8 una sede della Chiesa cattolica in Francia suffraganea dell'arcidiocesi di Rennes. Nel 2019 contava 1.045.000 battezzati su 1.415.805 abitanti. \u00c8 retta dal vescovo Laurent Percerou.\nTerritorio.\nLa diocesi comprende il dipartimento francese della Loira Atlantica.\nSede vescovile \u00e8 la citt\u00e0 di Nantes, dove si trova la cattedrale dei Santi Pietro e Paolo.\nIl territorio \u00e8 suddiviso in 73 parrocchie, raggruppate in 12 zone pastorali.\nStoria.\nLa diocesi fu probabilmente eretta verso la fine del III secolo. La tradizione e gli antichi cataloghi episcopali danno come protovescovo e fondatore della diocesi Claro, indicato come santo nel catalogo del monastero di Saint-Aubin del XII secolo e da un breviario nantese del 1263. Il primo vescovo conosciuto \u00e8 Similiano, ricordato da Gregorio di Tours nel suo \"De gloria martyrum\"; al tempo di Clodoveo I esisteva a Nantes una chiesa intitolata a san Similiano. Invece il primo vescovo documentato storicamente \u00e8 Desiderio, destinatario di una lettera del 453.\n\"Condevicnum\", capitale del popolo celtico dei Namneti, era una \"civitas\" della provincia romana della Gallia Lugdunense terza, come attestato dalla \"Notitia Galliarum\" dell'inizio del V secolo. Dal punto di vista religioso, come di quello civile, Nantes dipendeva dalla provincia ecclesiastica dell'arcidiocesi di Tours, sede metropolitana provinciale.\nVerso la fine del V secolo la fondazione di nuovi monasteri marca l'evangelizzazione delle campagne, fra cui spicca per ricchezza l'abbazia di \"Champs Saint-Martin\" di Rez\u00e9.\nA met\u00e0 del VI secolo il vescovo san Felice si distinse per la costruzione di diverse opere pubbliche, tra cui il canale di accesso al porto che ancor oggi reca il suo nome, e l'ultimazione della cattedrale, consacrata il 30 settembre 548, che era stata incominciata da suo padre, il vescovo Eumelio.\nNel 600 fu indetto il primo concilio di Nantes. Altri importanti sinodi regionali si celebrarono nel 1127, nel 1264 e nel 1431.\nNell'VIII secolo due conti, Agateo e Amitto, che non furono mai consacrati vescovi, usurparono la sede di Nantes, unendo i titoli di conte e di vescovi; il primo \u00e8 passato alla storia come un personaggio molto crudele. Secondo alcune fonti storiche, in quest'epoca vissero anche due vescovi guerrieri, Emiliano e Salvio, che si dice combatterono contro gli arabi.\nIl 24 giugno 843 il vescovo san Gunardo fu massacrato insieme ai fedeli nella cattedrale di Nantes da parte dei vichinghi invasori. Una nuova incursione si ebbe nell'880, ma furono definitivamente scacciati nel 939.\nNel XII secolo si distinsero soprattutto i vescovi Brice, il cistercense Bernard d'Escoublac e Robert II, morto di ritorno da un pellegrinaggio in Terra Santa, che dettero alla diocesi quella fisionomia che mantenne fino alla rivoluzione, con due arcidiaconati, Nantes e M\u00e9e, e sei decanati.\nNel XV secolo il vescovo Jean de Malestroit intraprese la ricostruzione della cattedrale. Nello stesso periodo fu istituita l'universit\u00e0 cittadina, con diverse bolle emanate dai pontefici, di cui l'ultima quella di papa Pio II dell'8 aprile 1460.\nAll'epoca delle guerre di religione uno dei maggiori centri della diocesi, Ch\u00e2teaubriant, era apertamente protestante. Proprio a Nantes fu firmato il 13 aprile 1598 l'editto che concesse libert\u00e0 di culto e alcuni diritti politici ai protestanti.\nNel contesto della controriforma cattolica, nel XVII secolo la diocesi vide la fondazione di residenze di nuove congregazioni e ordini religiosi; attorno alla met\u00e0 del secolo fu istituito il seminario diocesano; nel 1680 fu fondato a Nantes un collegio per la formazione di ecclesiastici irlandesi; venne pubblicato un catechismo diocesano e furono istituite le missioni popolari; all'inizio del XVIII secolo fu presente a Nantes e nella diocesi, in periodi diversi, san Luigi Maria Grignion de Montfort.\nIn seguito al concordato con la bolla \"Qui Christi Domini\" di papa Pio VII del 29 novembre 1801 i confini della diocesi furono adattati a quelli del dipartimento civile. Dovette cedere porzioni del suo territorio alle diocesi di Rennes, di Vannes, di Angers e di Lu\u00e7on e nel contempo incorpor\u00f2 alcune parrocchie che erano appartenute alle diocesi di Rennes e di Lu\u00e7on.\nIl XIX secolo fu l'epoca della ricostruzione dopo la rivoluzione: furono eretti 238 edifici di culto (generalmente in stile neo-romanico o neogotico) e fu organizzato un sistema di scuole cattoliche tuttora attivo.\nDopo l'approvazione della legge sulla separazione fra Stato e Chiesa del 1905 con la conseguente confisca di tutti i beni ecclesiastici, la diocesi visse momenti difficili a causa dell'assenza di mezzi finanziari.\nNegli anni cinquanta del XX secolo la diocesi si diede una nuova organizzazione territoriale in arcipresbiterati e diaconati, che si mantenne fino al 2002, quando nella diocesi sono state introdotte le nuove parrocchie, accorpando pi\u00f9 parrocchie tradizionali.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Rennes.\nIl 2 marzo 2017 l'ex comune di Le Fresne-sur-Loire \u00e8 stato ceduto alla diocesi di Angers.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSono cinque i cataloghi episcopali di Nantes, di cui il pi\u00f9 antico risalirebbe agli inizi del X secolo; riportano tutti i medesimi nomi di vescovi e differiscono fra loro solo per alcune varianti ortografiche. Uno solo di questi riporta una serie di nomi preceduti dal termine \"sanctus\", omesso dagli altri cataloghi.\nStatistiche.\nLa diocesi nel 2019 su una popolazione di 1.415.805 persone contava 1.045.000 battezzati, corrispondenti al 73,8% del totale."}
{"id": "502298", "revid": "92723", "url": "https://it.wikipedia.org/wiki?curid=502298", "title": "Arcidiocesi di Napoli", "text": "Larcidiocesi di Napoli () \u00e8 una sede metropolitana della Chiesa cattolica in Italia appartenente alla regione ecclesiastica Campania. Nel 2019 contava 1.442.850 battezzati su 1.772.860 abitanti. \u00c8 retta dall'arcivescovo Domenico Battaglia.\nTerritorio.\nL'arcidiocesi comprende tutta la citt\u00e0 di Napoli ad eccezione dei quartieri occidentali (vedi diocesi di Pozzuoli) nonch\u00e9 i comuni di Afragola, Arzano, Boscotrecase, Calvizzano, Casalnuovo di Napoli (in parte: vedi anche diocesi di Acerra e diocesi di Nola), Casavatore, Casoria, Cercola, Ercolano, Marano di Napoli (in parte: vedi anche Diocesi di Pozzuoli), Massa di Somma, Melito di Napoli, Mugnano di Napoli, Pollena Trocchia, Portici, Procida, San Giorgio a Cremano, San Sebastiano al Vesuvio, Torre del Greco, Torre Annunziata (in parte: vedi anche diocesi di Nola), Trecase, Villaricca e Volla.\nSede arcivescovile \u00e8 la citt\u00e0 di Napoli, dove si trova la basilica cattedrale metropolitana di Santa Maria Assunta.\nIl territorio dell'arcidiocesi, prima strutturato in zone pastorali e decanati, ora \u00e8 stato riorganizzato in 13 decanati \u2013 ai quali presiedono altrettanti decani\u00a0\u2013 che, a loro volta, sono suddivisi in 288 parrocchie. I decanati sono: Centro storico, Sanit\u00e0, Quartieri spagnoli, Posillipo, Vomero, Vasto, Secondigliano, Scampia, Ponticelli, Marano, Casoria, Portici e Torre del Greco.\nProvincia ecclesiastica.\nLa provincia ecclesiastica di Napoli \u00e8 costituita dalle seguenti 12 suffraganee: \nStoria.\nSecondo la tradizione Napoli sarebbe stata visitata da san Pietro e da san Paolo e sarebbe stato proprio san Pietro a consacrare vescovo sant'Aspreno. Il primo vescovo storicamente documentato \u00e8 Fortunato I, che possedeva la cattedra napoletana attorno agli anni 342-344.\nQuasi tutti i vescovi fino al VI secolo e altri nel VII secolo sono venerati come santi dalla Chiesa cattolica.\nAll'inizio dell'XI secolo Sergio II fu il primo a fregiarsi del titolo di arcivescovo. Durante il periodo di dominazione bizantina gli arcivescovi di Napoli erano sempre stati consacrati a Roma, nonostante nominalmente tutti i possedimenti in Italia fossero sottoposti alla giurisdizione del patriarca di Costantinopoli. A Napoli erano in uso sia il rito romano sia il rito bizantino.\nDal 1458 al 1575 la cattedra arcivescovile fu appannaggio di diversi esponenti della famiglia Carafa, che si succedettero con un'unica interruzione di cinque anni.\nDue arcivescovi di Napoli furono elevati al soglio pontificio: papa Paolo IV Carafa nel 1555 e papa Innocenzo XII Pignatelli nel 1691.\nDal 19 al 22 novembre 1891 Napoli ospit\u00f2 il primo Congresso eucaristico nazionale italiano.\nDal 1958 al 1966 la diocesi di Pozzuoli fu unita \"in persona episcopi\" alla sede partenopea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nDue sono gli antichi cataloghi napoletani giunti fino a noi, il \"Gesta episcoporum Neapolitanorum\" databile all'VIII-IX secolo, e il \"Catalogus episcoporum Neapolitanorum\" del X secolo. Come da consuetudine, questi antichi cataloghi riportano per ciascun vescovo gli anni totali di governo e in alcuni casi anche i mesi e i giorni di episcopato con la data della deposizione, ma non riportano mai l'anno dell'inizio e della fine dell'episcopato stesso. Secondo lo storico Francesco Lanzoni, \u00abl'autenticit\u00e0 e l'interezza del catalogo napoletano non \u00e8 posta in dubbio da alcuno\u00bb.\nStatistiche.\nL'arcidiocesi nel 2019 su una popolazione di 1.772.860 persone contava 1.442.850 battezzati, corrispondenti all'81,4% del totale."}
{"id": "502299", "revid": "92723", "url": "https://it.wikipedia.org/wiki?curid=502299", "title": "Diocesi di Nashville", "text": "La diocesi di Nashville (in latino: \"Dioecesis Nashvillensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Louisville appartenente alla regione ecclesiastica V (AL, KY, LA, MS, TN). Nel 2019 contava 85.600 battezzati su 2.693.600 abitanti. \u00c8 retta dal vescovo Joseph Mark Spalding.\nTerritorio.\nLa diocesi si estende nella parte centrale del Tennessee negli Stati Uniti d'America e comprende le seguenti contee: Bedford, Cannon, Cheatham, Clay, Coffee, Davidson, DeKalb,\nDickson, Franklin, Giles, Grundy, Hickman, Houston, Humphreys, Jackson, Lawrence, Lewis, Lincoln, Loudon, Macon, Marion, Marshall, Maury, McMinn, Monroe, Montgomery, Moore, Morgan, Overton, Perry, Polk, Putnam, Rhea, Roane, Robertson, Rutherford, Scott, Sequatchie, Sevier, Smith, Stewart, Sullivan, Sumner, Trousdale, Van Buren, Warren, Washington, Wayne, White, Williamson e Wilson.\nSede vescovile \u00e8 la citt\u00e0 di Nashville, dove si trova la cattedrale dell'Incarnazione (\"Cathedral of the Incarnation\").\nIl territorio si estende su 42.222\u00a0km\u00b2 ed \u00e8 suddiviso in 52 parrocchie, raggruppate in 5 decanati.\nStoria.\nLa diocesi \u00e8 stata eretta il 28 luglio 1837 con il breve \"Universi Dominici Gregis\" di papa Gregorio XVI, ricavandone il territorio dalla diocesi di Bardstown (oggi arcidiocesi di Louisville).\nOriginariamente suffraganea dell'arcidiocesi di Baltimora, il 19 luglio 1850 entr\u00f2 a far parte della provincia ecclesiastica dell'arcidiocesi di Cincinnati, e il 10 dicembre 1937 di quella dell'arcidiocesi di Louisville.\nLa diocesi comprendeva l'intero Stato del Tennessee, finch\u00e9 non cedette porzioni del suo territorio per l'erezione della diocesi di Memphis il 20 giugno 1970 e della diocesi di Knoxville il 27 marzo 1988.\nLa primitiva cattedrale della diocesi, la chiesa del Santo Rosario, fu distrutta e al suo posto venne costruito il Campidoglio di Nashville. Seconda cattedrale diocesana fu la chiesa di Santa Maria dei Sette Dolori, che funse da sede episcopale fino al 1914, quando fu inaugurata l'odierna cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.693.600 persone contava 85.600 battezzati, corrispondenti al 3,2% del totale."}
{"id": "502300", "revid": "110157", "url": "https://it.wikipedia.org/wiki?curid=502300", "title": "Arcidiocesi di Natal", "text": "Larcidiocesi di Natal (in latino: \"Archidioecesis Natalensis\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 2. Nel 2019 contava 1.752.799 battezzati su 2.191.000 abitanti. \u00c8 retta dall'arcivescovo Jaime Vieira Rocha.\nTerritorio.\nL'arcidiocesi comprende 81 comuni nella parte orientale dello stato brasiliano del Rio Grande do Norte: Natal, Afonso Bezerra, Alto do Rodrigues, Angicos, Ar\u00eas, Ba\u00eda Formosa, Barcelona, Bento Fernandes, Bod\u00f3, Bom Jesus, Brejinho, Cai\u00e7ara do Norte, Cai\u00e7ara do Rio do Vento, Campo Redondo, Canguaretama, Cear\u00e1-Mirim, Coronel Ezequiel, Extremoz, Fernando Pedroza, Galinhos, Goianinha, Guamar\u00e9, Ielmo Marinho, Ipangua\u00e7u, Itaj\u00e1, Ja\u00e7an\u00e3, Janda\u00edra, Japi, Jardim de Angicos, Jo\u00e3o C\u00e2mara, Lagoa d'Anta, Lagoa de Pedras, Lagoa de Velhos, Lagoa Salgada, Lajes, Lajes Pintadas, Maca\u00edba, Macau, Montanhas, Monte Alegre, Monte das Gameleiras, N\u00edsia Floresta, Nova Cruz, Parazinho, Passa e Fica, Passagem, Pend\u00eancias, Pedra Grande, Pedra Preta, Pedro Avelino, Pedro Velho, Po\u00e7o Branco, Pureza, Riachuelo, Ruy Barbosa, Santa Cruz, Santa Maria, Santana do Matos, Santo Ant\u00f4nio, S\u00e3o Bento do Norte, S\u00e3o Bento do Trairi, S\u00e3o Gon\u00e7alo do Amarante, S\u00e3o Jos\u00e9 de Mipibu, S\u00e3o Jos\u00e9 do Campestre, S\u00e3o Miguel do Gostoso, S\u00e3o Paulo do Potengi, S\u00e3o Pedro, S\u00e3o Rafael, S\u00e3o Tom\u00e9, Senador El\u00f3i de Souza, Senador Georgino Avelino, Serra Caiada, Serra de S\u00e3o Bento, Serrinha, S\u00edtio Novo, Taipu, Tangar\u00e1, Tibau do Sul, Touros, Vera Cruz e Vila Flor.\nSede arcivescovile \u00e8 la citt\u00e0 di Natal, dove si trova la cattedrale della Presentazione al Tempio di Maria Vergine (\"Nossa Senhora da Apresenta\u00e7\u00e3o\").\nIl territorio si estende su 25.153\u00a0km\u00b2 ed \u00e8 suddiviso in 106 parrocchie, raggruppate in 14 zone pastorali.\nLa provincia ecclesiastica di Natal, istituita nel 1952, comprende due diocesi suffraganee, Caic\u00f3 e Mossor\u00f3.\nStoria.\nLa diocesi di Natal fu eretta il 29 dicembre 1909 con la bolla \"Apostolicam in singulis\" di papa Pio X, ricavandone il territorio dalla diocesi della Para\u00edba (oggi arcidiocesi).\nOriginariamente suffraganea dell'arcidiocesi di San Salvador di Bahia, il 5 dicembre 1910 entr\u00f2 a far parte della provincia ecclesiastica dell'arcidiocesi di Olinda (oggi arcidiocesi di Olinda e Recife), ma gi\u00e0 il 6 febbraio 1914 divenne suffraganea dell'arcidiocesi della Para\u00edba.\nIl 28 luglio 1934 e il 25 novembre 1939 cedette porzioni del suo territorio a vantaggio dell'erezione rispettivamente delle diocesi di Mossor\u00f3 e di Caic\u00f3.\nIl 16 febbraio 1952 la diocesi \u00e8 stata elevata al rango di arcidiocesi metropolitana con la bolla \"Arduum onus\" di papa Pio XII.\nIl 17 novembre 1953, con la lettera apostolica \"Quae mortalibus\", papa Pio XII ha proclamato la Beata Maria Vergine della Presentazione patrona principale della citt\u00e0 episcopale e dell'arcidiocesi.\nIl 21 novembre 1988 \u00e8 stata consacrata la nuova cattedrale.\nIl 5 marzo 2000 papa Giovanni Paolo II ha beatificato due sacerdoti dell'arcidiocesi di Natal, Andrea de Soveral e Ambrogio Francesco Ferro e altri ventotto loro compagni. I trenta martiri furono colpiti da soldati olandesi e portoghesi mentre assistevano alla messa nel 1645, alcuni morirono il 16 luglio, altri il 3 ottobre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.191.000 persone contava 1.752.799 battezzati, corrispondenti all'80,0% del totale."}
{"id": "502301", "revid": "92723", "url": "https://it.wikipedia.org/wiki?curid=502301", "title": "Diocesi di Natitingou", "text": "La diocesi di Natitingou (in latino: \"Dioecesis Natitinguensis\") \u00e8 una sede della Chiesa cattolica in Benin suffraganea dell'arcidiocesi di Parakou. Nel 2019 contava 205.115 battezzati su 976.750 abitanti. \u00c8 retta dal vescovo Antoine Sabi Bio.\nTerritorio.\nLa diocesi comprende il dipartimento di Atakora, in Benin.\nSede vescovile \u00e8 la citt\u00e0 di Natitingou, dove si trova la cattedrale dell'Immacolata Concezione.\nIl territorio si estende su 20.499\u00a0km\u00b2 ed \u00e8 suddiviso in 39 parrocchie.\nStoria.\nLa diocesi \u00e8 stata eretta il 10 febbraio 1964, con la bolla \"Ne latius pateret\" di papa Paolo VI, ricavandone il territorio dalla prefettura apostolica di Parakou (oggi arcidiocesi). Originariamente era suffraganea dell'arcidiocesi di Cotonou.\nIl 10 giugno 1995 ha ceduto una porzione del suo territorio a vantaggio dell'erezione della diocesi di Djougou.\nIl 16 ottobre 1997 \u00e8 entrata a far parte della provincia ecclesiastica dell'arcidiocesi di Parakou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 976.750 persone contava 205.115 battezzati, corrispondenti al 21,0% del totale."}
{"id": "502303", "revid": "92723", "url": "https://it.wikipedia.org/wiki?curid=502303", "title": "Diocesi di Naval", "text": "La diocesi di Naval (in latino: \"Dioecesis Navaliensis\") \u00e8 una sede della Chiesa cattolica nelle Filippine suffraganea dell'arcidiocesi di Palo. Nel 2019 contava 325.160 battezzati su 391.938 abitanti. \u00c8 retta dal vescovo Rex Cullingham Ramirez.\nTerritorio.\nLa diocesi comprende la provincia filippina di Biliran e quattro comuni nella parte settentrionale della provincia di Leyte.\nSede vescovile \u00e8 la citt\u00e0 di Naval, dove si trova la cattedrale di Nostra Signora del Santissimo Rosario.\nIl territorio si estende su 1.162\u00a0km\u00b2 ed \u00e8 suddiviso in 15 parrocchie.\nStoria.\nLa diocesi \u00e8 stata eretta il 29 novembre 1988 con la bolla \"Singulari Qui Dei\" di papa Giovanni Paolo II, ricavandone il territorio dall'arcidiocesi di Palo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 391.938 persone contava 325.160 battezzati, corrispondenti all'83,0% del totale."}
{"id": "502304", "revid": "92723", "url": "https://it.wikipedia.org/wiki?curid=502304", "title": "Diocesi di Navrongo-Bolgatanga", "text": "La diocesi di Navrongo-Bolgatanga (in latino: \"Dioecesis Navrongensis-Bolgatangana\") \u00e8 una sede della Chiesa cattolica in Ghana suffraganea dell'arcidiocesi di Tamale. Nel 2019 contava 360.040 battezzati su 2.168.000 abitanti. \u00c8 retta dal vescovo Alfred Agyenta.\nTerritorio.\nLa diocesi comprende l'intera regione Nordorientale del Ghana.\nSede vescovile \u00e8 la citt\u00e0 di Navrongo, dove si trova la basilica cattedrale della Madonna dei Sette Dolori. A Bolgatanga sorge la concattedrale del Sacro Cuore.\nIl territorio \u00e8 suddiviso in 21 parrocchie.\nStoria.\nLa diocesi di Navrongo \u00e8 stata eretta il 23 aprile 1956 con la bolla \"Semper fuit\" di papa Pio XII, ricavandone il territorio dalle diocesi di Keta (oggi diocesi di Keta-Akatsi) e di Tamale (oggi arcidiocesi). Originariamente era suffraganea dell'arcidiocesi di Cape Coast.\nIl 30 maggio 1977 ha assunto il nome attuale ed \u00e8 entrata a far parte della provincia ecclesiastica dell'arcidiocesi di Tamale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.168.000 persone contava 360.040 battezzati, corrispondenti al 16,6% del totale."}
{"id": "502306", "revid": "767487", "url": "https://it.wikipedia.org/wiki?curid=502306", "title": "Toghrul Beg", "text": "Primo sultano dei Turchi Selgiuchidi, era nipote e successore del capostipite Seljuk e zio del grande condottiero Alp Arslan, suo successore nella guida dell'impero. Ascese al potere nel 1037.\nInvase il Khorasan e la Mesopotamia (1039), conquistando Isfahan e Baghdad (1055) e mettendo sotto \"custodia\" il languente Califfato abbaside, pur mantenendone la sua funzione, ormai soltanto simbolica. In costante conflitto con i Fatimidi di Egitto e Siria (sciiti ismailiti, a differenza dei sunniti Selgiuchidi), riusc\u00ec a sconfiggere nel 1058 il filo-fatimide al-Basasiri, che s'era impadronito di Baghdad.\nSempre nel 1058, Toghrul represse una rivolta del fratellastro \u0130brahim Yinal, arrivando, pare, a giustiziare il congiunto con le sue stesse mani. Un'altra rivolta, questa volta a Baghdad, venne sedata nel 1060. \nIl sultano Toghrul Mor\u00ec nel 1063 a Rey (in arabo Rayy), in Persia.\nNon ebbe figli e il potere fu allora assunto da Alp Arslan, figlio di suo fratello Chagri Beg che l'aveva aiutato a conquistare la Persia e l'Iraq."}
{"id": "502307", "revid": "307923", "url": "https://it.wikipedia.org/wiki?curid=502307", "title": "Arcidiocesi di Nasso, Andro, Tino e Micono", "text": "Larcidiocesi di Nasso, Andro, Tino e Micono (in latino: \"Archidioecesis Naxiensis, Andrensis, Tinensis et Myconensis\") \u00e8 una sede metropolitana della Chiesa cattolica in Grecia. Nel 2019 contava 5.000 battezzati su 60.200 abitanti. \u00c8 retta dall'arcivescovo Josif Printezis.\nTerritorio.\nL'arcidiocesi estende la sua giurisdizione sui fedeli cattolici di rito latino delle isole greche di Nasso, Paro, Andro, Antiparo, Amorgo, Delo, Tino e Micono.\nSede arcivescovile \u00e8 la cittadina di Xinara sull'isola di Tino, dove si trova la cattedrale di Nostra Signora del Rosario. A Nasso si trova la cattedrale metropolitana della Presentazione del Signore. Ad Andro sorge la cattedrale di Sant'Andrea Apostolo e a Micono la cattedrale di Nostra Signora del Rosario.\nIl territorio si estende su 1.377\u00a0km\u00b2 ed \u00e8 suddiviso in 30 parrocchie, o luoghi di culto, di cui ben 25 nella sola isola di Tino.\nProvincia ecclesiastica.\nLa provincia ecclesiastica di Nasso comprende come suffraganee le diocesi cattoliche di rito latino delle isole greche:\nStoria.\nL'arcidiocesi nasce dalla fusione di cinque sedi, istituite in epoca antica e di rito bizantino, che furono sostituite da diocesi di rito latino durante l'epoca delle Crociate e le successive colonizzazioni genovesi o veneziane. L'Annuario pontificio riporta queste date di fondazione: Andro (IV secolo), Tino (IX secolo), Nasso (XIII secolo) e Micono (XV secolo). Anteriore al V secolo \u00e8 anche la diocesi di Paro (ora sede titolare).\nIn seguito alla quarta crociata, le antiche sedi Nasso e di Paro furono unite, dando origine a una sede arcivescovile e metropolitana, che sovente le fonti chiamano \"Paronaxiensis\". Nel 1616 fu occupata dai Turchi; in quest'epoca sono circa 160 i fedeli cattolici di rito latino, mentre alla fine del secolo, su una popolazione di 8.000 abitanti, i latini sono circa un migliaio: nella citt\u00e0 vescovile sono presenti tre monasteri maschili. Nel 1744, su una popolazione di 4.000 persone, sono censiti circa 400 cattolici, con tre monasteri maschili ed uno femminile.\nLa diocesi latina di Andro venne eretta da papa Innocenzo III nel 1208 poco dopo la conquista dell'isola da parte dei Veneziani, che la tennero fino al 1566. Ebbe come cattedrale la chiesa dedicata alla Beata Vergine Maria e a Sant'Andrea. Nel 1630 sono censiti solo 66 cattolici latini, bench\u00e9 l'isola abbia una popolazione di circa 15.000 abitanti; nel 1672 sono segnalati circa 6.000 abitanti e pochissimi cristiani latini, tutti residenti nella citt\u00e0 capoluogo. Inizialmente suffraganea di Atene, nel corso del XVII secolo pass\u00f2 sotto la metropolia di Nasso. L'ultimo vescovo residente, Ignazio Rosa, mor\u00ec nelle prigioni turche. In seguito la diocesi fu amministrata da vicari dipendenti da Propaganda Fide. Un rescritto di papa Leone XII del 1824 affid\u00f2 la diocesi in amministrazione apostolica ai vescovi di Tino e Micono.\nIl 31 marzo 1400 le sedi di Tino e Micono, i cui territori appartenevano alla repubblica di Venezia, furono unite con decreto di papa Bonifacio IX. L'isola di Micono fu occupata dai Turchi nel XVI secolo, mentre su Tino, nel 1594, si contano 2.500 fedeli cristiani: la chiesa cattedrale era dedicata al Santissimo Salvatore. All'inizio del XVIII secolo su Tino sono censite circa 2.000 persone, di cui la quasi totalit\u00e0 cattoliche di rito latino. Nel 1715 l'isola di Tino fu devastata dai Turchi e la citt\u00e0 vescovile messa a ferro e a fuoco.\nIl 3 giugno 1919 con il breve \"Quae rei sacrae\" di papa Benedetto XV all'arcidiocesi di Nasso furono unite le diocesi gi\u00e0 suffraganee di Tino e Micono. Dal 1939 l'arcivescovo \u00e8 anche amministratore apostolico \"sede vacante\" della diocesi di Chio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 60.200 persone contava 5.000 battezzati, corrispondenti all'8,3% del totale."}
{"id": "502308", "revid": "92723", "url": "https://it.wikipedia.org/wiki?curid=502308", "title": "Diocesi di Nazar\u00e9", "text": "La diocesi di Nazar\u00e9 (in latino: \"Dioecesis Nazarensis in Brasilia\") \u00e8 una sede della Chiesa cattolica in Brasile suffraganea dell'arcidiocesi di Olinda e Recife appartenente alla regione ecclesiastica Nordeste 2. Nel 2019 contava 902.275 battezzati su 1.062.000 abitanti. \u00c8 retta dal vescovo Francisco de Assis Dantas de Lucena.\nTerritorio.\nLa diocesi comprende 35 comuni nella parte orientale dello stato brasiliano di Pernambuco: Alian\u00e7a, Bom Jardim, Buenos Aires, Camutanga, Carpina, Casinhas, Ch\u00e3 de Alegria, Condado, Cumaru, Feira Nova, Ferreiros, Frei Miguelinho, Gl\u00f3ria do Goit\u00e1, Goiana, Itamb\u00e9, Itaquitinga, Jo\u00e3o Alfredo, Lagoa do Itaenga, Lagoa do Carro, Limoeiro, Macaparana, Machados, Nazar\u00e9 da Mata, Orob\u00f3, Passira, Paudalho, Salgadinho, Santa Maria do Cambuc\u00e1, S\u00e3o Vicente Ferrer, Surubim, Timba\u00faba, Tracunha\u00e9m, Vertente do L\u00e9rio, Vertentes e Vic\u00eancia.\nSede vescovile \u00e8 la citt\u00e0 di Nazar\u00e9 da Mata, dove si trova la cattedrale dell'Immacolata Concezione (\"Nossa Senhora da Concei\u00e7\u00e3o\").\nIl territorio si estende su 5.956\u00a0km\u00b2 ed \u00e8 suddiviso in 39 parrocchie, raggruppate in 4 regioni pastorali: Timba\u00faba, Carpina, Surubim, Limoeiro.\nStoria.\nLa diocesi \u00e8 stata eretta il 2 agosto 1918 con la bolla \"Archidioecesis Olindensis-Recifensis\" di papa Benedetto XV, ricavandone il territorio dall'arcidiocesi di Olinda e Recife.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.062.000 persone contava 902.275 battezzati, corrispondenti all'85,0% del totale."}
{"id": "502309", "revid": "92723", "url": "https://it.wikipedia.org/wiki?curid=502309", "title": "Diocesi di N'Dali", "text": "La diocesi di N'Dali (in latino: \"Dioecesis Ndaliensis\") \u00e8 una sede della Chiesa cattolica in Benin suffraganea dell'arcidiocesi di Parakou. Nel 2019 contava 43.350 battezzati su 757.830 abitanti. \u00c8 retta dal vescovo Martin Adjou Moumouni.\nTerritorio.\nLa diocesi comprende i comuni di N'Dali, Bembereke, Kalale, Nikki, Perere e Sinende del dipartimento di Borgou in Benin.\nSede vescovile \u00e8 la citt\u00e0 di N'Dali, dove si trova la cattedrale di San Marco evangelista.\nIl territorio \u00e8 suddiviso in 14 parrocchie.\nStoria.\nLa diocesi \u00e8 stata eretta il 22 dicembre 1999 con la bolla \"Ubi catholica fides\" di papa Giovanni Paolo II, ricavandone il territorio dall'arcidiocesi di Parakou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 757.830 persone contava 43.350 battezzati, corrispondenti al 5,7% del totale."}
{"id": "502310", "revid": "110157", "url": "https://it.wikipedia.org/wiki?curid=502310", "title": "Arcidiocesi di N'Djamena", "text": "Larcidiocesi di N'Djamena (in latino: \"Archidioecesis Ndiamenana\") \u00e8 una sede metropolitana della Chiesa cattolica in Ciad. Nel 2019 contava 270.000 battezzati su 4.103.000 abitanti. \u00c8 retta dall'arcivescovo Goetb\u00e9 Edmond Djitangar.\nTerritorio.\nL'arcidiocesi comprende sette regioni nord-occidentali del Ciad: Chari-Baguirmi, Hadjer-Lamis, Lago, Barh El Gazel, Kanem, Borkou e Tibesti.\nSede arcivescovile \u00e8 la citt\u00e0 di N'Djamena, dove si trova la cattedrale di Nostra Signora.\nIl territorio \u00e8 suddiviso in 27 parrocchie.\nStoria.\nLa prefettura apostolica di Fort-Lamy fu eretta il 9 gennaio 1947 con la bolla \"Quo evangelizationis\" di papa Pio XII, ricavandone il territorio dalla prefettura apostolica di Berb\u00e9rati (oggi diocesi) e dai vicariati apostolici di Foumban (oggi diocesi di Nkongsamba) e di Khartoum (oggi arcidiocesi).\nIl 17 maggio 1951 cedette una porzione del suo territorio a vantaggio dell'erezione della prefettura apostolica di Moundou (oggi diocesi).\nIl 14 settembre 1955 per effetto della bolla \"Dum tantis\" dello stesso papa Pio XII la prefettura apostolica fu elevata a diocesi e assunse il nome di diocesi di Fort-Lamy.\nIl 22 dicembre 1961 cedette un'altra porzione di territorio a vantaggio dell'erezione della diocesi di Fort-Archambault (oggi diocesi di Sarh) e contestualmente \u00e8 stata elevata al rango di arcidiocesi metropolitana con la bolla \"Regnum Dei\" di papa Giovanni XXIII.\nIl 15 ottobre 1973 ha assunto il nome attuale.\nIl 1\u00ba dicembre 2001 ha ceduto un'ulteriore porzione di territorio a vantaggio dell'erezione della prefettura apostolica di Mongo (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.103.000 persone contava 270.000 battezzati, corrispondenti al 6,6% del totale."}
{"id": "502311", "revid": "123771982", "url": "https://it.wikipedia.org/wiki?curid=502311", "title": "Terra di San Benedetto", "text": "Per Terra di San Benedetto (\"Terra Sancti Benedicti\" in latino) s'intende il dominio di natura fondiaria e feudale sviluppatosi tra l'VIII ed il XIX secolo nel territorio d'influenza dell'Abbazia di Montecassino, grande polo religioso, politico e culturale del Medioevo. La Terra di San Benedetto ha fatto parte, secondo la successione storica, del Ducato di Benevento, del Principato di Capua, del Regno di Sicilia, del Regno di Napoli, del Regno delle Due Sicilie. Al riguardo, \u00e8 bene tener presente che la Terra di San Benedetto, nonostante l'ampia autonomia di cui godette in alcuni periodi, non fu mai, n\u00e9 di diritto n\u00e9 di fatto, uno stato indipendente, come lo furono invece, almeno di fatto, le signorie dell'Italia settentrionale, a cui talora la natura del dominio dell'Abbazia di Montecassino \u00e8 stata impropriamente assimilata. La Terra di San Benedetto \u00e8 dunque parte integrante degli stati meridionali e ne ha sempre seguito le vicissitudini politiche.\nNella sua minima estensione, andava dall'entroterra di Cassino al Mar Tirreno attraverso la valle del Garigliano. Il fiume ed i suoi affluenti fungevano da importante collegamento interno e tra l'Abbazia ed il mare.\nStoria.\nFondazione.\nFino al 744, il territorio nei pressi di Montecassino era suddiviso in fondi imperiali e fondi delle ricche \"gentes\" locali, come gli Ummidia, i Paccia e i Luccia. Non esisteva quindi un effettivo potere temporale del monastero.\nLa nascita della Terra di San Benedetto va rintracciata nella cospicua donazione di terre fatta nel 744 al monastero dal longobardo Gisulfo II, duca di Benevento. La donazione probabilmente fu di carattere sia religioso che politico: si garantiva cos\u00ec un'alleanza tra la Chiesa e i duchi beneventani per difendersi reciprocamente nella zona occidentale della Terra dove corrono importanti direttrici nord-sud. Nei secoli successivi, progressivamente al cenobio vennero offerti monasteri, chiese e castelli con annessi possedimenti, anche oltremare, tramite concessioni e donazioni effettuate da nobili, imperatori e papi, raggiungendo gli ottantamila ettari.\nLe tre fasi della Terra Sancti Benedicti.\nLa storia dei territori legati all'Abbazia benedettina si pu\u00f2 suddividere in tre fasi principali che corrispondono a tre diverse impostazioni del controllo del territorio: si ha prima l'epoca della \"curtis\", poi quella del \"castrum\" ed infine quella dello sviluppo delle \"universitas civium\". Successivamente l'Abbazia perde progressivamente lo storico potere temporale.\nEpoca della \"curtis\" (secoli VIII - IX).\nLa \"curtis\" \u00e8 l'organismo fondiario fondamentale dell'epoca della \"Terra Sancti Benedicti\" che va dal 744, anno della donazione da parte di Gisulfo II di Benevento, all'883, anno della distruzione dell'Abbazia per mano dei Saraceni.\nSul territorio donato, i monaci avevano autonomia totale di controllo e gestione in quanto loro propriet\u00e0 privata. Essi si adoperarono subito a riorganizzare razionalmente l'area: vennero intraprese attivit\u00e0 di bonifica dell'area paludosa nei pressi del fiume Rapido e vennero distribuite strategicamente sul territorio degli avamposti costituiti da piccoli monasteri, le \"cellae\". La parte del possedimento che faceva capo ad una \"cella\" era appunto la \"curtis\". Venne intrapresa l'edificazione di una vasta basilica, il Divin Salvatore, ovverosia la \"curtis maior\" da cui dipendevano le altre.\nOgni \"curtis\" tendeva ad essere economicamente autonoma, in linea con lo spirito della Regola benedettina. Il terreno era lavorato direttamente dai monaci o dagli \"angarari\", cio\u00e8 i dipendenti che annualmente dovevano prestarsi ad un numero fissato di giornate lavorative, le \"angariae\". Vi erano poi le \"curtis\" concesse a coloni e le \"pertinentiae\", ovvero una specie di demanio del monastero da cui gli abitanti prendevano i materiali di prima necessit\u00e0.\nIn tale epoca fu fondata ai piedi dell'abbazia la citt\u00e0 di Eulogimenopoli dall'abate Bertario. Le \"cellae\" costellarono un ampio territorio, ma erano tra loro disperse; tramite scambi di particelle fondiarie, Montecassino e le altre signorie laiche ed ecclesiastiche tendevano a creare continuit\u00e0 tra i propri possedimenti.\nNell'883, il monastero di Montecassino, del Salvatore e tutte le \"cellae\" furono saccheggiati ed incendiati dai Saraceni, segnando la fine dell'epoca della \"curtis\".\nEpoca del \"castrum\" (secoli IX - XI).\nA seguito delle scorrerie dei saraceni e la distruzione di Montecassino, i monaci superstiti si rifugiarono a Capua. Seguirono una quarantina di anni di insicurezza e instabilit\u00e0 con la conseguenza dell'arretramento della superficie coltivata. La vittoria nell'agosto 915 della lega cristiana di papa Giovanni X nella battaglia del Garigliano segn\u00f2 la ripresa da parte della nobilt\u00e0 locale del controllo della Terra. I monaci ritornano a Montecassino nel 949. Nel periodo che segue il \"castrum\", insediamento concentrato e fortificato sulle alture, diventa progressivamente l'elemento fondamentale di controllo e amministrazione del territorio e lo rimarr\u00e0 per centinaia di anni.\nNel 967 Pandolfo Capodiferro, principe di Benevento, concede all'abate lo \"ius munitionis\", ossia il privilegio di fortificare liberamente. L'Abbazia e la nobilt\u00e0 laica, con la popolazione in crescita, si adoperarono per riorganizzare i possedimenti: si rivendicarono i possedimenti, si ripopol\u00f2 il territorio, si realizzarono opere di bonifica, si misero a coltura nuove aree e si realizzarono, appunto, i \"castra\", rioccupando gli insediamenti abbandonati e fondandone di nuovi, spesso utilizzando le antiche \"cellae\" come nucleo di aggregazione.\nGrazie all'utilizzo di contratti livellari della durata di ventinove anni, gli abati cassinesi a partire da Aligerno riuscirono ad attrarre anche coloni dal vicino Abruzzo a cui affidare i terreni (in particolare dalla Marsica e dalla Contea di Valva). Le condizioni erano molto favorevoli: all'Abbazia era versata la settima parte delle messi e la terza parte del vino, tutto il resto era lasciato a loro utilit\u00e0. L'accentramento delle abitazioni dei coloni all'interno di fortificazioni e l'affidamento ad ogni colono di particelle di terreno rappresentarono le caratteristiche di questo periodo. Non vi era inizialmente una minaccia imminente da rendere indispensabili castelli e torri, ma il ricordo della devastazione saracena e le mire dei potenti vicini furono il motivo di tale scelta.\nCi \u00e8 giunto un documento esemplare riguardante la fondazione del primo \"castrum\": Sant'Angelo in Theodice. Il contratto attesta che in localit\u00e0 \"at Teudice\", attorno alla chiesa di S. Michele Arcangelo, si stanziarono 34 famiglie; ogni famiglia ricevette una particella all'interno delle previste mura, su cui edificare, pi\u00f9 una all'esterno, da coltivare; le famiglie dei coloni con i \"commenditi\", i dipendenti, avevano diritto di residenza nel \"castrum\" e il dovere di \"conciare castellum\" sotto la guida dei \"magistri fabricatores\" inviati dall'Abate. In seguito, fu realizzata sul colle Janulo una fortezza turrita per dominare la valle, la Rocca Janula.\nA poco a poco il territorio si popola di \"castra\". Nel 991, con Mansone abate, vengono fondati Sant\u2019Elia e Roccasecca. Nei pressi di Aquino fu fortificata la cella dedicata a e dotata di un'imponente torre. Nascono Pignataro, Mortola, Rocca di Vandra, Cocuruzzo, Viticuso, Pontecorvo, Suio, da cui si vede il Tirreno, e altri. Dove il Rapido e il Liri confluiscono, nacque il castello di Iuntura (Giuntura); nei suoi pressi nacque quello di Vandra Monastica; nel 1051 i conti di Aquino promossero la realizzazione del castello di Teramo; dello stesso secolo sono Vallerotonda e Torrocolo (Trocchio). La citt\u00e0 ai piedi dell'Abbazia fu ricostruita per volere dell'abate Atenolfo e le venne dato il nome di San Germano.\nGi\u00e0 nella bolla papale di Vittore II del 1057 furono elencate diciannove castelli, che divennero una trentina sul finire del secolo, dopo le acquisizioni operate dell'abate Desiderio. Tale Abate fece giungere da Costantinopoli delle porte di bronzo per la Basilica di Montecassino su cui vennero incisi i nomi dei \"castra\".\nNel frattempo la Terra di San Benedetto si era dotata anche di una milizia abbaziale. Nel 1018, infatti, un gruppo di Normanni superstiti alla sconfitta di Canne, fu assoldato dall'abate Atenolfo e posto a difesa delle proprie terre nella fortezza di Pignataro. Costoro, col tempo, divennero tanto potenti da far temere che si sarebbero impadroniti di tutto lo stato abbaziale. Preoccupato da ci\u00f2, l'abate Richerio affid\u00f2 la difesa territoriale agli stessi abitanti, scegliendo in seguito quelli che si sarebbero occupati esclusivamente della professione militare. Con il tempo si verr\u00e0 a creare cos\u00ec una nuova classe sociale, quella dei \"milites,\" a cui verranno assegnati crescenti privilegi; a loro soltanto, ad esempio, spettavano le \"terrae sine servitio\". Inoltre, i soldati a cavallo, cio\u00e8 i pi\u00f9 ricchi, che rappresentavano la piccola aristocrazia, avevano diritto di ricevere un mantenimento per il cavallo ed erano esentati dal pagare le tasse sul terreno. Tali diritti erano in sostanza il pagamento del servizio militare e decadevano con la sua cessazione.\nSviluppo dell\u2019\"Universitas Civium\" (secoli XI - XIII).\nLa terza epoca inizia sul finire dell'Undicesimo secolo, quando i \"castra\" sono consolidati: la popolazione dei castelli prende consapevolezza sociale e comincia ad organizzarsi in \"Universitas civium\", per far valere i propri diritti nei confronti dell'Abbazia. La possibilit\u00e0 d'azione dei castelli era comunque limitata dato che spettava all'Abate la nomina delle cariche pubbliche principali e la terra era propriet\u00e0 del monastero.\nIl secolo XI fu il secolo d'oro dell'abbazia che crebbe notevolmente in potenza politica ed economica, grazie anche al grande flusso di donazioni e diritti che costantemente ricevette. In questo stesso periodo l'abbazia trova il suo sbocco a mare grazie agli abati Federico e soprattutto Desiderio, ottenendo i castelli di Fratte, Mortola, Terame, Cocuruzzo, Traetto, Spigno, Suio e la Torre a Mare di Pandolfo I Capodiferro.\nQuesto sviluppo inizia attraverso il riconoscimento di \"Chartae Libertatis\": l'Abate fissava con i rappresentanti le condizioni e gli obblighi nei reciproci rapporti. L'abate Desiderio concesse agli abitanti di Trajetto queste carte di franchigia nel 1061. In quelle concesse a Suio nel 1079 si legge che l'Abate s'impegnava nel concedere alla cittadinanza di amministrare la legge e la giustizia e nel non nominare senza consenso amministratori estranei al loro territorio. Questa evoluzione era favorita dal crescere del frazionamento dei possessi a causa di donazioni e vendite parziali e suddivisioni ereditarie. Lo sviluppo delle \"Universitas\" semplificava la riscossione dei pagamenti: il pagamento per il rinnovo delle concessioni avveniva attraverso i rappresentanti e la somma veniva ripartita tra i singoli cittadini. In questo periodo aumentarono anche i servizi che dovevano prestare quelli a cui erano concessi i terreni, divenuti \"terrae de servitio\".\nDelle immani ricchezze accumulate nel monastero si impossess\u00f2, tuttavia, Ruggero II per alimentare le spese militari per la conquista del Regno di Sicilia, nel 1137. Da questo momento, inizi\u00f2 una fase di decadimento. Il potere abbaziale in questo periodo venne, infatti, limitato dall'esterno, iniziando dai Normanni che governavano il sud della Penisola. Nel 1199, le truppe imperiali assediarono l'abbazia stanziando a San Germano. La Terra di San Benedetto si trov\u00f2 al centro di importanti vicende dei principi Svevi, che limitarono ancora di pi\u00f9 il potere dell'Abbazia: nel 1230 la stessa citt\u00e0 fu luogo della firma della pace tra il papa Gregorio IX e l'imperatore Federico II; nel 1266 ancora a San Germano gli uomini di Manfredi tentarono di resistere all'invasore Carlo I d'Angi\u00f2. Il culmine dell'impoverimento si raggiunse negli ultimi anni della dominazione sveva, quando i monaci furono cacciati da Montecassino ed il monastero fu trasformato in un presidio militare e spogliato di tutte le sue ricchezze.\nDopo queste turbolente vicende, l'abate Bernardo I Ayglerio fu protagonista della restaurazione del patrimonio dell'abbazia e la codificazione dei diritti del monastero. Egli accert\u00f2 i diritti dell'abbazia, gli obblighi dei sudditi, gli usi consuetudinari e li codific\u00f2. Fisso anche i confini di ciascun castello, al fine di evitare il ripetersi di gravi e sanguinose contese come gi\u00e0 avvenuto in passato. La sua opera, riassunta in tre Regesti, di fondamentale importanza per arrestare quel processo di progressivo sfaldamento feudale cui si era assistito nel secolo precedente.\nLa perdita di potere del monastero (secoli XIII - XIX).\nDopo tali fasi di sviluppo, inizi\u00f2 con alterne vicende la perdita del potere da parte di Montecassino e la dissolvenza del territorio che aveva controllato in organismi pi\u00f9 vasti. Un terremoto distrusse l'Abbazia nel 1349 e, malgrado questa sia tornata presto alla sua funzione, l'evento pu\u00f2 considerarsi un importante spartiacque. Nel XIV secolo, da Roma si cerc\u00f2 di limitare la giurisdizione ecclesiastica dell'abbazia ponendo un vescovo a San Germano, ma gli abati riuscirono a mantenere molte prerogative grazie a papa Urbano V.\nLa fine ufficiale della signoria feudale si ebbe nel 1806 con l'abolizione dei diritti feudali nel Regno di Napoli sancita dalle cosiddette leggi di eversione della feudalit\u00e0.\nLa giurisdizione ecclesiastica fino al XXI secolo.\nCon la perdita del potere temporale la giurisdizione dell'abbazia sul territorio circostante rimase soltanto ecclesiastica, come abbazia territoriale: gli abati erano equiparati nelle funzioni a vescovi diocesani, anche se nella maggior parte dei casi non erano insigniti del carattere episcopale.\nTale situazione dur\u00f2 fino al 23 ottobre 2014, quando papa Francesco ridusse il territorio dell'abbazia territoriale alla sola chiesa abbaziale e al monastero, con le immediate pertinenze, mentre il resto della storica \"Terra Sancti Benedicti\" pass\u00f2 alla diocesi di Sora-Aquino-Pontecorvo, che contestualmente mut\u00f2 il proprio nome in quello di Sora-Cassino-Aquino-Pontecorvo.\nEstensione della Terra Sancti Benedicti.\nNell'VIII secolo, ovvero al momento della donazione di Gisulfo II che segna l'inizio del dominio abbaziale, la Terra di San Benedetto comprendeva i territori corrispondenti alle odierne San Vittore del Lazio, San Pietro Infine, Cervaro, Viticuso, Acquafondata, Vallerotonda (con le frazioni Cardito e Valvori), San Biagio Saracinisco, Villa Latina, Sant'Elia Fiumerapido (compresa Valleluce), Belmonte Castello, Terelle, Piedimonte San Germano, Villa Santa Lucia, Pignataro Interamna, parte di Esperia, San Giorgio a Liri, Castelnuovo Parano, Sant'Apollinare, Vallemaio, Sant'Andrea del Garigliano e Sant'Ambrogio, tutti ruotanti attorno al centro che \u00e8 Cassino. Molti dei suddetti centri non erano peraltro ancora sorti.\nUna curiosit\u00e0 \u00e8 data dal fatto che la quasi totalit\u00e0 dei confini della Terra San Benedicti era visibile ad occhio nudo dal monastero di Montecassino, il che consentiva all'abate di tenere idealmente sotto controllo visivo tutti i suoi possedimenti.\nIn seguito, grazie a numerose donazioni, il territorio sottoposto alla giurisdizione cassinese fu notevolmente dilatato, fino a raggiungere, nella sua massima estensione tra i 60 000 e gli 80 000 ettari. Probabilmente gi\u00e0 dal 748 il monastero ottenne il territorio di San Gregorio d'Aquino, compreso tra le odierne Aquino, Piedimonte San Germano e Castrocielo. Intorno all'anno 788, Montecassino ricevette in donazione il porto di Traetto (l'odierna Minturno) sul Garigliano, consentendogli di avere uno sbocco sul Mar Tirreno. Del territorio benedettino faceva parte inoltre Civita di Sant'Urbano, oggi ricadente nel territorio di Alvito. Nel 1022, si aggiunge Rocca d'Evandro, nel 1043 Castelforte e nel 1058 Coreno. Nel 1105, anche il territorio di Pontecorvo entra a far parte della Terra San Benedicti; infine, nel 1120, fu la volta di Casalcassinese, insieme al castello di Acquafondata.\nIl Corteo Storico \"Terra Sancti Benedicti\".\nIl Corteo Storico \"Terra Sancti Benedicti\" \u00e8 una rievocazione delle tradizioni, usi e costumi medievali che si svolge ogni anno dal 1994 a Cassino in occasione dei festeggiamenti di San Benedetto, patrono di Cassino e d'Europa. I figuranti che rappresentano i ceti sociali di borghesia, nobilt\u00e0, artigiani, clero e popolo, nonch\u00e9 coloro che rappresentano la Militia Territoriale, sfilano dietro al gonfalone del proprio comune di appartenenza, nei giorni della Settimana di San Benedetto (a cavallo del 21 marzo), esibendosi in danze e giochi popolari."}
{"id": "502312", "revid": "92723", "url": "https://it.wikipedia.org/wiki?curid=502312", "title": "Diocesi di Ndalatando", "text": "La diocesi di Ndalatando (in latino: \"Dioecesis Ndalatandensis\") \u00e8 una sede della Chiesa cattolica in Angola suffraganea dell'arcidiocesi di Malanje. Nel 2019 contava 244.962 battezzati su 513.450 abitanti. \u00c8 retta dal vescovo Almeida Kanda.\nTerritorio.\nLa diocesi comprende la provincia di Cuanza Nord in Angola.\nSede vescovile \u00e8 la citt\u00e0 di N'dalatando, dove si trova la cattedrale di San Giovanni Battista.\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta il 26 marzo 1990 con la bolla \"Peculiari quidem\" di papa Giovanni Paolo II, ricavandone il territorio dall'arcidiocesi di Luanda, di cui originariamente era suffraganea.\nIl 12 aprile 2011 \u00e8 entrata a far parte della provincia ecclesiastica dell'arcidiocesi di Malanje.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 513.450 persone contava 244.962 battezzati, corrispondenti al 47,7% del totale."}
{"id": "502313", "revid": "92723", "url": "https://it.wikipedia.org/wiki?curid=502313", "title": "Diocesi di Ndola", "text": "La diocesi di Ndola (in latino: \"Dioecesis Ndola\u00ebnsis\") \u00e8 una sede della Chiesa cattolica in Zambia suffraganea dell'arcidiocesi di Lusaka. Nel 2019 contava 1.719.400 battezzati su 2.885.855 abitanti. \u00c8 retta dal vescovo Benjamin Phiri.\nTerritorio.\nLa diocesi comprende l'intera provincia di Copperbelt in Zambia,\nSede vescovile \u00e8 la citt\u00e0 di Ndola, dove si trova la cattedrale di Cristo Re.\nIl territorio \u00e8 suddiviso in 81 parrocchie, raggruppate in 10 vicariati.\nStoria.\nLa prefettura apostolica di Ndola fu eretta l'8 gennaio 1938 con la bolla \"Quo evangelica\" di papa Pio XI, ricavandone il territorio dalla prefettura apostolica di Broken Hill (oggi arcidiocesi di Lusaka).\nIl 13 gennaio 1949 la prefettura apostolica fu elevata a vicariato apostolico con la bolla \"Si in aliqua\" di papa Pio XII.\nIl 9 aprile 1959 cedette una porzione del suo territorio a vantaggio dell'erezione della prefettura apostolica di Solwezi (oggi diocesi).\nIl 25 aprile dello stesso anno il vicariato apostolico \u00e8 stato elevato a diocesi con la bolla \"Cum christiana fides\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.885.855 persone contava 1.719.400 battezzati, corrispondenti al 59,6% del totale."}
{"id": "502314", "revid": "1935652", "url": "https://it.wikipedia.org/wiki?curid=502314", "title": "Diocesi di Nebbi", "text": "La diocesi di Nebbi (in latino: \"Dioecesis Nebbensis\") \u00e8 una sede della Chiesa cattolica in Uganda suffraganea dell'arcidiocesi di Gulu. Nel 2019 contava 528.178 battezzati su 667.917 abitanti. \u00c8 retta dal vescovo Raphael p'Mony Wokorach, M.C.C.I.\nTerritorio.\nLa diocesi comprende il distretto di Nebbi nella regione Settentrionale dell'Uganda.\nSede vescovile \u00e8 la citt\u00e0 di Nebbi, dove si trova la cattedrale del Cuore Immacolato di Maria.\nIl territorio si estende su 5.098\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta il 23 febbraio 1996 con la bolla \"Cum ad aeternam\" di papa Giovanni Paolo II, ricavandone il territorio dalla diocesi di Arua.\nOriginariamente suffraganea dell'arcidiocesi di Kampala, il 2 gennaio 1999 \u00e8 entrata a far parte della provincia ecclesiastica dell'arcidiocesi di Gulu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 667.917 persone contava 528.178 battezzati, corrispondenti al 79,1% del totale."}
{"id": "502315", "revid": "110157", "url": "https://it.wikipedia.org/wiki?curid=502315", "title": "Diocesi di Neiva", "text": "La diocesi di Neiva (in latino: \"Dioecesis Neivensis\") \u00e8 una sede della Chiesa cattolica in Colombia suffraganea dell'arcidiocesi di Ibagu\u00e9. Nel 2019 contava 494.000 battezzati su 520.000 abitanti. \u00c8 retta dal vescovo Froil\u00e1n Tiberio Casas Ort\u00edz.\nTerritorio.\nLa diocesi comprende 15 comuni nella parte settentrionale del dipartimento colombiano di Huila: Colombia, Villavieja, Baraya, Tello, Aipe, Neiva, Santa Mar\u00eda, Palermo, Rivera, Campoalegre, Algeciras, Hobo, Yaguar\u00e1, Iquira e Teruel.\nSede vescovile \u00e8 la citt\u00e0 di Neiva, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 10.523\u00a0km\u00b2 ed \u00e8 suddiviso in 63 parrocchie, raggruppate in 6 vicariati: La Inmaculada Concepci\u00f3n, San Jos\u00e9, Esp\u00edritu Santo, Nuestra Se\u00f1ora del Carmen, San Francisco de As\u00eds, La Sagrada Familia, \nStoria.\nLa citt\u00e0 di Neiva fu per la prima volta sede episcopale della diocesi di Tolima dal 21 luglio 1895 al 20 maggio 1900. Quando questa diocesi fu soppressa, fu eretta la diocesi di Garz\u00f3n, di cui faceva parte anche Neiva, che per un certo periodo fu sede della nuova diocesi.\nIl 25 febbraio 1964, in forza della bolla \"De Ecclesiarum prosperitate\" di papa Paolo VI, la chiesa dell'Immacolata Concezione di Neiva fu elevata al rango di concattedrale della diocesi di Garz\u00f3n, che contestualmente assunse il nome di diocesi di Garz\u00f3n-Neiva.\nLa diocesi di Neiva \u00e8 stata eretta il 24 luglio 1972 con la bolla \"Ad aptius tutiusque\" dello stesso Paolo VI, in seguito alla divisione della diocesi di Garz\u00f3n-Neiva, da cui ha tratto origine anche la diocesi di Garz\u00f3n.\nOriginariamente suffraganea dell'arcidiocesi di Popay\u00e1n, il 14 dicembre 1974 entr\u00f2 a far parte della provincia ecclesiastica dell'arcidiocesi di Ibagu\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 520.000 persone contava 494.000 battezzati, corrispondenti al 95,0% del totale."}
{"id": "502316", "revid": "92723", "url": "https://it.wikipedia.org/wiki?curid=502316", "title": "Diocesi di Nellore", "text": "La diocesi di Nellore (in latino: \"Dioecesis Nellorensis\") \u00e8 una sede della Chiesa cattolica in India suffraganea dell'arcidiocesi di Visakhapatnam. Nel 2019 contava 87.700 battezzati su 7.952.800 abitanti. \u00c8 retta dal vescovo Moses Doraboina Prakasam.\nTerritorio.\nLa diocesi comprende i distretti di Nellore e Prakasam (ad eccezione del \"taluk\" di Adoni) nello stato dell'Andhra Pradesh, nell'India meridionale.\nSede vescovile \u00e8 la citt\u00e0 di Nellore, dove si trova la cattedrale di San Giuseppe.\nIl territorio \u00e8 suddiviso in 88 parrocchie.\nStoria.\nLa diocesi fu eretta il 3 luglio 1928 con la bolla \"Ad maius Religionis\" di papa Pio XI, ricavandone il territorio dall'arcidiocesi di Madras (oggi arcidiocesi di Madras e Mylapore), di cui era originariamente suffraganea.\nIl 13 febbraio 1940 cedette una porzione del suo territorio a vantaggio dell'erezione della diocesi di Guntur.\nIl 19 settembre 1953 entr\u00f2 a far parte della provincia ecclesiastica dell'arcidiocesi di Hyderabad.\nIl 12 giugno 1967 e il 19 ottobre 1976 ha ceduto altre porzioni di territorio a vantaggio dell'erezione delle diocesi rispettivamente di Kurnool e di Cuddapah.\nIl 16 ottobre 2001 \u00e8 divenuta suffraganea dell'arcidiocesi di Visakhapatnam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.952.800 persone contava 87.700 battezzati, corrispondenti all'1,1% del totale."}
{"id": "502317", "revid": "92723", "url": "https://it.wikipedia.org/wiki?curid=502317", "title": "Diocesi di Nelson", "text": "La diocesi di Nelson (in latino: \"Dioecesis Nelsonensis\") \u00e8 una sede della Chiesa cattolica in Canada suffraganea dell'arcidiocesi di Vancouver appartenente alla regione ecclesiastica West (Ouest). Nel 2019 contava 102.500 battezzati su 428.600 abitanti. \u00c8 retta dal vescovo Gregory John Bittman.\nTerritorio.\nLa diocesi comprende la parte sud-orientale della provincia canadese della Columbia Britannica.\nSede vescovile \u00e8 la citt\u00e0 di Nelson, dove si trova la cattedrale di Maria Immacolata.\nIl territorio si estende su 144.000\u00a0km\u00b2 ed \u00e8 suddiviso in 46 parrocchie, raggruppate in 4 decanati: Est e Ovest Kootenay, Nord e Sud Okanagan.\nStoria.\nLa diocesi \u00e8 stata eretta il 22 febbraio 1936 con la bolla \"Universorum christifidelium\" di papa Pio XI, ricavandone il territorio dall'arcidiocesi di Vancouver.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 428.600 persone contava 102.500 battezzati, corrispondenti al 23,9% del totale."}
{"id": "502318", "revid": "110157", "url": "https://it.wikipedia.org/wiki?curid=502318", "title": "Diocesi di Netzahualc\u00f3yotl", "text": "La diocesi di Netzahualc\u00f3yotl (in latino: \"Dioecesis Netzahualcoytlensis\") \u00e8 una sede della Chiesa cattolica in Messico suffraganea dell'arcidiocesi di Tlalnepantla appartenente alla regione ecclesiastica Metro-Circundante. Nel 2019 contava 1.391.260 battezzati su 2.009.820 abitanti. \u00c8 retta dal vescovo H\u00e9ctor Luis Morales S\u00e1nchez.\nTerritorio.\nLa diocesi comprende 3 comuni nella parte orientale dello stato messicano di Messico: Nezahualc\u00f3yotl, La Paz e Ixtapaluca.\nSede vescovile \u00e8 Ciudad Nezahualc\u00f3yotl, dove si trova la cattedrale di Ges\u00f9 Signore della Divina Misericordia.\nIl territorio si estende su 413\u00a0km\u00b2 ed \u00e8 suddiviso in 89 parrocchie.\nStoria.\nLa diocesi \u00e8 stata eretta il 5 febbraio 1979 con la bolla \"Plane Nobis\" di papa Giovanni Paolo II, ricavandone il territorio dalla diocesi di Texcoco.\nL'8 luglio 2003 ha ceduto una porzione del suo territorio a vantaggio dell'erezione della diocesi di Valle de Chalco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.009.820 persone contava 1.391.260 battezzati, corrispondenti al 69,2% del totale."}
{"id": "502319", "revid": "110157", "url": "https://it.wikipedia.org/wiki?curid=502319", "title": "Diocesi di Neuqu\u00e9n", "text": "La diocesi di Neuqu\u00e9n (in latino: \"Dioecesis Neuqueniana\") \u00e8 una sede della Chiesa cattolica in Argentina suffraganea dell'arcidiocesi di Mendoza. Nel 2019 contava 478.434 battezzati su 646.784 abitanti. \u00c8 retta dal vescovo Fernando Mart\u00edn Croxatto.\nTerritorio.\nLa diocesi comprende per intero la provincia di Neuqu\u00e9n.\nSede vescovile \u00e8 la citt\u00e0 di Neuqu\u00e9n, dove si trova la cattedrale di Santa Maria Ausiliatrice.\nIl territorio si estende su 94.078\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Centenarius annus\" di papa Giovanni XXIII, ricavandone il territorio dalla diocesi di Viedma.\nIl 22 novembre 1962, con la lettera apostolica \"Extremam regionem\", lo stesso papa Giovanni XXIII ha proclamato San Francesco di Sales patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 646.784 persone contava 478.434 battezzati, corrispondenti al 74,0% del totale."}
{"id": "502320", "revid": "92723", "url": "https://it.wikipedia.org/wiki?curid=502320", "title": "Diocesi di Nevers", "text": "La diocesi di Nevers (in latino: \"Dioecesis Nivernensis\") \u00e8 una sede della Chiesa cattolica in Francia suffraganea dell'arcidiocesi di Digione. Nel 2019 contava 148.400 battezzati su 208.518 abitanti. \u00c8 retta dal vescovo Thierry Brac de la Perri\u00e8re.\nTerritorio.\nLa diocesi si trova nella parte occidentale della Borgogna e comprende il dipartimento francese della Ni\u00e8vre.\nSede vescovile \u00e8 la citt\u00e0 di Nevers, dove ha sede la cattedrale dei Santi Ciro e Giulitta.\nIl territorio \u00e8 suddiviso in 47 parrocchie, raggruppate in 6 decanati o \"Groupements de paroisses\".\nStoria.\nL'evangelizzazione della regione di Nevers (Nivernese) risale al III secolo; la tradizione tramanda i nomi dei santi Reveriano, Pellegrino, Paolo e Patrizio. A partire dal V secolo la regione \u00e8 parte del regno di Borgogna, ma \u00e8 difficile accertare se a quest'epoca esistesse gi\u00e0 una diocesi; la \"Notitia Galliarum\", risalente a questo stesso periodo, non menziona Nevers tra le \"civitates\" della Gallia Lugdunense quarta (o Senonia). Lo storico Louis Duchesne ipotizza che la diocesi sia stata eretta in occasione dell'erezione di una frontiera tra i Franchi e i Burgundi.\nSecondo la tradizione, il primo vescovo di Nevers sarebbe sant'Euladio; invece il primo vescovo storicamente accertato \u00e8 Tauriciano, che prese parte al concilio di Epaon nel 517. Alcuni dei vescovi fra i secoli IV e IX sono venerati come santi: Arigio, Agricola, Gerolamo, Deodato, Nectario e Iterio. In origine la diocesi era suffraganea dell'arcidiocesi di Sens, sede metropolitana della Senonia.\nIl cristianesimo pot\u00e9 diffondersi e consolidarsi dal VI secolo grazie all'opera dei monaci missionari irlandesi, tra i quali si devono menzionare san Colombano e san Gallo.\nLa primitiva cattedrale del VI secolo era dedicata ai santi Gervasio e Protaso. All'epoca di Carlo Magno l'edificio, in pessime condizioni, fu ricostruito e dedicato ai santi Ciro e Giulitta. Risale al XIII secolo la costruzione dell'odierna cattedrale in forme gotiche.\nA partire dall'XI secolo fiorirono nella diocesi alcune importanti abbazie. Si ricordano in particolare: l'abbazia di Bellevaux (oggi Limanton) dell'Ordine premostratense, quella di Santo Stefano dei benedettini e quella agostiniana di San Martino a Nevers.\nNel XVI secolo, durante le guerre di religione, il vescovo Jacques Spifame abbracci\u00f2 il calvinismo e diede le dimissioni dalla diocesi; accusato di falsit\u00e0, fu decapitato a Ginevra.\nSi deve al vescovo Eustache de Ch\u00e9ry l'istituzione del seminario diocesano, che fu aperto nell'abbazia San Martino ed affidato, nella direzione e nell'insegnamento, ai monaci agostiniani.\nAl momento dell'insorgere della rivoluzione, la diocesi comprendeva 271 parrocchie, suddivise in 2 arcidiaconati e di 15 arcipreture.\nIn seguito al concordato, il 29 novembre 1801 con la bolla \"Qui Christi Domini\" di papa Pio VII la diocesi fu soppressa ed il suo territorio fu diviso fra l'arcidiocesi di Bourges e la diocesi di Autun.\nUn nuovo concordato, stipulato nel giugno 1817, prevedeva il ristabilimento della diocesi. Ma questo accordo non entr\u00f2 mai in vigore, in quanto non ratificato dal Parlamento di Parigi. Di conseguenza non ebbe effetto nemmeno la nomina del vescovo Jean-Marie Cliquet de Fontenay.\nIl 6 ottobre 1822 la diocesi fu ristabilita con la bolla \"Paternae charitatis\" del medesimo papa Pio VII, ricavandone il territorio dalla diocesi di Autun.\nA Nevers si ritir\u00f2, nel 1866, Bernadette Soubirous, nel convento delle Suore della Carit\u00e0, dove mor\u00ec il 16 aprile 1879. Nella citt\u00e0 episcopale inoltre si trova la casa-madre delle Suore della Carit\u00e0, fondate nel 1680.\nL'8 dicembre 2002 \u00e8 entrata a far parte della provincia ecclesiastica dell'arcidiocesi di Digione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nDue sono gli antichi cataloghi episcopali di Nevers, contenuti in un sacramentario dell'XI secolo e in un evangeliario del IX secolo. Entrambi arrivano, di prima mano, fino a Hugues II (\u2020 1066), e dunque \u00e8 probabile che furono redatti in quest'epoca. Questi testi sono verificabili solo a partire dalla fine del IX secolo; per i vescovi precedenti essi riportano nomi ignoti alla storia, mentre mancano alcuni nomi di vescovi storicamente documentati da fonti esterne ai cataloghi.Esiste un altro catalogo della fine del XII secolo ed attribuito a Roberto di Saint-Marien, che distingue i vescovi in due serie: quelli che ebbero come sede episcopale la chiesa dei Santi Gervaso e Protasio, e quelli che sedettero sulla cattedra della chiesa dei Santi Ciro e Giulitta. Il trasferimento della cattedra vescovile avvenne all'epoca di Carlo Magno.\nStatistiche.\nLa diocesi nel 2019 su una popolazione di 208.518 persone contava 148.400 battezzati, corrispondenti al 71,2% del totale."}
{"id": "502321", "revid": "267975", "url": "https://it.wikipedia.org/wiki?curid=502321", "title": "Arcidiocesi di Newark", "text": "Larcidiocesi di Newark (in latino: \"Archidioecesis Novarcensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica III (NJ, PA). Nel 2019 contava 1.501.530 battezzati su 3.250.000 abitanti. \u00c8 retta dall'arcivescovo cardinale Joseph William Tobin, C.SS.R.\nTerritorio.\nL'arcidiocesi comprende 4 contee del New Jersey, negli Stati Uniti d'America: Bergen, Hudson, Essex e Union.\nSede arcivescovile \u00e8 la citt\u00e0 di Newark, dove si trovano la cattedrale del Sacro Cuore (\"Sacred Heart\") e l'ex cattedrale di San Patrizio.\nIl territorio si estende su 1.328\u00a0km\u00b2 ed \u00e8 suddiviso in 212 parrocchie.\nProvincia ecclesiastica.\nLa provincia ecclesiastica di Newark, istituita nel 1937, comprende 4 suffraganee, tutte comprese nello stato di New Jersey:\nStoria.\nLa diocesi di Newark fu eretta il 29 luglio 1853 con il breve \"Apostolici ministerii\" di papa Pio IX, ricavandone il territorio dall'arcidiocesi di New York e dalla diocesi di Filadelfia (oggi arcidiocesi). Fu originariamente suffraganea di New York.\nIl 2 agosto 1881 e il 9 dicembre 1937 cedette porzioni del suo territorio a vantaggio dell'erezione rispettivamente delle diocesi di Trenton e di Paterson.\nIl 10 dicembre 1937 \u00e8 stata elevata al rango di arcidiocesi metropolitana con la bolla \"Quo utilius\" di papa Pio XI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.250.000 persone contava 1.501.530 battezzati, corrispondenti al 46,2% del totale.\nIstituti religiosi presenti in arcidiocesi.\nNel 2013 contavano case in arcidiocesi i seguenti istituti religiosi:"}
{"id": "502322", "revid": "267975", "url": "https://it.wikipedia.org/wiki?curid=502322", "title": "Arcidiocesi di New Orleans", "text": "Larcidiocesi di New Orleans (in latino: \"Archidioecesis Novae Aureliae\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica V (AL, KY, LA, MS, TN). Nel 2019 contava 520.411 battezzati su 1.301.028 abitanti. \u00c8 retta dall'arcivescovo Gregory Michael Aymond.\nTerritorio.\nL'arcidiocesi comprende 8 parrocchie civili della Louisiana, negli Stati Uniti d'America: Jefferson, Orleans, Plaquemines, St. Bernard, St. Charles, St. John the Baptist, St. Tammany e Washington.\nSede arcivescovile \u00e8 la citt\u00e0 di New Orleans, dove si trova la cattedrale e basilica minore di San Luigi re di Francia (\"Cathedral Basilica Saint Louis King of France\"). Sorgono nel territorio diocesano anche tre santuari nazionali: quelli di San Francesco Saverio Seelos e di Nostra Signora del Buon Soccorso a New Orleans e il santuario di Sant'Anna a Metairie.\nIl territorio si estende su 10.899\u00a0km\u00b2 ed \u00e8 suddiviso in 111 parrocchie.\nProvincia ecclesiastica.\nLa provincia ecclesiastica di New Orleans, istituita nel 1850, comprende le seguenti suffraganee:\nStoria.\nLa diocesi della Louisiana e delle due Floride fu eretta il 25 aprile 1793 con il breve \"Cum eximius eques\" di papa Pio VI, ricavandone il territorio dalla diocesi di San Crist\u00f3bal de la Habana (oggi arcidiocesi), e fu resa suffraganea dell'arcidiocesi di Santo Domingo. La diocesi, in linea di principio, comprendeva un territorio vastissimo e si estendeva sui territori degli odierni stati di Louisiana, Mississippi, Alabama, Florida, Kansas, Arkansas, Missouri, Texas e gran parte dell'Illinois.\nAll'inizio dell'Ottocento, la diocesi visse un lungo periodo di sede vacante e contestualmente pass\u00f2 dalla giurisdizione spagnola a quella statunitense. Probabilmente in questo periodo la diocesi divenne immediatamente soggetta alla Santa Sede. Nel 1815 fu nominato un nuovo vescovo nella persona del missionario francese Louis-Guillaume-Valentin Dubourg, originario di Haiti, il quale pose la sua sede a Saint Louis nella Louisiana Superiore (oggi Missouri).\nTra gli anni Venti e Trenta dell'Ottocento, la diocesi, nota nelle fonti con il nome di \"diocesi di New Orleans\", cedette porzioni di territorio per l'erezione di nuove circoscrizioni ecclesiastiche: il 26 agosto 1825 a vantaggio dell'erezione del vicariato apostolico dell'Alabama e delle Floride (oggi arcidiocesi di Mobile); il 18 luglio 1826 a vantaggio dell'erezione della diocesi di Saint Louis (oggi arcidiocesi); il 28 luglio 1837 a vantaggio dell'erezione della diocesi di Jackson; e nel 1839 a vantaggio dell'erezione della prefettura apostolica del Texas (oggi arcidiocesi di Galveston-Houston).\nIl 19 luglio 1850 con la bolla \"Ad supremum Apostolicae Sedis\" di papa Pio IX \u00e8 stata elevata al rango di arcidiocesi metropolitana. La primitiva provincia ecclesiastica di New Orleans comprendeva la diocesi di Little Rock (Arkansas), le diocesi di Galveston (Texas) e di Mobile (Alabama), oggi entrambe arcidiocesi, e la diocesi di Natchez (Mississippi), oggi diocesi di Jackson.\nIn seguito ha ceduto a pi\u00f9 riprese altre porzioni del suo territorio a vantaggio dell'erezione di nuove diocesi: la diocesi di Natchitoches (oggi diocesi di Alexandria) il 29 luglio 1853; la diocesi di Lafayette l'11 gennaio 1918; la diocesi di Baton Rouge il 22 luglio 1961; e la diocesi di Houma-Thibodaux il 2 marzo 1977.\nL'arcidiocesi \u00e8 stata coinvolta in un processo per molestie fisiche e sessuali su minori residenti nel \"Madonna Manor\" e nell\"Hope Haven\" da parte di sacerdoti, religiosi e laici che lavoravano per l'arcidiocesi, iniziati diversi decenni prima; nell'ottobre del 2009 l'arcidiocesi ha accettato di chiudere il caso pagando oltre 5 milioni di dollari alle vittime.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.301.028 persone contava 520.411 battezzati, corrispondenti al 40,0% del totale."}
{"id": "502323", "revid": "110157", "url": "https://it.wikipedia.org/wiki?curid=502323", "title": "Diocesi di New Ulm", "text": "La diocesi di New Ulm (in latino: \"Dioecesis Novae Ulmae\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2019 contava 51.838 battezzati su 280.178 abitanti. La sede \u00e8 vacante.\nTerritorio.\nLa diocesi comprende le seguenti contee dello stato del Minnesota (Stati Uniti): Big Stone, Brown, Chippewa, Kandiyohi, Lac Qui Parle, Lincoln, Lyon, McLeod, Meeker, Nicollet, Redwood, Renville, Sibley, Swift e Yellow Medicine.\nSede vescovile \u00e8 la citt\u00e0 di New Ulm, dove si trova la cattedrale della Santissima Trinit\u00e0 (\"Holy Trinity\").\nIl territorio si estende su 15.873\u00a0km\u00b2 ed \u00e8 suddiviso in 69 parrocchie.\nStoria.\nLa diocesi \u00e8 stata eretta il 18 novembre 1957 con la bolla \"Qui Christi voluntate\" di papa Pio XII, ricavandone il territorio dall'arcidiocesi di Saint Paul (oggi arcidiocesi di Saint Paul e Minneapolis).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 280.178 persone contava 51.838 battezzati, corrispondenti al 18,5% del totale."}
{"id": "502324", "revid": "1123126", "url": "https://it.wikipedia.org/wiki?curid=502324", "title": "Arcidiocesi di New York", "text": "Larcidiocesi di New York (in latino: \"Archidioecesis Neo-Eboracensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica II (NY). Nel 2019 contava 2.807.298 battezzati su 6.238.441 abitanti. \u00c8 retta dall'arcivescovo cardinale Timothy Michael Dolan.\nTerritorio.\nL'arcidiocesi comprende la parte meridionale dello stato di New York negli Stati Uniti d'America, e precisamente:\nSede arcivescovile \u00e8 la citt\u00e0 di New York, dove si trova la cattedrale di San Patrizio (\"Saint Patrick's Cathedral\"). L'antica cattedrale di San Patrizio (\"Old St. Patrick's\") \u00e8 stata elevata al rango di basilica minore da papa Benedetto XVI nel 2010.\nIl territorio si estende su 12.212\u00a0km\u00b2 ed \u00e8 suddiviso in 288 parrocchie.\nProvincia ecclesiastica.\nLa provincia ecclesiastica di New York, istituita nel 1850, si estende per intero sullo stato di New York, e comprende le seguenti suffraganee:\nStoria.\nLa diocesi di New York fu eretta l'8 aprile 1808 con il breve \"Ex debito\" di papa Pio VII, ricavandone il territorio dalla diocesi di Baltimora, che fu contestualmente elevata ad arcidiocesi, avendo New York come suffraganea. Originariamente il territorio comprendeva l'intero stato di New York e parte di quello del New Jersey.\nIl 23 aprile 1847 cedette porzioni del suo territorio a vantaggio dell'erezione delle diocesi di Albany e di Buffalo.\nIl 19 luglio 1850 la diocesi \u00e8 stata elevata al rango di arcidiocesi metropolitana con la bolla \"Universi Dominici gregis\" di papa Pio IX.\nIl 29 luglio 1853 ha ceduto altre porzioni di territorio a vantaggio dell'erezione delle diocesi di Brooklyn e di Newark (oggi arcidiocesi).\nIl 21 marzo 1929 ha ceduto le isole Bahamas, prima comprese nella sua giurisdizione, a vantaggio dell'erezione della prefettura apostolica di Bahama (oggi arcidiocesi di Nassau).\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 6.238.441 persone contava 2.807.298 battezzati, corrispondenti al 45,0% del totale."}
{"id": "502325", "revid": "92723", "url": "https://it.wikipedia.org/wiki?curid=502325", "title": "Diocesi di Neyyattinkara", "text": "La diocesi di Neyyattinkara (in latino: \"Dioecesis Neyyattinkara\u00ebnsis\") \u00e8 una sede della Chiesa cattolica in India suffraganea dell'arcidiocesi di Trivandrum. Nel 2019 contava 154.700battezzati su 1.448.500 abitanti. \u00c8 retta dal vescovo Vincent Samuel.\nTerritorio.\nLa diocesi comprende i taluks di Nedumangad e Neyyatinkara (ad eccezione della fascia costiera) nel distretto di Thiruvananthapuram, nello stato indiano del Kerala.\nSede vescovile \u00e8 la citt\u00e0 di Neyyattinkara, dove si trova la cattedrale dell'Immacolata Concezione.\nIl territorio \u00e8 suddiviso in 85 parrocchie.\nStoria.\nLa diocesi \u00e8 stata eretta il 14 giugno 1996 con la bolla \"Ad aptius provehendum\" di papa Giovanni Paolo II, ricavandone il territorio dalla diocesi di Trivandrum (oggi arcidiocesi). Originariamente era suffraganea dell'arcidiocesi di Verapoly.\nIl 3 giugno 2004 \u00e8 entrata a far parte della provincia ecclesiastica dell'arcidiocesi di Trivandrum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.448.500 persone contava 154.700 battezzati, corrispondenti al 10,7% del totale."}
{"id": "502326", "revid": "92723", "url": "https://it.wikipedia.org/wiki?curid=502326", "title": "Diocesi di Ngaound\u00e9r\u00e9", "text": "La diocesi di Ngaound\u00e9r\u00e9 (in latino: \"Dioecesis Ngaunderensis\") \u00e8 una sede della Chiesa cattolica in Camerun suffraganea dell'arcidiocesi di Garoua. Nel 2019 contava 47.600 battezzati su 1.125.300 abitanti. \u00c8 retta dal vescovo Emmanuel Abbo.\nTerritorio.\nLa diocesi comprende l'intera regione di Adamaoua in Camerun.\nSede vescovile \u00e8 la citt\u00e0 di Ngaound\u00e9r\u00e9, dove si trova la cattedrale di Nostra Signora degli Apostoli.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 19 novembre 1982 con la bolla \"Qui in beatissimi\" di papa Giovanni Paolo II, ricavandone il territorio dall'arcidiocesi di Garoua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.125.300 persone contava 47.600 battezzati, corrispondenti al 4,2% del totale."}
{"id": "502328", "revid": "92723", "url": "https://it.wikipedia.org/wiki?curid=502328", "title": "Diocesi di Ngong", "text": "La diocesi di Ngong (in latino: \"Dioecesis Ngongensis\") \u00e8 una sede della Chiesa cattolica in Kenya suffraganea dell'arcidiocesi di Nairobi. Nel 2019 contava 217.500 battezzati su 1.847.240 abitanti. \u00c8 retta dal vescovo John Oballa Owaa.\nTerritorio.\nLa diocesi comprende i distretti meridionali di Kajiado, Transmara e Narok nell'ex provincia della Rift Valley in Kenya, al confine con la Tanzania.\nSede vescovile \u00e8 la citt\u00e0 di Ngong, dove si trova la procattedrale di San Giuseppe Lavoratore.\nIl territorio \u00e8 suddiviso in 35 parrocchie.\nStoria.\nLa prefettura apostolica di Ngong fu eretta il 20 ottobre 1959 con la bolla \"Exsultat Sancta Mater\" di papa Giovanni XXIII, ricavandone il territorio dalla diocesi di Kisumu (oggi arcidiocesi) e dall'arcidiocesi di Nairobi.\nIl 9 dicembre 1976 la prefettura apostolica \u00e8 stata elevata a diocesi con la bolla \"Qui divino consilio\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.847.240 persone contava 217.500 battezzati, corrispondenti all'11,8% del totale."}
{"id": "502329", "revid": "92723", "url": "https://it.wikipedia.org/wiki?curid=502329", "title": "Diocesi di Ngozi", "text": "La diocesi di Ngozi (in latino: \"Dioecesis Ngoziensis\") \u00e8 una sede della Chiesa cattolica in Burundi suffraganea dell'arcidiocesi di Gitega. Nel 2019 contava 1.214.329 battezzati su 1.553.274 abitanti. \u00c8 retta dal vescovo Georges Bizimana.\nTerritorio.\nLa diocesi comprende le province di Ngozi e Kayanza in Burundi.\nSede vescovile \u00e8 la citt\u00e0 di Ngozi, dove si trova la cattedrale di Nostra Signora di Fatima.\nIl territorio si estende su 2.707\u00a0km\u00b2 ed \u00e8 suddiviso in 27 parrocchie.\nStoria.\nIl vicariato apostolico fu eretto il 14 luglio 1949 con la bolla \"Nimio patentes\" di papa Pio XII, ricavandone il territorio dal vicariato apostolico di Urundi (oggi arcidiocesi di Gitega).\nL'11 giugno 1959 cedette una porzione del suo territorio a vantaggio dell'erezione del vicariato apostolico di Usumbura (oggi arcidiocesi di Bujumbura).\nIl 10 novembre dello stesso anno il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 5 settembre 1968 ha ceduto un'altra porzioni di territorio a vantaggio dell'erezione della diocesi di Muyinga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.553.274 persone contava 1.214.329 battezzati, corrispondenti al 78,2% del totale."}
{"id": "502330", "revid": "110157", "url": "https://it.wikipedia.org/wiki?curid=502330", "title": "Diocesi di Nha Trang", "text": "La diocesi di Nha Trang (in latino: \"Dioecesis Nhatrangensis\") \u00e8 una sede della Chiesa cattolica in Vietnam suffraganea dell'arcidiocesi di Hu\u00ea. Nel 2019 contava 222.000 battezzati su 1.874.969 abitanti. \u00c8 retta dal vescovo Joseph Vo Duc Minh.\nTerritorio.\nLa diocesi comprende le province di Ninh Thuan e di Khanh Hoa \nSede vescovile \u00e8 la citt\u00e0 di Nha Trang, dove si trova la cattedrale di Cristo Re.\nIl territorio \u00e8 suddiviso in 112 parrocchie.\nStoria.\nIl vicariato apostolico di Nha Trang fu eretto il 5 luglio 1957 con la bolla \"Crescit laetissimo\" di papa Pio XII, ricavandone il territorio dai vicariati apostolici di Quy Nh\u01a1n (oggi diocesi) e di Saigon (oggi arcidiocesi di H\u00f4 Ch\u00ed Minh).\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nIl 30 gennaio 1975 ha ceduto una porzione del suo territorio a vantaggio dell'erezione della diocesi di Phan Thi\u1ebft.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.874.969 persone contava 222.000 battezzati, corrispondenti all'11,8% del totale."}
{"id": "502331", "revid": "110157", "url": "https://it.wikipedia.org/wiki?curid=502331", "title": "Arcidiocesi di Niamey", "text": "Larcidiocesi di Niamey (in latino: \"Archidioecesis Niameyensis\") \u00e8 una sede metropolitana della Chiesa cattolica in Niger. Nel 2019 contava 21.100 battezzati su 9.008.670 abitanti. \u00c8 retta dall'arcivescovo Djalwana Laurent Lompo.\nTerritorio.\nL'arcidiocesi comprende la parte sud-occidentale del Niger e si estende nelle regioni di Tillab\u00e9ri e Dosso.\nSede arcivescovile \u00e8 la citt\u00e0 di Niamey, dove si trova la cattedrale di Nostra Signora del Perpetuo Soccorso (\"Notre Dame du Perp\u00e9tuel Secours\").\nIl territorio si estende su 200.000\u00a0km\u00b2 (circa il 20% del territorio del Niger) ed \u00e8 suddiviso in 18 parrocchie.\nStoria.\nI primi missionari appartenenti alla Societ\u00e0 delle missioni africane raggiunsero il Niger nel 1931.\nIl 28 aprile 1942 fu eretta la prefettura apostolica di Niamey con la bolla \"Ad faciliorem\" di papa Pio XII, ricavandone il territorio dai vicariati apostolici del Dahomey (oggi arcidiocesi di Cotonou), di Foumban, (oggi diocesi di Nkongsamba), di Khartoum (oggi arcidiocesi di Khartoum) e di Ouagadougou (oggi arcidiocesi di Ouagadougou) e dalle prefetture apostoliche di Ghardaia nel Sahara (oggi diocesi di Laghouat), Jos (oggi arcidiocesi di Jos) e Kaduna (oggi arcidiocesi di Kaduna).\nIl 13 maggio 1948 e il 12 febbraio 1959 la prefettura apostolica cedette porzioni del suo territorio a vantaggio dell'erezione rispettivamente delle prefetture apostoliche di Parakou (oggi arcidiocesi di Parakou) e Fada N'Gourma (oggi diocesi di Fada N'Gourma).\nIl 21 marzo 1961 la prefettura apostolica \u00e8 stata elevata al rango di diocesi con la bolla \"Qui divino consilio\" di papa Giovanni XXIII. Originariamente era immediatamente soggetta alla Santa Sede.\nIl 13 marzo 2001 la diocesi ha ceduto una porzione del suo territorio a vantaggio dell'erezione della diocesi di Maradi.\nIl 25 giugno 2007 la diocesi di Niamey \u00e8 stata elevata al rango di arcidiocesi metropolitana con la bolla \"Cum Ecclesia Catholica\" di papa Benedetto XVI.\nNel gennaio del 2015 la Chiesa cattolica in Niger ha dovuto interrompere ogni attivit\u00e0, compresa la Messa festiva e l'attivit\u00e0 scolastica, a seguito della rivolta islamista, scoppiata in seguito alle vignette blasfeme pubblicate dal settimanale francese Charlie Hebdo. Pressoch\u00e9 tutte le chiese sono state distrutte, mentre la cattedrale \u00e8 sorvegliata dalle forze dell'ordine.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 9.008.670 persone contava 21.100 battezzati, corrispondenti allo 0,2% del totale."}
{"id": "502332", "revid": "92723", "url": "https://it.wikipedia.org/wiki?curid=502332", "title": "Diocesi di Nizza", "text": "La diocesi di Nizza (in latino: \"Dioecesis Nicensis\") \u00e8 una sede della Chiesa cattolica in Francia suffraganea dell'arcidiocesi di Marsiglia. Nel 2019 contava 642.000 battezzati su 1.057.000 abitanti. \u00c8 retta dal vescovo Andr\u00e9 Marceau.\nTerritorio.\nLa diocesi, che si estende su 4.299\u00a0km\u00b2, comprende il dipartimento francese delle Alpi Marittime, ad eccezione dell'isola di Sant'Onorato, che appartiene invece alla diocesi di Fr\u00e9jus-Tolone.\nLa diocesi confina con le diocesi francesi di Fr\u00e9jus-Tolone e di Digne a nord-ovest, con le diocesi italiane di Cuneo, Ventimiglia-San Remo e per un brevissimo tratto con quella di Mondov\u00ec a est, e con l'arcidiocesi di Monaco che corrisponde al Principato di Monaco a sud.\nSede vescovile \u00e8 la citt\u00e0 di Nizza, dove si trova la cattedrale di Santa Maria Assunta e Santa Reparata. Nella diocesi si trovano anche le ex cattedrali di Vence e di Grasse. La diocesi ospita anche 2 basiliche minori: Nostra Signora Assunta a Nizza e San Michele Arcangelo a Mentone.\nFino ai primi anni del terzo millennio la diocesi annoverava 128 parrocchie. Dopo la riorganizzazione del territorio diocesano, il numero delle parrocchie \u00e8 stato ridotto a 45, suddivise in 12 decanati: Nizza centro, Nizza est, Nizza ovest, Nizza nord, Paillon - Pays de Nice, Menton - Villefranche, bacino di Antibes (\"Bassin Antibois\"), Cagnes - Vence, bacino di Cannes (\"Bassin Cannois\"), Pays de Grasse, piana del Varo (\"Plaine du Var\"), vallate dell'Alto Nizzardo (\"Vall\u00e9es du Haut-Pays Ni\u00e7ois\").\nStoria.\nIncerte sono le origini del cristianesimo e della diocesi a Nizza. La tradizione agiografica, accreditata dagli storici locali, attribuisce la fondazione della comunit\u00e0 cristiana a san Basso, che sarebbe stato il primo vescovo nizzardo e che avrebbe subito il martirio all'epoca dell'imperatore Decio (met\u00e0 del III secolo). A lui sarebbe succeduto un altro martire, Ponzio di Cimiez, morto nel 261. Entrambi questi santi sono esclusi dalla cronotassi di \"Gallia christiana\".\nDal punto di vista storico, una comunit\u00e0 cristiana di Nizza \u00e8 attestata per la prima volta al primo concilio di Arles del 314, dove venne rappresentata dal diacono Innocenzo e dall'esorcista Agapista. Tuttavia non \u00e8 dato sapere se questi due personaggi rappresentassero il loro vescovo, assente al concilio, oppure fossero solamente i responsabili della comunit\u00e0 nizzarda, che dal punto di vista ecclesiastico dipendeva ancora all'inizio del IV secolo da Marsiglia; negli atti di quel concilio infatti Innocenzo e Agapista firmano come delegati \"ex portu Nicaensi\" e non \"ex civitate Nicaensi\". Secondo Duchesne, questa espressione \u00e8 indizio che Nizza, non avendo lo \"status\" di \"civitas\", non poteva essere sede di un \"episcopus\".\nPrimo vescovo accertato di Nizza \u00e8 Amanzio, che prese parte, assieme a Procolo di Marsiglia, al concilio di Aquileia del 381.\nA pochi chilometri da Nizza sorgeva la citt\u00e0 di Cimiez, l'antica \"Cemenelum\", primitiva capitale della provincia romana delle Alpi Marittime, sede di un vescovo. Attorno al 451 papa Leone Magno decret\u00f2 l'unione delle sedi di Cimiez e di Nizza a vantaggio della prima sede; tuttavia nel 462 papa Ilario separ\u00f2 nuovamente le due sedi, ma la separazione dur\u00f2 poco, perch\u00e9, su istanza di Ingenuo di Embrun, le due diocesi furono nuovamente unite (circa 465/466), questa volta a vantaggio di Nizza. Questa decisione fu motivata dalla decadenza di Cimiez, per l'elevazione di Embrun al doppio rango di capitale e di sede metropolitana della provincia, e per l'accresciuta importanza di Nizza, entrata nell'orbita dell'arcidiocesi di Embrun come sua suffraganea. Tuttavia, ancora nel VI secolo, al concilio di Orl\u00e9ans del 549, partecip\u00f2 il vescovo Magno, che si firma come \"episcopus Cemelensis et Nicaensis\", mentre nel successivo concilio di Arles del 554, lo stesso si presenta solo come \"episcopus Cemelensis\". \u00c8 l'ultima menzione di un vescovo di Cimiez, la cui sede scomparve, annessa definitivamente da Nizza. Tuttavia, fino all'XI secolo i vescovi di Nizza porteranno anche il titolo di Cimiez.\nPoco si conosce della diocesi nizzarda nei secoli che vanno dal VI al X inoltrato, per le incursioni dei popoli germanici e per le devastazioni successive operate dai Saraceni che ebbero nel X secolo una loro roccaforte nei pressi di Saint-Tropez, il Frassineto. Unico periodo di relativa calma per la regione fu l'epoca carolingia, durante la quale a Cimiez nell'VIII secolo fu dapprima fondato l'importante monastero benedettino di Nostra-Signora dell'Assunzione, nel periodo in cui si intrecciano legami con l'abbazia di San Dalmazzo di Pedona, che deteneva numerosi possessi nelle valli del nizzardo. In seguito verso il IX secolo a Nizza viene fondata la celebre abbazia dedicata a San Ponzio (\"abbaye de Saint-Pons\") da parte del vescovo Siagrio e dai monaci dell'abbazia di Lerino.\nVerso la met\u00e0 dell'XI secolo fu consacrata la cattedrale medievale, in sostituzione della primitiva cattedrale del V secolo. Una seconda cattedrale fu scelta nel 1590, ma ben presto venne abbandonata e nella seconda met\u00e0 del XVII secolo venne costruita l'attuale.\nSi deve al vescovo Enrico Provana, sul finire del XVII secolo, la costruzione del seminario diocesano.\nIl 29 novembre 1801, in seguito al concordato fra Santa Sede e Napoleone Bonaparte, Nizza divenne suffraganea dell'arcidiocesi di Aix e contestualmente incorpor\u00f2 alcune porzioni delle soppresse diocesi di Senez e di Gland\u00e8ves.\nDurante il Primo Impero, per un breve periodo, la diocesi di Nizza si ampli\u00f2 incorporando porzioni delle diocesi di Ventimiglia e di Albenga.\nNel 1817 Nizza divenne suffraganea dell'arcidiocesi di Genova.\nNel 1860, in seguito alla cessione di Nizza alla Francia, i confini diocesani furono parzialmente rivisti. L'anno seguente Nizza divenne nuovamente suffraganea dell'arcidiocesi di Aix.\nIl 30 aprile 1868 la diocesi di Nizza cedette il territorio del principato di Monaco a vantaggio dell'erezione dell'abbazia territoriale dei Santi Nicola e Benedetto, che fu elevata a diocesi il 15 marzo 1886 per essere ulteriormente elevata al rango di arcidiocesi nel 1981.\nNel 1886 il territorio della diocesi fu esteso a tutto il dipartimento delle Alpi Marittime, con l'annessione dei territori ad ovest del fiume Varo e di quelli verso il confine con l'Italia: la diocesi si ingrand\u00ec perci\u00f2 con l'arrondissement di Grasse, sottratto alla diocesi di Fr\u00e9jus, e con alcune parrocchie di Mentone, sottratte alla diocesi di Ventimiglia.\nNel 1947 le variazioni del confine di stato tra Italia e Francia, con la cessione a quest'ultima della valle superiore del Roja, hanno comportato il passaggio alla diocesi di Nizza delle parrocchie di Tenda, Briga Marittima, Piena e Libri, precedentemente nella diocesi di Ventimiglia, e della parrocchia di Moli\u00e8res, che prima apparteneva alla diocesi di Cuneo.\nIl 1\u00ba settembre 2001, in base a una convenzione con l'arcidiocesi di Monaco, la parrocchia di Santo Spirito di Beausoleil, comprendente i comuni di Beausoleil, Cap-d'Ail, La Turbie e Peille, limitrofi al principato di Monaco, \u00e8 stata affidata alla cura pastorale dell'arcidiocesi monegasca, pur restando sotto la giurisdizione della diocesi di Nizza.\nL'8 dicembre 2002, con la riorganizzazione delle circoscrizioni diocesane francesi, Nizza \u00e8 entrata a far parte della provincia ecclesiastica di Marsiglia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.057.000 persone contava 642.000 battezzati, corrispondenti al 58,5% del totale."}
{"id": "502333", "revid": "110157", "url": "https://it.wikipedia.org/wiki?curid=502333", "title": "Diocesi di Nicosia", "text": "La diocesi di Nicosia (in latino: \"Dioecesis Nicosiensis o Herbitensis\") \u00e8 una sede della Chiesa cattolica in Italia suffraganea dell'arcidiocesi di Messina-Lipari-Santa Lucia del Mela, appartenente alla regione ecclesiastica Sicilia. Nel 2019 contava 74.100 battezzati su 75.000 abitanti. \u00c8 retta dal vescovo Salvatore Muratore.\nTerritorio.\nLa diocesi, situata nella Sicilia centrale, comprende 12 dei 20 comuni del libero consorzio comunale di Enna: Agira, Assoro (con la frazione di San Giorgio), Catenanuova, Centuripe, Cerami, Gagliano Castelferrato, Leonforte, Nicosia (con la frazione di Villadoro), Nissoria, Regalbuto, Sperlinga, Troina.\nSede vescovile \u00e8 la citt\u00e0 di Nicosia, dove si trova la cattedrale di San Nicola di Bari. Nel territorio sorgono anche due basiliche minori: la basilica di San Leone ad Assoro, e la basilica di Santa Maria Maggiore a Nicosia. Inoltre a Troina si trova l'ex cattedrale di Maria Santissima Assunta, sede dell'antica diocesi siciliana di epoca normanna.\nIl territorio si estende su 1.457\u00a0km\u00b2 ed \u00e8 suddiviso in 40 parrocchie, raggruppate in 4 vicariati:\nStoria.\nLa nascita della diocesi di Nicosia faceva parte del piano di ampliamento delle diocesi siciliane per favorire la cura pastorale delle popolazioni, deciso dal parlamento di Sicilia e presentato al re Ferdinando III il 5 aprile 1778. Il re, favorevole al progetto, dette incarico alla Deputazione del Regno di studiare la fattibilit\u00e0 dell'operazione, previa una indagine conoscitiva in vista di un riesame complessivo delle diocesi dell'isola. La notizia dell'erezione di nuove diocesi inizi\u00f2 ben presto a suscitare il malcontento delle diocesi interessate; e cos\u00ec a Messina si fece di tutto per ostacolare la cessione di parte del proprio territorio per l'erezione della diocesi di Nicosia, una delle nuove diocesi previste nel progetto riformatore.\nLa Deputazione del Regno dovette affrontare anche un'altra questione, ossia a quale delle citt\u00e0 assegnare la sede vescovile. Infatti Troina inizi\u00f2 a far valere la sua antichit\u00e0 e il fatto di essere stata la prima diocesi siciliana eretta dal normanno Ruggero, e ora chiedeva la restituzione della sede che all'epoca era stata traslata a Messina. Alla fine tuttavia fu scelta la citt\u00e0 di Nicosia, dove la Deputazione dovette risolvere un altro problema di non poco conto, ossia la rivalit\u00e0 fra i canonici delle due collegiate, San Nicola e Santa Maria Maggiore, che reclamavano la cattedralit\u00e0 della propria chiesa.\nL'iter di fondazione delle nuove diocesi fu interrotto durante il periodo della rivoluzione francese e ripreso dal parlamento siciliano il 24 marzo 1802, quando fu presentata una nuova istanza per il riordino delle diocesi siciliane, accolta anche questa volta favorevolmente dal re. L'iter fu nuovamente rallentato dagli eventi politici internazionali e da \"pressioni campanilistiche\" di citt\u00e0 che volevano la sede episcopale. Finalmente, dopo il congresso di Vienna si diede attuazione alle prime decisioni.\nLa diocesi di Nicosia fu eretta da papa Pio VII il 17 marzo 1817 con la bolla \"Superaddita diei\", ricavandone il territorio dall'arcidiocesi di Messina, di cui divenne suffraganea. Fu scelta come cattedrale la chiesa di San Nicola di Bari; la collegiata di Santa Maria Maggiore fu ricompensata con l'assegnazione del titolo di basilica minore il 1\u00ba marzo 1818.\nInizialmente comprendeva 19 comuni e assunse l'attuale assetto territoriale con le modifiche eseguite il 20 maggio 1844 per effetto della bolla \"In suprema\" di papa Gregorio XVI, e con la cessione di Marianopoli e di Resuttano a vantaggio dell'erezione della diocesi di Caltanissetta il 25 maggio successivo.\nI primi vescovi di Nicosia dovettero lottare, per oltre un secolo, con le autorit\u00e0 comunali per ottenere il possesso degli immobili destinati a fungere da palazzo episcopale e da seminario. Finalmente nel 1889 la diocesi ottenne l'antico monastero di San Biagio come sede del seminario, mentre \u00e8 solo del 1937 la cessione del palazzo dei baroni La Motta, che divenne la residenza episcopale. Dal punto di vista pastorale, la diocesi si dette le regole di governo e di gestione delle attivit\u00e0 nei due sinodi indetti dal vescovo Bernardo Cozzucli nel 1883 e nel 1893. Un terzo sinodo fu celebrato negli anni di episcopato di Salvatore Pappalardo (1998-2008).\nAgostino Felice Addeo, vescovo di Nicosia, presentando ai presbiteri diocesani il nuovo Codice di diritto canonico, nel centenario dell'istituzione della diocesi, scrisse: \"\u00abIl Re Ferdinando I volle che, questo popolo a lui soggetto e devoto, fosse ben istruito e fortificato nella credenza di Dio, a Lui inclinato ad amarlo e servirlo nell'osservanza della sua legge e nella pratica dei suoi sacramenti. E perci\u00f2 rivolse al Pontefice Papa Pio VII supplichevoli preci per aumentare il numero dei Vescovadi nella Sicilia. E cos\u00ec per desiderio del Re e volere del Pontefice, sorse la novella Diocesi, si eresse in Episcopato la citt\u00e0, e cento anni di benedizione passarono su questo popolo, che ha saputo scegliere Dio per suo Signore\u00bb.\"\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 75.000 persone contava 74.100 battezzati, corrispondenti al 98,8% del totale."}
{"id": "502334", "revid": "1123126", "url": "https://it.wikipedia.org/wiki?curid=502334", "title": "Diocesi di Nicolet", "text": "La diocesi di Nicolet (in latino: \"Dioecesis Nicoletana\") \u00e8 una sede della Chiesa cattolica in Canada suffraganea dell'arcidiocesi di Sherbrooke appartenente alla regione ecclesiastica Montreal. Nel 2019 contava 218.237 battezzati su 226.751 abitanti. \u00c8 retta dal vescovo Andr\u00e9 Gazaille.\nTerritorio.\nLa diocesi comprende parte della regione del Centre-du-Qu\u00e9bec in Canada.\nSede vescovile \u00e8 la citt\u00e0 di Nicolet, dove si trova la cattedrale di San Giovanni Battista.\nIl territorio si estende per 3.682\u00a0km\u00b2 ed \u00e8 suddiviso in 26 parrocchie, a cui fanno capo diverse comunit\u00e0 locali, che hanno perso lo \"status\" di parrocchia nella prima met\u00e0 degli anni 2010.\nStoria.\nLa diocesi \u00e8 stata eretta il 10 luglio 1885 con il breve \"Quae catholico nomini\" di papa Leone XIII, ricavandone il territorio dalla diocesi di Trois-Rivi\u00e8res.\nLa prima cattedrale era la parrocchia di San Giovanni Battista, un edificio che era stato costruito in stile neogotico nel 1872. Nel 1889 ne fu annunciata la demolizione e nel 1896 si inizi\u00f2 la costruzione di una nuova chiesa cattedrale, senza per\u00f2 demolire la prima cattedrale, che sar\u00e0 distrutta da un incendio nel 1906. Frattanto la costruzione della seconda cattedrale fu interrotta per difetti tecnici, nel 1900 si decise di costruire un nuovo edificio, anche questo atterrato dall'incendio del 21 giugno 1906, prima che fosse terminato. Il 13 maggio 1910 fu consacrata la nuova cattedrale in stile neobarocco, che nel 1955 accus\u00f2 dei problemi statici dovuti a smottamento del terreno, pertanto dal 1956 al 1963 fu costruita su un nuovo sito l'attuale cattedrale.\nOriginariamente suffraganea dell'arcidiocesi di Qu\u00e9bec, nel 1951 \u00e8 entrata a far parte della provincia ecclesiastica dell'arcidiocesi di Sherbrooke.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 226.751 persone contava 218.237 battezzati, corrispondenti al 96,2% del totale."}
{"id": "502335", "revid": "110157", "url": "https://it.wikipedia.org/wiki?curid=502335", "title": "Diocesi di Nicopoli", "text": "La diocesi di Nicopoli (in latino: \"Dioecesis Nicopolitana\") \u00e8 una sede della Chiesa cattolica in Bulgaria immediatamente soggetta alla Santa Sede. Nel 2019 contava 25.000 battezzati su 2.500.000 abitanti. \u00c8 retta dal vescovo Strahil Veselinov Kavalenov.\nTerritorio.\nLa diocesi comprende la parte settentrionale della Bulgaria.\nSede vescovile \u00e8 la citt\u00e0 di Ruse, dove si trova la cattedrale di San Paolo della Croce. Il nome della diocesi proviene invece dall'attuale citt\u00e0 di Nicopol, dove agli inizi del XVI secolo si trovava la maggior parte dei fedeli cattolici e dei missionari.\nIl territorio si estende su 43.241 km\u00b2 ed \u00e8 suddiviso in 21 parrocchie.\nStoria.\nI missionari francescani della provincia della Bosnia arrivarono in Bulgaria agli inizi del XVII secolo; nel 1624 essi formarono una provincia indipendente, con il nome di \"\u00abcustodia Bulgariae\u00bb\".\nLa diocesi fu eretta nel 1648 come suffraganea dell'arcidiocesi di Sofia (oggi diocesi di Sofia e Filippopoli), che solo pochi anni prima era stata elevata a sede metropolitana. Dallo stesso anno i vescovi di Nicopoli furono nominati amministratori apostolici del vicariato apostolico di Valacchia fino al 27 aprile 1883, quando fu eretta l'arcidiocesi di Bucarest.\nNel 1688 i Turchi distrussero la maggior parte delle stazioni missionarie cattoliche ed uccisero molti fedeli di rito latino. Anche il vescovo di Nicopoli, Anton Stefanov, dovette fuggire e lasciare la Bulgaria, come la maggior parte dei francescani. Nei decenni successivi la sede rimase vacante ed anche l'opera di evangelizzazione sub\u00ec un duro arresto: nel 1717 la diocesi contava circa 800 cattolici e il vescovo risiedeva nel villaggio di Belene, uno dei pochissimi villaggi abitato quasi interamente da cattolici di rito latino.\nNel 1752 la diocesi era priva di chiese e i circa 300 fedeli cattolici erano affidati alla cura di tre missionari provenienti da Ragusa. La residenza dei vescovi di Nicopoli era nella citt\u00e0 di Bucarest, dove rimarr\u00e0 fino al 1883. Nel 1753 arrivarono dei nuovi missionari, i Battistini, che dovettero per\u00f2 anche loro abbandonare la missione dieci anni dopo. Nel 1758, quando l'arcidiocesi di Sofia viene ridotta a vicariato apostolico, la diocesi di Nicopoli diviene immediatamente soggetta alla Santa Sede.\nVerso la fine del XVIII secolo furono i Passionisti a giungere in diocesi, ma solo a partire dal 1805, con la nomina a vescovo di Francesco Maria Ferreri, poterono lavorare alle missioni con effetti duraturi. Nel corso dell'Ottocento il governo ottomano permise la costruzione di nuove chiese, che ancora nel 1848 erano solo tre.\nIl 15 marzo 1998 il vescovo Vincentius Eugenio Bossilkov, martire durante il comunismo, fu beatificato da papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.500.000 persone contava 25.000 battezzati, corrispondenti all'1,0% del totale."}
{"id": "502336", "revid": "92723", "url": "https://it.wikipedia.org/wiki?curid=502336", "title": "Diocesi di Niigata", "text": "La diocesi di Niigata (in latino \"Dioecesis Niigataensis\") \u00e8 una sede della Chiesa cattolica in Giappone suffraganea dell'arcidiocesi di Tokyo. Nel 2019 contava 7.265 battezzati su 4.315.557 abitanti. \u00c8 retta dal vescovo Paul Daisuke Narui, S.V.D.\nTerritorio.\nLa diocesi comprende le prefetture di Niigata, di Yamagata e di Akita.\nSede vescovile \u00e8 la citt\u00e0 di Niigata, dove si trova la cattedrale di Cristo Re.\nIl territorio \u00e8 suddiviso in 30 parrocchie.\nStoria.\nLa prefettura apostolica di Nygata fu eretta il 13 agosto 1912 con il decreto \"Quo catholica\" di Propaganda Fide, ricavandone il territorio dalla diocesi di Hakodate (oggi diocesi di Sendai), dall'arcidiocesi di Tokyo e dalla diocesi di Osaka (oggi arcidiocesi).\nIl 18 febbraio 1922 cedette una porzione del suo territorio a vantaggio dell'erezione della prefettura apostolica di Nagoya (oggi diocesi).\nIl 16 aprile 1962 la prefettura apostolica \u00e8 stata elevata a diocesi con la bolla \"Sicut provido\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.315.557 persone contava 7.265 battezzati, corrispondenti allo 0,2% del totale."}
{"id": "502337", "revid": "322321", "url": "https://it.wikipedia.org/wiki?curid=502337", "title": "Diocesi di N\u00eemes", "text": "La diocesi di N\u00eemes (in latino: \"Dioecesis Nemausensis\") \u00e8 una sede della Chiesa cattolica in Francia suffraganea dell'arcidiocesi di Montpellier. Nel 2019 contava 420.700 battezzati su 737.020 abitanti. \u00c8 retta dal vescovo Nicolas Brouwet.\nDal 1877 ai vescovi di Nimes \u00e8 concesso di portare il titolo di \"vescovi di Al\u00e8s e di Uz\u00e8s\" (\"Alesiensis et Ucetiensis seu Uticensis\").\nTerritorio.\nLa diocesi comprende il dipartimento francese della Gard, uno dei 5 dipartimenti che compongono la regione Linguadoca-Rossiglione.\nSede vescovile \u00e8 la citt\u00e0 di N\u00eemes, dove si trova la basilica cattedrale di Nostra Signora e San Castore (\"Notre-Dame et Saint-Castor\"). Nella diocesi sorgono inoltre due ex cattedrali: ad Al\u00e8s la chiesa di San Giovanni Battista e ad Uz\u00e8s la chiesa di San Teodorito.\nIl territorio \u00e8 suddiviso in 403 parrocchie, raggruppate in 7 decanati: N\u00eemes, Causse-Aigoual, C\u00e9vennes, Plaine et Camargue, Uz\u00e8ge-Gardonnenque, Vall\u00e9e du Rh\u00f4ne, Vaunage-Plaine Maritime.\nStoria.\nLa diocesi fu eretta nel IV secolo. Essa esisteva certamente nel 396, quando a N\u00eemes fu celebrato un sinodo della Chiesa di Gallia, ed \u00e8 impossibile la scelta di questa citt\u00e0 se non fosse gi\u00e0 stata sede episcopale. Bench\u00e9 la tradizione presenti alcuni vescovi nel IV secolo, il primo vescovo di cui si abbiano riscontri storici fu Sedatus, presente al concilio di Agde del 506. Originariamente era suffraganea dell'arcidiocesi di Narbona.\nTra il VI e il VII secolo la vasta diocesi cedette porzioni di territorio a vantaggio delle diocesi di Uz\u00e8s, di Agde, di Maguelonne e di Arisitum. Quest'ultima diocesi fu ben presto soppressa e il suo territorio ritorn\u00f2 a N\u00eemes.\nNell'VIII e nel IX secolo l'attuale territorio della diocesi vide la fioritura di numerosi monasteri benedettini; si contavano circa 180 insediamenti diversi.\nPapa Urbano II, venuto in Francia a predicare la crociata, consacr\u00f2 la cattedrale di N\u00eemes nel 1096 e presiedette un concilio locale. Papa Alessandro III visit\u00f2 N\u00eemes nel 1162. Clemente IV (1265-1268), nato a Saint Gilles, nel territorio diocesano, concesse al monastero della citt\u00e0 natale numerosi privilegi. Nel 1305, Clemente V giunse in citt\u00e0 durante il viaggio che fece a Lione per essere incoronato. In seguito alle dispute sulla vendita dell'uva alla Corte pontificia, papa Innocenzo VI lanci\u00f2 l'interdetto su N\u00eemes nel 1358.\nIl capitolo della cattedrale, che seguiva inizialmente la regola di Sant'Agostino, fu secolarizzato con una bolla di papa Paolo III il 22 dicembre 1539.\nLa diocesi ebbe molto a soffrire durante le guerre di religione: il 29 settembre 1567 i protestanti di N\u00eemes perpetrarono il massacro dei monaci cattolici, noto come \"Michelade\"; due giorni fu rasa al suolo la cattedrale come pure tutte le 7 chiese parrocchiali della citt\u00e0. Sempre a N\u00eemes Luigi XIII eman\u00f2 il decreto di pacificazione religiosa noto come Pace di N\u00eemes (7 luglio 1629). La cattedrale fu ricostruita nel 1646 nelle forme attuali.\nIl seminario diocesano fu istituito dal vescovo Anthime Denis Cohon nel 1667; dopo la rivoluzione francese nel 1822 fu eretto un nuovo edificio, molto pi\u00f9 grande del precedente; un terzo seminario infine venne aperto ufficialmente nel 1926.\nIl 17 maggio 1694 la diocesi cedette una porzione del suo territorio a vantaggio dell'erezione della diocesi di Al\u00e8s.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio unito a quello della diocesi di Avignone. Con N\u00eemes furono soppresse anche le diocesi di Al\u00e8s e di Uz\u00e8s.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di N\u00eemes. Fu anche nominato un nuovo vescovo, Charles-Fran\u00e7ois-Marie Petit-Benoit de Chaffoy. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, l'erezione della diocesi e la nomina del vescovo non ebbero effetto.\nIl 6 ottobre 1822 in forza della bolla \"Paternae charitatis\" di papa Pio VII la diocesi di N\u00eemes fu ufficialmente ristabilita, recuperando l'antico territorio delle tre diocesi di N\u00eemes, di Al\u00e8s e di Uz\u00e8s dalla diocesi di Avignone. Quest'ultima nel contempo torn\u00f2 ad essere sede metropolitana; la diocesi di N\u00eemes divenne allora suffraganea dell'arcidiocesi di Avignone. Il vescovo Chaffoy pot\u00e9 cos\u00ec essere consacrato vescovo, quattro anni dopo la sua nomina.\nIl 27 aprile 1877 un breve di papa Pio IX autorizz\u00f2 i vescovi di N\u00eemes a fregiarsi del titolo di vescovi di Al\u00e8s e di Uz\u00e8s.\nL'8 dicembre 2002, con la riorganizzazione delle circoscrizioni diocesane francesi, la diocesi \u00e8 entrata a far parte della provincia ecclesiastica dell'arcidiocesi di Montpellier.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nUn catalogo dei vescovi \u00e8 contenuto in un lezionario della Chiesa di N\u00eemes del XIII secolo. Il catalogo, incompleto e in disordine (Duchesne), inizia con la seguente frase: \"\u00abHaec sunt nomina Nemausensium episcoporum qui ad presens in nostra sunt memoria\u00bb\".\nStatistiche.\nLa diocesi nel 2019 su una popolazione di 737.020 persone contava 420.700 battezzati, corrispondenti al 57,1% del totale."}
{"id": "502339", "revid": "1649409", "url": "https://it.wikipedia.org/wiki?curid=502339", "title": "Arcidiocesi di Niter\u00f3i", "text": "Larcidiocesi di Niter\u00f3i (in latino: \"Archidioecesis Nictheroyensis\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 1. Nel 2019 contava 1.279.170 battezzati su 2.378.050 abitanti. \u00c8 retta dall'arcivescovo Jos\u00e9 Francisco Rezende Dias.\nTerritorio.\nL'arcidiocesi comprende 14 comuni dello stato brasiliano di Rio de Janeiro: Niter\u00f3i, Araruama, Arma\u00e7\u00e3o dos B\u00fazios, Arraial do Cabo, Cabo Frio, Iguaba Grande, Itabora\u00ed, Maric\u00e1, Rio Bonito, S\u00e3o Gon\u00e7alo, S\u00e3o Pedro da Aldeia, Saquarema, Silva Jardim e Tangu\u00e1.\nSede arcivescovile \u00e8 la citt\u00e0 di Niter\u00f3i, dove si trova la cattedrale di San Giovanni Battista. Nella stessa citt\u00e0 sorge anche la basilica minore di Nostra Signora Ausiliatrice.\nIl territorio si estende su 4.728\u00a0km\u00b2 ed \u00e8 suddiviso in 78 parrocchie, raggruppate in 6 vicariati: Alcantara, Lagos, Niter\u00f3i, Oceanico, Rural e S\u00e3o Gon\u00e7alo.\nProvincia ecclesiastica.\nLa Provincia ecclesiastica di Niter\u00f3i, istituita nel 1960, comprende 3 suffraganee:\nStoria.\nLa diocesi di Niter\u00f3i fu eretta il 27 aprile 1892 con la bolla \"Ad universas orbis Ecclesias\" di papa Leone XIII, ricavandone il territorio dalla diocesi di Rio de Janeiro, che nel contempo fu elevata al rango di arcidiocesi metropolitana. La diocesi di Niter\u00f3i era originariamente suffraganea della stessa arcidiocesi di Rio de Janeiro.\nNel 1894 la residenza episcopale fu trasferita a Nova Friburgo. Ma il 6 giugno 1895 fu nuovamente trasferita \"pro tempore\" a Campos, dove fu elevata a cattedrale la chiesa di San Francesco della Penitenza.\nIl 15 novembre dello stesso anno cedette una porzione del suo territorio a vantaggio dell'erezione della diocesi di Esp\u00edrito Santo (oggi arcidiocesi di Vit\u00f3ria).\nIl 6 luglio 1897 la diocesi si ampli\u00f2, incorporando un'altra porzione del territorio dell'arcidiocesi di Rio de Janeiro, che includeva la citt\u00e0 di Petr\u00f3polis, dove il vescovo fiss\u00f2 la propria residenza, mantenendola fino al 25 febbraio 1908, quando un decreto di papa Pio X riport\u00f2 la sede vescovile a Niter\u00f3i.\nSuccessivamente cedette altre porzioni del suo territorio a vantaggio dell'erezione di nuove diocesi e precisamente: le diocesi di Barra do Pira\u00ed (oggi diocesi di Barra do Pira\u00ed-Volta Redonda) e di Campos il 4 dicembre 1922; la diocesi di Petr\u00f3polis il 13 aprile 1946.\nIl 21 novembre 1953 \u00e8 stato istituito il capitolo della cattedrale in virt\u00f9 della bolla \"Sancta mater Ecclesia\" di papa Pio XII.\nIl 26 marzo 1960 ha ceduto un'ulteriore porzione di territorio a vantaggio dell'erezione della diocesi di Nova Friburgo e contestualmente \u00e8 stata elevata al rango di arcidiocesi metropolitana con la bolla \"Quandoquidem verbis\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.378.050 persone contava 1.279.170 battezzati, corrispondenti al 53,8% del totale."}
{"id": "502340", "revid": "92723", "url": "https://it.wikipedia.org/wiki?curid=502340", "title": "Diocesi di Nitra", "text": "La diocesi di Nitra (in latino: \"Dioecesis Nitriensis\") \u00e8 una sede della Chiesa cattolica in Slovacchia suffraganea dell'arcidiocesi di Bratislava. Nel 2019 contava 568.624 battezzati su 684.508 abitanti. \u00c8 retta dal vescovo Viliam Jud\u00e1k.\nTerritorio.\nLa diocesi comprende la regione di Nitra ad eccezione dei distretti di Kom\u00e1rno, \u0160a\u013ea e della parte orientale del distretto di Levice; il distretto di B\u00e1novce nad Bebravou e parte del distretto di Tren\u010d\u00edn con la citt\u00e0 capoluogo nella regione di Tren\u010d\u00edn.\nSede vescovile \u00e8 la citt\u00e0 di Nitra, dove si trova la cattedrale di Sant'Emmerano.\nNel Museo diocesano ospitato nel Castello di Nitra \u00e8 custodito il Codice di Nitra, evangeliario latino risalente al 1083, il pi\u00f9 antico manoscritto conservato in Slovacchia, proveniente dall'abbazia di Hronsk\u00fd Be\u0148adik, l'unica basilica minore della diocesi, oltre alla cattedrale.\nIl territorio \u00e8 suddiviso in 197 parrocchie.\nStoria.\nLa diocesi fu eretta nel giugno dell'880 da papa Giovanni VIII con la bolla \"Industriae tuae\"\nIn origine questa sede era parte di un progetto missionario della Santa Sede esteso a tutta la Pannonia, dove erano presenti diversi stati slavi tra cui la Grande Moravia di Svatopluk e di Rastislav e il principato del Balaton di Kocel. A capo di questa missione era stato designato Metodio, con il titolo di arcivescovo \"Pannoniensis\" e arcivescovo \"Marabensis\". La missione di Metodio si rivolgeva soprattutto agli slavi, tanto che, dopo aver tradotto la Bibbia e i libri liturgici, ottenne il privilegio di celebrare la liturgia nella loro lingua.\nIn qualche modo per\u00f2 il progetto di Metodio si sovrapponeva alle preesistenti missioni dei vescovi franchi della Baviera: Salisburgo, Passavia, Frisinga e Ratisbona, che avevano intrapreso un'importante attivit\u00e0 di evangelizzazione con il pieno sostegno delle autorit\u00e0 carolinge del regno dei franchi orientali. Un episodio importante era stato il battesimo in massa dei Moravi compiuto da Reginardo vescovo di Passavia nell'831 al quale era seguita la costruzione di chiese.\nGli attriti fra i missionari si acuirono al punto che Metodio fu detenuto a Reichenau da Ermanrico vescovo di Passavia e fu liberato solo dopo l'intervento di papa Adriano II.\nL'arcidiocesi di Metodio non aveva una sede stabile, ma, in un contesto politicamente fluido, mirava a stabilire sedi residenziali. Nitra fu l'unica sede effettivamente eretta e anche l'unico riferimento territoriale certo dell'attivit\u00e0 di Metodio. L'intero progetto fu messo in crisi dall'invasione dei Magiari fra la fine del IX e l'inizio del X secolo, che contribu\u00ec anche un'inversione di tendenza nella politica missionaria romana, attuata da papa Stefano V, che rinnega l'esperienza di Metodio e la liturgia slava. Per circa un secolo, fino alla conversione dei Magiari sotto il regno di Santo Stefano (1001), si perde ogni traccia di attivit\u00e0 della sede di Nitra.\nIl 2 settembre 1937 per effetto della bolla \"Ad ecclesiastici\" di papa Pio XI divenne una diocesi immediatamente soggetta alla Santa Sede, cessando di far parte della metropolia di Esztergom.\nIl 30 dicembre 1977, quando \u00e8 stata creata la metropolia slovacca di Trnava, Nitra ne divenne suffraganea.\nCon il riordino delle circoscrizioni ecclesiastiche della Slovacchia occidentale del 14 febbraio 2008 la diocesi di Nitra ha subito una radicale variazione territoriale, cedendo a nord la regione di \u017dilina a vantaggio dell'erezione della diocesi di \u017dilina e incorporando a sud una porzione del territorio appartenuto all'arcidiocesi di Bratislava-Trnava. Contestualmente \u00e8 divenuta suffraganea dell'arcidiocesi di Bratislava.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 684.508 persone contava 568.624 battezzati, corrispondenti all'83,1% del totale."}
{"id": "502341", "revid": "110157", "url": "https://it.wikipedia.org/wiki?curid=502341", "title": "Diocesi di Njombe", "text": "La diocesi di Njombe (in latino: \"Dioecesis Niombena\") \u00e8 una sede della Chiesa cattolica in Tanzania suffraganea dell'arcidiocesi di Songea. Nel 2019 contava 373.300 battezzati su 973.500 abitanti. La sede \u00e8 vacante.\nTerritorio.\nLa diocesi comprende parte della regione di Iringa in Tanzania.\nSede vescovile \u00e8 la citt\u00e0 di Njombe, dove si trova la cattedrale di San Giuseppe.\nIl territorio \u00e8 suddiviso in 48 parrocchie.\nStoria.\nLa diocesi \u00e8 stata eretta il 16 febbraio 1968 con la bolla \"Sicut solliciti\" di papa Paolo VI, ricavandone il territorio dalla diocesi di Iringa e dall'abbazia territoriale di Peramiho (oggi arcidiocesi di Songea).\nOriginariamente suffraganea dell'arcidiocesi di Dar-es-Salaam, il 18 novembre 1987 \u00e8 entrata a far parte della provincia ecclesiastica dell'arcidiocesi di Songea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 973.500 persone contava 373.300 battezzati, corrispondenti al 38,3% del totale."}
{"id": "502342", "revid": "1935652", "url": "https://it.wikipedia.org/wiki?curid=502342", "title": "Diocesi di Nkayi", "text": "La diocesi di Nkayi (in latino: \"Dioecesis Nkayiensis\") \u00e8 una sede della Chiesa cattolica nella Repubblica del Congo suffraganea dell'arcidiocesi di Pointe-Noire. Nel 2020 contava 362.900 battezzati su 596.100 abitanti. \u00c8 retta dal vescovo Daniel Mizonzo.\nTerritorio.\nLa diocesi comprende le regioni di Bouenza e di L\u00e9koumou nella repubblica del Congo.\nSede vescovile \u00e8 la citt\u00e0 di Nkayi, dove si trova la cattedrale di San Luigi.\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta il 5 dicembre 1983 con la bolla \"Quandoquidem Christi Ecclesia\" di papa Giovanni Paolo II, ricavandone il territorio dalla diocesi di Pointe-Noire (oggi arcidiocesi). Originariamente era suffraganea dell'arcidiocesi di Brazzaville.\nIl 24 maggio 2013 ha ceduto una porzione del suo territorio a vantaggio dell'erezione della diocesi di Dolisie.\nIl 30 maggio 2020 \u00e8 entrata a far parte della provincia ecclesiastica di Pointe-Noire.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 569.100 persone contava 362.900 battezzati, corrispondenti al 60,9% del totale."}
{"id": "502344", "revid": "267975", "url": "https://it.wikipedia.org/wiki?curid=502344", "title": "Diocesi di Nkongsamba", "text": "La diocesi di Nkongsamba () \u00e8 una sede della Chiesa cattolica in Camerun suffraganea dell'arcidiocesi di Douala. Nel 2019 contava 162.000 battezzati su 730.000 abitanti. \u00c8 retta dal vescovo Dieudonn\u00e9 Espoir Atangana.\nTerritorio.\nLa diocesi comprende il dipartimento di Moungo nella regione del Litorale e il comune di Santchou del dipartimento di Menoua nella regione dell'Ovest in Camerun.\nSede vescovile \u00e8 la citt\u00e0 di Nkongsamba, dove sorge la cattedrale dell'Immacolata Concezione.\nIl territorio \u00e8 suddiviso in 67 parrocchie.\nStoria.\nLa prefettura apostolica di Adamaua fu eretta il 28 aprile 1914 con il decreto \"Quae rei sacrae\" della Congregazione di Propaganda Fide, ricavandone il territorio dai vicariati apostolici di Khartoum (oggi arcidiocesi) e del Camerun (oggi arcidiocesi di Yaound\u00e9), e dalla prefettura apostolica dell'Oubangui Chari (oggi arcidiocesi di Bangui).\nL'11 giugno 1923 si ampli\u00f2 ricavandone il territorio dal vicariato apostolico del Camerun, e contestualmente cambi\u00f2 il proprio nome in prefettura apostolica di Foumban. Il 12 giugno dello stesso anno cedette la parte britannica del suo territorio a vantaggio dell'erezione della prefettura apostolica di Bu\u00e9a (oggi diocesi).\nIl 3 febbraio 1932 si ampli\u00f2 con porzioni di territorio cedute dal vicariato apostolico di Khartoum.\nIl 28 maggio 1934 la prefettura apostolica fu elevata a vicariato apostolico con la bolla \"Quo apostolicae\" di papa Pio XI.\nCedette altre porzioni del suo territorio a vantaggio dell'erezione di nuove prefetture apostoliche:\nIl 14 settembre 1955 per effetto della bolla \"Dum tantis\" di papa Pio XII il vicariato apostolico \u00e8 stato elevato a diocesi e ha assunto il nome attuale. Originariamente era suffraganea dell'arcidiocesi di Yaound\u00e9.\nIl 5 febbraio 1970 ha ceduto un'ulteriore porzione del suo territorio a vantaggio dell'erezione della diocesi di Bafoussam.\nIl 18 marzo 1982 \u00e8 entrata a far parte della provincia ecclesiastica dell'arcidiocesi di Douala.\nIl 26 maggio 2012 ha ceduto ancora una porzione del suo territorio a vantaggio dell'erezione della diocesi di Bafang.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 730.000 persone contava 162.000 battezzati, corrispondenti al 22,2% del totale."}
{"id": "502347", "revid": "322321", "url": "https://it.wikipedia.org/wiki?curid=502347", "title": "Diocesi di Nnewi", "text": "La diocesi di Nnewi (in latino: \"Dioecesis Nneviensis\") \u00e8 una sede della Chiesa cattolica in Nigeria suffraganea dell'arcidiocesi di Onitsha. Nel 2019 contava 576.280 battezzati su 964.230 abitanti. \u00c8 retta dal vescovo Jonas Benson Okoye.\nTerritorio.\nLa diocesi \u00e8 situata nella parte meridionale dello stato nigeriano di Anambra, e comprende le seguenti aree di governo locale: Nnewi North, Nnewi South, Ekwusigo e Ihiala (eccetto la regione di Uli).\nSede vescovile \u00e8 la citt\u00e0 di Nnewi, dove si trova la cattedrale dell'Assunzione di Maria Vergine.\nIl territorio \u00e8 suddiviso in 102 parrocchie.\nStoria.\nLa diocesi \u00e8 stata eretta il 9 novembre 2001 con la bolla \"Ministerium apostolicum\" di papa Giovanni Paolo II, ricavandone il territorio dall'arcidiocesi di Onitsha.\nIl 6 agosto 2017 un attacco terroristico alla chiesa di San Filippo di Ozubulu ha provocato una decina di morti e numerosi feriti.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 964.230 persone contava 576.280 battezzati, corrispondenti al 59,8% del totale."}
{"id": "502351", "revid": "110157", "url": "https://it.wikipedia.org/wiki?curid=502351", "title": "Diocesi di Nova Friburgo", "text": "La diocesi di Nova Friburgo (in latino: \"Dioecesis Neo-Friburgensis\") \u00e8 una sede della Chiesa cattolica in Brasile suffraganea dell'arcidiocesi di Niter\u00f3i appartenente alla regione ecclesiastica Leste 1. Nel 2019 contava 688.000 battezzati su 908.000 abitanti. \u00c8 retta dal vescovo Luiz Ant\u00f4nio Lopes Ricci.\nTerritorio.\nLa diocesi comprende 19 comuni nella parte centro-settentrionale dello stato brasiliano di Rio de Janeiro: Cantagalo, Carmo, Cordeiro, Macuco, Carapebus, Concei\u00e7\u00e3o de Macabu, Maca\u00e9, Quissam\u00e3, Bom Jardim, Duas Barras, Nova Friburgo, Sumidouro, Santa Maria Madalena, S\u00e3o Sebasti\u00e3o do Alto, Trajano de Morais, Cachoeiras de Macacu, Casimiro de Abreu, Itaocara e Rio das Ostras.\nSede vescovile \u00e8 la citt\u00e0 di Nova Friburgo, dove si trova la cattedrale di San Giovanni Battista.\nIl territorio si estende su 9.819\u00a0km\u00b2 ed \u00e8 suddiviso in 60 parrocchie.\nStoria.\nLa diocesi \u00e8 stata eretta il 26 marzo 1960 con la bolla \"Quandoquidem verbis\" di papa Giovanni XXIII, ricavandone il territorio dalle diocesi di Campos, di Niter\u00f3i (oggi arcidiocesi) e di Valen\u00e7a.\nIl 3 luglio 1961, con la lettera apostolica \"Quantam Nobis\", Giovanni XXIII ha proclamato la Beata Maria Vergine, con il titolo dell'Immacolata Concezione, patrona principale della diocesi, e San Giovanni Battista patrono secondario.\nIl 19 agosto 2006 il vescovo Rafael Llano Cifuentes ha inaugurato il seminario diocesano dell'Immacolata Concezione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 908.000 persone contava 688.000 battezzati, corrispondenti al 75,9% del totale."}
{"id": "502352", "revid": "125033275", "url": "https://it.wikipedia.org/wiki?curid=502352", "title": "Diocesi di Nova Igua\u00e7u", "text": "La diocesi di Nova Igua\u00e7u (in latino: \"Dioecesis Neo-Iguassuensis\") \u00e8 una sede della Chiesa cattolica in Brasile suffraganea dell'arcidiocesi di Rio de Janeiro appartenente alla regione ecclesiastica Leste 1. Nel 2019 contava 1.364.950 battezzati su 1.970.418 abitanti. \u00c8 retta dal vescovo Gilson Andrade da Silva.\nTerritorio.\nLa diocesi comprende 8 comuni nella parte centro-meridionale dello Stato brasiliano di Rio de Janeiro: Nova Igua\u00e7u, Belford Roxo, Japeri, Mesquita, Nil\u00f3polis, Paracambi, Queimados e il distretto di Conrado nel comune di Miguel Pereira.\nSede vescovile \u00e8 la citt\u00e0 di Nova Igua\u00e7u, dove si trova la cattedrale di Sant'Antonio da Padova, chiamata popolarmente \"Matriz de Santo Antonio de Jacutinga\".\nIl territorio si estende su 995\u00a0km\u00b2 ed \u00e8 suddiviso in 52 parrocchie.\nStoria.\nLa diocesi \u00e8 stata eretta il 26 marzo 1960 con la bolla \"Quandoquidem verbis\" di papa Giovanni XXIII, ricavandone il territorio dalle diocesi di Barra do Pira\u00ed (oggi Barra do Pira\u00ed-Volta Redonda) e di Petr\u00f3polis.\nIl 29 novembre 1963, con la lettera apostolica \"Mutuae quoddam\", papa Paolo VI ha proclamato Sant'Antonio da Padova patrono principale della diocesi.\nIl 14 marzo e l'11 ottobre 1980 ha ceduto porzioni del suo territorio a vantaggio dell'erezione rispettivamente delle diocesi di Itagua\u00ed e di Duque de Caxias.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.970.418 persone contava 1.364.950 battezzati, corrispondenti al 69,3% del totale."}
{"id": "502353", "revid": "1565034", "url": "https://it.wikipedia.org/wiki?curid=502353", "title": "Diocesi di Nocera Inferiore-Sarno", "text": "La diocesi di Nocera Inferiore-Sarno (in latino: \"Dioecesis Nucerina Paganorum-Sarnensis\") \u00e8 una sede della Chiesa cattolica in Italia suffraganea dell'arcidiocesi di Salerno-Campagna-Acerno appartenente alla regione ecclesiastica Campania. Nel 2019 contava 228.500 battezzati su 240.700 abitanti. \u00c8 retta dal vescovo Giuseppe Giudice.\nTerritorio.\nLa diocesi di Nocera Inferiore-Sarno comprende le foranie di Nocera Inferiore, Sarno, Nocera Superiore-Roccapiemonte, Pagani, Angri (di cui fanno parte i comuni di Sant'Egidio del Monte Albino, di Corbara e la parrocchia di Santa Maria dei Bagni nel comune di Scafati) e San Valentino Torio (di cui fanno parte anche la parrocchia di San Biagio a San Marzano sul Sarno in provincia di Salerno e le parrocchie di San Giovanni Battista a Striano e di Sant'Antonio da Padova a Poggiomarino, entrambe nella citt\u00e0 metropolitana di Napoli), per un totale di 54 parrocchie, dislocate in 13 comuni.\nSede vescovile \u00e8 la citt\u00e0 di Nocera Inferiore dove si trova la basilica cattedrale di San Prisco. A Sarno si trova la concattedrale di San Michele.\nNel territorio sono presenti diversi santuari, basiliche e abbazie:\nStoria.\nNocera.\nLa prima diocesi della Campania Inferiore risalirebbe, secondo alcuni, al I secolo, allorch\u00e9 Prisco (primo vescovo di Nuceria), sarebbe giunto in Italia insieme a Pietro e ai 72 discepoli di Ges\u00f9. Tuttavia, questa affermazione si perde nella leggenda, nei cui meandri la storia del vescovo nocerino si mischia a quella dell'omonimo santo di Capua.\nTuttavia il cristianesimo dovette attecchire molto presto a Nuceria, se il Martyrologium Hieronymianum e il Martirologio Romano ricordano i nomi dei santi Prisco, Felice e Costanza, martirizzati tra il 60 e il 68. \n\u00c8 pi\u00f9 probabile che il primo vescovo (oggi patrono della citt\u00e0 e della diocesi), sia vissuto durante il III secolo. \u00c8 citato da Paolino di Nola, che ricorda come il suo culto fosse praticato, nel 405, nella sua citt\u00e0 oltre che a Nuceria. Tra i miracoli che gli si attribuiscono vi \u00e8 quello di aver convinto delle oche a seguirlo per farne dono al papa; di aver trasportato una fontana donatagli dal pontefice da Roma a Nocera con il solo ausilio di due \"vaccherelle\"; e di aver fatto comparire una cerva che abbia dissetato con il suo latte i compagni assetati. La vasca della leggenda esiste ancora e si trova nel piazzale antistante al Duomo di Nocera Inferiore che porta il suo nome.\nNel 499 venne eletto vescovo di Nocera l'antipapa Laurenzio. Eletto papa insieme a Simmaco, perse la carica dopo un clima da guerra civile.\nSconosciuta \u00e8 la sede della prima cattedra nocerina. Il vescovo, secondo la tradizione, si spost\u00f2 nel battistero paleocristiano che, nel VI secolo, fu realizzato all'interno delle mura di Nuceria Alfaterna.\nLa storia della diocesi nocerina ebbe un momento di crisi nel 1260, quando, per motivi mai chiariti del tutto, i nocerini assassinarono il proprio vescovo (del quale \u00e8 incerto anche il nome, probabilmente Matteo). Papa Alessandro IV priv\u00f2 la citt\u00e0 dell'onore episcopale e ne divise il territorio fra le arcidiocesi di Salerno e di Amalfi. Tuttavia questa notizia, riportata dal vescovo Simone Lunadoro, autore della prima storia della Chiesa nocerina, non trova conferma negli storici successivi: Orlando ed Eubel, infatti, nelle loro cronotassi, riportano i nomi di alcuni vescovi (Placido, Filippo, Iametro) del periodo della presunta soppressione.\nA partire da giugno 1384 papa Urbano VI stabil\u00ec nel castello del Parco di Nocera Inferiore la sua residenza pontificia, per rifugiarsi dall'assedio delle truppe di Carlo III di Napoli. In questa occasione, il 10 ottobre 1384, il papa ripristin\u00f2 la sede diocesana di Nocera e nomin\u00f2 come nuovo vescovo, frate Francesco, dell'ordine dei frati minori del convento di Sant'Antonio, in una delle cui sale s'era svolta la congiura dei cardinali contro il pontefice.\nLa cattedra si spost\u00f2 forse dal battistero dell'attuale Nocera Superiore alla nuova cattedrale di San Prisco (sorta sul precedente monastero benedettino di San Prisco) nel quartiere che prender\u00e0 il nome di Vescovado nell'attuale Nocera Inferiore. Tuttavia stando a Teodorico di Niem, presente a Nocera durante la residenza di papa Urbano VI, \"\u00abpresso il Borgo, si scorge nei campi la chiesa di San Prisco, che fu un tempo cattedrale\u00bb\". Quindi la chiesa di San Prisco presso l'antico monastero sarebbe stata gi\u00e0 cattedrale prima del 1386, quando fu ricostituita come tale.\nIn questo periodo la diocesi prese il nome di \"Nuceria Paganorum\", com'era al tempo denominata la citt\u00e0.\nTra i vescovi illustri della sede nucerina si distinsero i comensi Giovio, che ressero la diocesi durante il Rinascimento. Il primo fu Paolo Giovio il vecchio, succeduto dal fratello, Giulio Giovio e dal nipote Paolo Giovio il giovane. Fu soprattutto il terzo vescovo della dinastia comense a compiere le pi\u00f9 importanti opere per dare lustro alla sua diocesi: Paolo Giovio il giovane diede vita alla prima realizzazione del seminario e del palazzo vescovile, prima allocato nei locali dell'ex abbazia benedettina che sorgeva nell'area della cattedrale.\nAncorch\u00e9 sede vacante dal 1806, rest\u00f2 diocesi autonoma fino al 27 giugno 1818, quando venne soppressa in forza della bolla \"De utiliori\" di papa Pio VII ed il suo territorio fu incorporato in quello della diocesi di Cava.\nLa diocesi fu ripristinata il 7 dicembre 1833, in forza della bolla \"In vinea Domini\" di papa Gregorio XVI, nuovamente suffraganea dell'arcidiocesi di Salerno. La bolla inoltre assegnava alla diocesi il territorio che gi\u00e0 le apparteneva prima della soppressione del 1818, ossia i comuni di Nocera San Matteo, Nocera Corpo, Angri, Corbara, Pagani e Sant'Egidio.\nIl 30 agosto 1956, con la lettera apostolica \"Antiquis laudibus\", papa Pio XII associ\u00f2 Sant'Alfonso Maria de' Liguori a San Prisco a patrono della diocesi.\nSarno.\nLa storiografia ritiene la diocesi di Sarno eretta nel 1066 dall'arcivescovo Alfano I di Salerno, con bolla convalidata da papa Alessandro II. Riso, salernitano, ne sarebbe stato il primo vescovo ed avrebbe preso dimora nella zona che assunse presto la nuova denominazione di Episcopio, ossia \"casa del vescovo\", rimasta invariata fino ad oggi.\nLa bolla di Alfano I, tuttavia, si riferisce a una riorganizzazione della diocesi, in quanto la chiesa di Sarno \u00e8 sicuramente pi\u00f9 antica dal momento che nel 1025 viene concessa una terra dall'avvocato del vescovo di Sarno \"ante bestigia domni Iohanni gratia Dei sancte sedis episcopatus sarnense\". Un atto del \"Codex diplomaticus Cavensis\" dell'anno 1055, riguardante la delimitazione dei confini tra il monastero di Santa Sofia di Salerno e le propriet\u00e0 di un certo Alterio di San Valentino Torio, cita i possessi di questo fino \"ab oriente fine episcopio sarnense\".\nIl territorio originario comprendeva buona parte dell'attuale valle dell'Agro nocerino-sarnese, con i territori vesuviani, fino al mare.\nDopo il 1513 la diocesi \u00e8 affidata ad amministratori apostolici fino al 1534, ad eccezione dei brevi periodi di episcopato di Ludovico Platamone e di Guglielmo Beltr\u00e0n. Durante questo periodo il territorio di Sarno perse i territori di Palma Campania, Scafati, Ottaviano e quelli vesuviani, che passarono alla diocesi di Nola.\nNel 1627 venne consacrata la cattedrale di San Michele.\nIl 27 giugno 1818, in forza della bolla \"De utiliori\" di papa Pio VII, fu unita \"aeque principaliter\" alla diocesi di Cava.\nNocera Inferiore-Sarno.\nIl 25 settembre 1972 fu sciolta l'unione tra Cava e Sarno. La diocesi di Sarno fu unita \"in persona episcopi\" alla diocesi di Nocera dei Pagani. Il 30 settembre 1986, in forza del decreto \"Instantibus votis\" della Congregazione per i vescovi, l'unione \u00e8 divenuta piena e la diocesi risultante ha assunto il nome attuale.\nNel 2008 \u00e8 stato inaugurato il museo diocesano di Nocera Inferiore, presso i locali della Curia; voluto fortemente dal vescovo Gioacchino Illiano e da don Natale Gentile, raccoglie testimonianze storiche ed artistiche della diocesi dalla fondazione ai giorni nostri.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 240.700 persone contava 228.500 battezzati, corrispondenti al 94,9% del totale."}
{"id": "502354", "revid": "484362", "url": "https://it.wikipedia.org/wiki?curid=502354", "title": "Diocesi di Nola", "text": "La diocesi di Nola (in latino: \"Dioecesis Nolana\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2019 contava 500.000 battezzati su 528.000 abitanti. \u00c8 retta dal vescovo Francesco Marino.\nTerritorio.\nLa diocesi comprende tutti i comuni del nolano, alcuni comuni dell'entroterra a nord-est di Napoli e del territorio vesuviano interno, e dalla zona costiera si estende fino al Salernitano con Scafati. Dei 45 comuni che appartengono alla giurisdizione spirituale della diocesi, 31 si trovano nella citt\u00e0 metropolitana di Napoli, 13 in provincia di Avellino e 1 in provincia di Salerno.\nSede vescovile \u00e8 Nola, dove si trova la basilica cattedrale dell'Assunzione di Maria Vergine.\nIl territorio si estende su 450\u00a0km\u00b2 ed \u00e8 suddiviso in 115 parrocchie, raggruppate in 8 decanati a loro volta riuniti in 3 zone pastorali:\nSantuari.\nSono 9 i santuari riconosciuti della diocesi, di cui 2 elevati al rango di basilica minore:\nStoria.\nLa tradizione fonda l'origine della diocesi di Nola nel I secolo con il protovescovo san Felice, cui segue una lunga serie di vescovi, frutto per lo pi\u00f9 di errate interpretazioni di manufatti archeologici. \u00c8 presumibile invece che la diocesi sia sorta tra la fine del II secolo e l'inizio del III: i vescovi san Massimo e san Quinto sono i primi vescovi di cui si abbia notizia documentata e sicura, nella seconda met\u00e0 del III secolo.\nIl vescovo \u00abche domina l'antichit\u00e0 cristiana di Nola\u00bb \u00e8 san Paolino, l'uomo che \u00abnella sua opera letteraria e nella sua vita pastorale \u00e8 riuscito a coniugare in modo egregio il complesso e variegato mondo classico, che aveva animato e consolidato la sua formazione giovanile, con l'ideale ascetico e monastico del convertito al cristianesimo. La stessa citt\u00e0 di Nola rifulse della gloria del suo vescovo e divenne un autentico crocevia dello spirito\u00bb. Si deve a Paolino la diffusione del culto del presbitero san Felice e la trasformazione del cimitero dove era sepolto (Cimitile) in un monumentale santuario.\nMolti dei successori di Paolino si fecero inumare nei pressi della tomba del santo; le ricerche e le scoperte archeologiche ed epigrafiche hanno riportato alla luce gli epitaffi dei vescovi Paolino II, Felice II, Teodosio, Prisco, Musonio, Senato, Aureliano, Lupeno e Leone III; questi due ultimi vescovi contribuirono al rinnovamento e all'ingrandimento nel IX secolo del complesso basilicale di Cimitile, che dai tempi di Paolino era la sede dei vescovi. Altri prelati sono noti dagli epistolari dei pontefici: Sereno, documentato nelle lettere di papa Gelasio I; Giovanni II, menzionato in quelle di papa Pelagio II; e Gaudenzio, noto dall'epistolario di papa Gregorio Magno. Altri vescovi nolani presero parte a sinodi o concili dell'antichit\u00e0: Sereno prese parte ai sinodi romani indetti da papa Simmaco; Leone I, appena eletto, partecip\u00f2 al sinodo indetto dal patriarca Mena di Costantinopoli nel 536; Aurelio (forse lo stesso Aureliano noto per il suo epitaffio) fu tra i padri del sinodo romano del 680.\nDibattuta fu l'appartenenza di Nola a una provincia ecclesiastica, essendo la diocesi contesa fra le sedi metropolitane di Benevento, di Salerno e di Napoli. Con un rescritto del 1100 circa, papa Pasquale II assegn\u00f2 la diocesi di Nola alla provincia ecclesiastica di Salerno; nel 1143 il vescovo Bartolomeo prese parte al concilio provinciale indetto dal metropolita Guglielmo di Salerno. Tuttavia, in un privilegio concesso al metropolita Romualdo nel 1169, Nola non \u00e8 pi\u00f9 menzionata fra le suffraganee di Salerno. Nel concilio lateranense del 1179, il vescovo nolano Bernardo si trova documentato tra i suffraganei dell'arcivescovo di Napoli, alla cui provincia ecclesiastica Nola rester\u00e0 per sempre legata, fino ad oggi.\nIn una bolla di papa Innocenzo III del 1215 vengono elencati i possedimenti sotto la giurisdizione del vescovo Pietro II, attraverso i quali si possono definire i confini della diocesi nel XIII secolo che dimostrano \u00abla convergenza con quelli attuali e con quelli riprodotti in un'oleografia del XVII secolo conservata nel museo diocesano\u00bb.\nDurante il dominio dei conti Orsini (1290-1533), la citt\u00e0 visse un periodo di rinascita, distinguendosi nel campo delle arti e della cultura. In questo periodo sorsero in citt\u00e0 e nella vasta diocesi numerose chiese e monasteri; e altrettanto numerosi furono gli ordini le istituzioni religiose che vennero a stabilirsi nel territorio diocesano.\nAl termine del XIV secolo il vescovo Francesco Scaccano ottenne il trasferimento della cattedrale dal complesso di Cimitile al centro della citt\u00e0; e diede avvio ai lavori di costruzione della nuova cattedrale, sulla tomba del protovescovo san Felice. La cattedrale nel 1582; ricostruita, fu riaperta al culto nel 1594. Nel rovente clima post-unitario, la cattedrale sub\u00ec uno spaventoso incendio doloso (1861), che caus\u00f2 la sua completa distruzione; il nuovo edificio fu consacrato ed aperto al culto solo nel 1909.\nIl vescovo Antonio Scarampo, subito dopo il suo ritorno dal concilio di Trento, istitu\u00ec il seminario diocesano, che affid\u00f2 alla Compagnia di Ges\u00f9. Nel 1754 il seminario, su iniziativa del vescovo Troiano Caracciolo Del Sole, fu trasferito in un nuovo edificio monumentale e provvisto di biblioteca e museo. Vi si conserva il \"Cippus Abellanus\", un'antica iscrizione in lingua osca.\nL'8 maggio 1926, il santuario di Pompei, fino a quel momento dipendente dai vescovi nolani, divenne prelatura \"nullius dioecesis\", ossia non pi\u00f9 sottomessa ad alcuna diocesi, ma dipendente direttamente dalla Santa Sede che vi nomina un arcivescovo prelato. Nel 1935 furono definiti i confini della prelatura con territorio dismembrato da quello della diocesi di Nola e di Castellammare di Stabia.\nIl vescovo Guerino Grimaldi promosse il Centro di studi paoliniani, rifond\u00f2 la biblioteca del seminario e fece riordinare l'archivio storico della diocesi. L'11 marzo 2000 il vescovo Beniamino Depalma ha inaugurato il museo diocesano, che \u00abconserva collezioni di natura differente, ognuna rappresentativa di aspetti salienti della secolare storia della Diocesi\u00bb.\nA Nola in giugno si tiene da secoli la festa dei Gigli per celebrare il ritorno in citt\u00e0 di san Paolino.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLe tradizionali cronotassi dei vescovi di Nola sono state mirabilmente sintetizzate nei tre volumi \"Della nolana ecclesiastica storia\" da Gianstefano Remondini (1747-1757), definito da Kehr \"auctor de historia Nolana optime meritus\". La presente cronotassi riporta l'elenco tradizionale, con le indicazioni delle recenti acquisizioni dovute agli studi di agiografia, archeologia ed epigrafia.\nStatistiche.\nLa diocesi nel 2019 su una popolazione di 528.000 persone contava 500.000 battezzati, corrispondenti al 94,7% del totale."}
{"id": "502355", "revid": "92723", "url": "https://it.wikipedia.org/wiki?curid=502355", "title": "Diocesi di Sumbe", "text": "La diocesi di Sumbe (in latino: \"Dioecesis Sumbensis\") \u00e8 una sede della Chiesa cattolica in Angola suffraganea dell'arcidiocesi di Luanda. Nel 2020 contava 649.022battezzati su 1.941.500 abitanti. La sede \u00e8 vacante.\nTerritorio.\nLa diocesi comprende la provincia di Cuanza Sud in Angola.\nSede vescovile \u00e8 la citt\u00e0 di Sumbe (in passato chiamata Novo Redondo), dove si trova la cattedrale dell'Immacolata Concezione.\nIl territorio \u00e8 suddiviso in 22 parrocchie.\nStoria.\nLa diocesi di Novo Redondo \u00e8 stata eretta il 10 agosto 1975 con la bolla \"Qui provido Dei\" di papa Paolo VI, ricavandone il territorio dall'arcidiocesi di Luanda.\nIl 22 ottobre 2006 ha assunto il nome attuale in forza del decreto \"Excellentissimus\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.941.500 persone contava 649.022 battezzati, corrispondenti al 33,4% del totale."}
{"id": "502356", "revid": "92723", "url": "https://it.wikipedia.org/wiki?curid=502356", "title": "Diocesi di Northampton", "text": "La diocesi di Northampton (in latino: \"Dioecesis Northantoniensis\") \u00e8 una sede della Chiesa cattolica in Inghilterra suffraganea dell'arcidiocesi di Westminster. Nel 2019 contava 177.136 battezzati su 2.176.506 abitanti. \u00c8 retta dal vescovo David James Oakley.\nTerritorio.\nLa diocesi comprende le attuali contee inglese di Northamptonshire e Bedfordshire nonch\u00e9 la contea tradizionale di Buckinghamshire.\nSede vescovile \u00e8 la citt\u00e0 di Northampton, dove si trova la cattedrale di Nostra Signora e di San Tommaso.\nIl territorio si estende su 3.419\u00a0km\u00b2 ed \u00e8 suddiviso in 72 parrocchie.\nStoria.\nIl vicariato apostolico del Distretto orientale fu eretto il 3 luglio 1840 con il breve \"Muneris apostolici\" di papa Gregorio XVI, ricavandone il territorio dal vicariato apostolico del Distretto delle Midlands (oggi arcidiocesi di Birmingham).\nIl 29 settembre 1850 papa Pio IX con il breve \"Universalis Ecclesiae\" restaur\u00f2 in Inghilterra la gerarchia cattolica: il vicariato apostolico \u00e8 stato allora elevato a diocesi e ha assunto il nome attuale.\nIl 13 marzo 1976 ha ceduto parte del suo territorio a vantaggio dell'erezione della diocesi di East Anglia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.176.506 persone contava 177.136 battezzati, corrispondenti all'8,1% del totale."}
{"id": "502357", "revid": "110157", "url": "https://it.wikipedia.org/wiki?curid=502357", "title": "Diocesi di Norwich", "text": "La diocesi di Norwich (in latino: \"Dioecesis Norvicensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Hartford appartenente alla regione ecclesiastica I (CT, MA, ME, NH, RI, VT). Nel 2019 contava 230.108 battezzati su 705.545 abitanti. \u00c8 retta dal vescovo Michael Richard Cote.\nTerritorio.\nLa diocesi comprende quattro contee nel Connecticut, negli Stati Uniti d'America: Middlesex, New London, Tolland e Windham. Appartiene alla diocesi anche la piccola \"Fishers Island\", parte della contea di Suffolk, nello stato di New York.\nSede vescovile \u00e8 la citt\u00e0 di Norwich, dove si trova la cattedrale di San Patrizio (\"Cathedral of Saint Patrick\").\nIl territorio si estende su 5.121\u00a0km\u00b2 ed \u00e8 suddiviso in 76 parrocchie.\nStoria.\nLa diocesi \u00e8 stata eretta il 6 agosto 1953 con la bolla \"Divina illa\" di papa Pio XII, ricavandone il territorio dalla diocesi di Hartford, che nel contempo \u00e8 stata elevata ad arcidiocesi metropolitana.\nIl 16 febbraio 1961, con la lettera apostolica \"Qui in via\", papa Giovanni XXIII ha proclamato San Patrizio e Sant'Anna patroni principali della diocesi.\nAccuse di molestie sessuali su minori.\nIl 10 febbraio 2019, la diocesi di Norwich ha diffuso una lista di 43 membri del clero accusati in modo credibile di molestie sessuali su bambini avvenute nella Mount Saint John School di Deep River tra la met\u00e0 degli anni '80 fino al 2000. Altri tre nomi sono stati aggiunti a questa lista il 22 febbraio 2019.\nIl 15 luglio 2021, il vescovo Michael Cote ha annunciato che a causa di circa 60 denunce di abuso contro la diocesi relative alla Mount Saint John School di Deep River, la diocesi di Norwich ha presentato istanza di fallimento secondo il Chapter 11, in quanto le passivit\u00e0 previste a seguito delle cause sono stimate tra i 50 e i 100 milioni di dollari, a fronte di un patrimonio stimato tra i 10 e i 50 milioni di dollari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 705.545 persone contava 230.108 battezzati, corrispondenti al 32,6% del totale."}
{"id": "502358", "revid": "92723", "url": "https://it.wikipedia.org/wiki?curid=502358", "title": "Diocesi di Noto", "text": "La diocesi di Noto (in latino: \"Dioecesis Netensis\") \u00e8 una sede della Chiesa cattolica in Italia suffraganea dell'arcidiocesi di Siracusa appartenente alla regione ecclesiastica Sicilia. Nel 2020 contava 214.000 battezzati su 219.720 abitanti. \u00c8 retta dal vescovo Antonio Staglian\u00f2.\nTerritorio.\nLa diocesi comprende 5 comuni del libero consorzio comunale di Siracusa (Noto, Avola, Pachino, Portopalo di Capo Passero e Rosolini) e 4 del libero consorzio comunale di Ragusa (Ispica, Modica, Pozzallo e Scicli).\nSede vescovile \u00e8 la citt\u00e0 di Noto, dove si trova la basilica cattedrale di San Nicol\u00f2. Nella valle dei Pizzoni, presso Noto, sorge il santuario di san Corrado Confalonieri, compatrono della diocesi.\nIl territorio si estende su 1.331\u00a0km\u00b2 ed \u00e8 suddiviso in 98 parrocchie, raggruppate in 8 vicariati: Noto, Avola, Pachino (che comprende anche Portopalo), Rosolini, Ispica, Pozzallo, Scicli, Modica.\nStoria.\nLa citt\u00e0 di Noto \u00e8 stata eretta a sede vescovile e la chiesa madre a cattedrale da papa Gregorio XVI con la bolla \"Gravissimum sane munus\" il 15 maggio 1844, ricavandone il territorio dalla diocesi di Siracusa, concretizzando l'impegno del suo predecessore Pio VII, il quale si era proposto di accrescere in Sicilia il numero delle diocesi per rendere pi\u00f9 agevole il servizio pastorale dei vescovi, modificando cos\u00ec i confini dell'arcidiocesi di Siracusa.\nIl desiderio dei Netini di avere in citt\u00e0 la sede vescovile risaliva al 1212, quando Isimbardo Morengia, signore della citt\u00e0, fondava con la dote di quattro feudi il monastero cistercense di Santa Maria dell'Arco. Insignita del titolo di citt\u00e0 da Alfonso il Magnanimo il 27 dicembre 1432, in un momento di particolare prestigio anche culturale, Noto richiese l'erezione a diocesi il 14 giugno 1433 a papa Eugenio IV e ancora il 22 gennaio 1450 a Niccol\u00f2 V. Altre iniziative vengono promosse nel 1594 e nel 1609; le argomentazioni addotte a favore della nuova sede vescovile erano diverse, tra queste la presenza di due prestigiosi centri di spiritualit\u00e0: l'abbazia benedettina di Santa Lucia del Mendola e quella cistercense di Santa Maria dell'Arco, allora rilevanti motivi ecclesiastici, e l'essere la citt\u00e0 di Noto \"capovalle\" e al pari delle altre due esistenti in Sicilia, Messina e Mazara, meritava la sede vescovile. L'ostacolo alla realizzazione di tale desiderio veniva dall'opposizione dei vescovi di Siracusa dalla cui diocesi quella di Noto doveva trarre territorio, facendole perdere potere e introiti.\nLa nascita della diocesi di Noto faceva parte del piano di ampliamento delle diocesi siciliane per favorire la cura pastorale delle popolazioni, deciso dal parlamento di Sicilia e presentato al re Ferdinando III il 5 aprile 1778. Il re, favorevole al progetto, dette incarico alla Deputazione del Regno di studiare la fattibilit\u00e0 dell'operazione, previa una indagine conoscitiva in vista di un riesame complessivo delle diocesi dell'isola. L'iter di fondazione delle nuove diocesi fu interrotto durante il periodo della rivoluzione francese e ripreso dal parlamento siciliano il 24 marzo 1802, quando fu presentata una nuova istanza per il riordino delle diocesi siciliane, accolta anche questa volta favorevolmente dal re.\nLa prima istanza per l'erezione della diocesi netina fu presentata alla Deputazione del Regno il 17 febbraio 1783. Ma fu solo con il nuovo secolo che il progetto venne ripreso e portato a termine, malgrado la viva opposizione della curia siracusana, e che Noto vide concretizzarsi l'antico desiderio, approfittando dei tumulti verificatisi a Siracusa durante l'epidemia di colera che portarono al trasferimento a Noto, da parte di Ferdinando II, della sede della provincia.\n\u00c8 proprio in questo periodo che re Ferdinando II chiese alla Santa Sede di erigere la diocesi di Noto, approfittando del fatto che la sede vescovile di Siracusa era vacante per la morte del vescovo Giuseppe Amorelli avvenuta il 13 dicembre 1840. Alla nuova diocesi, oltre a Noto furono assegnati, sottraendoli a Siracusa, i comuni di Avola, Buccheri, Buscemi, Cassaro, Ferla, Giarratana, Modica, Pachino, Palazzolo Acreide, Pozzallo, Portopalo, Rosolini, Scicli e Spaccaforno (ora Ispica).\nI primi vescovi si impegnarono nella costruzione della nuova diocesi e nell'acquisizione delle principali strutture diocesane; \u00abla loro attivit\u00e0 pastorale si concentr\u00f2 sulla inaugurazione di nuovi edifici ecclesiastici (fra cui alcune chiese madri), sulla catechesi, sulla formazione del laicato, sull'alfabetizzazione, sulla conoscenza e l'unificazione della diocesi con le visite pastorali\u00bb. nel 1851 venne fondato il seminario vescovile ad opera del vescovo Giovanni Battista Naselli, mentre nel 1855 il vescovo Mario Giuseppe Mirone acquis\u00ec parte del palazzo Trigona Cannicarao come sede dell'episcopio. Una decisa pastorale vocazionale fu attuata dai vescovi Giovanni Blandini (1875-1913) e Giuseppe Vizzini (1913-1935); il primo affid\u00f2 la direzione del seminario prima ai Gesuiti e poi ai Lazzaristi; Vizzini assunse in prima persona la direzione del seminario e indisse il primo sinodo diocesano nel 1923.\nNel 1950, con l'erezione della diocesi di Ragusa, Noto rischi\u00f2 la soppressione. Fu deciso di scorporare Giarratana per aggregarla alla sede di Ragusa, mentre i comuni montani di Buccheri, Buscemi, Cassaro, Ferla e Palazzolo Acreide tornarono alla sede di Siracusa. Successivamente, nel 1954, anche la frazione di San Giacomo Bellocozzo, passata quattro anni prima sotto la giurisdizione della citt\u00e0 iblea, fu aggregata alla sede di Ragusa.\nIl 27 novembre 1963, con la lettera apostolica \"Scandere caelum\", papa Paolo VI ha proclamato la Beata Maria Vergine, invocata con il titolo di \"Scala del Paradiso\", e San Corrado Confalonieri patroni principali della diocesi.\nIl 18 giugno 2007 \u00e8 stata riaperta al culto la cattedrale, dopo il disastroso crollo del 1996.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 219.720 persone contava 214.000 battezzati, corrispondenti al 97,4% del totale."}
{"id": "502359", "revid": "92723", "url": "https://it.wikipedia.org/wiki?curid=502359", "title": "Diocesi di Nottingham", "text": "La diocesi di Nottingham (in latino: \"Dioecesis Nottinghamensis\") \u00e8 una sede della Chiesa cattolica in Inghilterra suffraganea dell'arcidiocesi di Westminster. Nel 2019 contava 163.230 battezzati su 4.626.875 abitanti. \u00c8 retta dal vescovo Patrick McKinney.\nTerritorio.\nLa diocesi comprende le contee inglesi di Nottinghamshire (escluso il distretto di Bassetlaw), Leicestershire, Derbyshire, Rutland e Lincolnshire.\nSede vescovile \u00e8 la citt\u00e0 di Nottingham, dove si trova la cattedrale di San Barnaba.\nIl territorio \u00e8 suddiviso in 114 parrocchie.\nStoria.\nLa diocesi \u00e8 stata eretta il 29 settembre 1850 con il breve \"Universalis Ecclesiae\" di papa Pio IX, ricavandone il territorio dal vicariato apostolico del Distretto centrale (oggi arcidiocesi di Birmingham).\nIl 30 maggio 1980 la diocesi ha ceduto parte del suo territorio a vantaggio dell'erezione della diocesi di Hallam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.626.875 persone contava 163.230 battezzati, corrispondenti al 3,5% del totale."}
{"id": "502360", "revid": "110157", "url": "https://it.wikipedia.org/wiki?curid=502360", "title": "Diocesi di Nouakchott", "text": "La diocesi di Nouakchott (in latino: \"Dioecesis Nuakchottensis\") \u00e8 una sede della Chiesa cattolica in Mauritania immediatamente soggetta alla Santa Sede. Nel 2019 contava 4.140 battezzati su 3.905.000 abitanti. \u00c8 retta dal vescovo Martin Albert Happe, M.Afr.\nTerritorio.\nLa diocesi comprende l'intero territorio della Mauritania.\nSede vescovile \u00e8 la citt\u00e0 di Nouakchott, dove si trova la cattedrale di San Giuseppe.\nIl territorio \u00e8 suddiviso in 5 parrocchie.\nStoria.\nLa diocesi \u00e8 stata eretta il 18 dicembre 1965 con la bolla \"Peramplum territorium\" di papa Paolo VI, ricavandone il territorio dalla prefettura apostolica di Saint-Louis du S\u00e9n\u00e9gal (oggi diocesi). La maggior parte dei cattolici del Paese, la cui religione ufficiale \u00e8 quella musulmana, sono stranieri e immigrati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.905.000 persone contava 4.140 battezzati, corrispondenti allo 0,1% del totale."}
{"id": "502361", "revid": "125182418", "url": "https://it.wikipedia.org/wiki?curid=502361", "title": "Arcidiocesi di Numea", "text": "Larcidiocesi di Numea (in latino: \"Archidioecesis Numeana\") \u00e8 una sede metropolitana della Chiesa cattolica in Francia. Nel 2019 contava 147.000 battezzati su 280.460 abitanti. \u00c8 retta dall'arcivescovo Michel-Marie-Bernard Calvet, S.M.\nTerritorio.\nL'arcidiocesi comprende l'intero arcipelago della Nuova Caledonia.\nSede arcivescovile \u00e8 la citt\u00e0 di Numea, dove si trova la cattedrale di San Giuseppe.\nIl territorio \u00e8 suddiviso in 32 parrocchie.\nStoria.\nLa missione cattolica in Nuova Caledonia inizi\u00f2 alla fine del 1843, quando per la prima volta un gruppo di cinque missionari maristi, guidati dal vescovo Guillaume Douarre, sbarcava nell'isola. Gli inizi modesti della missione furono aggravati dalla persecuzione di Bouarate, un capo locale, che costrinse i missionari a riparare nell'\u00eele des Pins.\nIl vicariato apostolico della Nuova Caledonia fu eretto il 23 luglio 1847 con il breve \"Apostolici ministerii\" di papa Pio IX, ricavandone il territorio dal vicariato apostolico dell'Oceania centrale (oggi diocesi di Tonga). Ma \u00e8 solo durante l'anno successivo che i missionari poterono ritornare in Nuova Caledonia per riprendere l'opera di evangelizzazione dell'isola.\nIl 26 ottobre 1890 \u00e8 benedetta ed inaugurata la cattedrale di Numea, consacrata quattro anni dopo.\nIl 9 febbraio 1901 cedette una porzione del suo territorio a vantaggio dell'erezione della prefettura apostolica delle Nuove Ebridi (oggi diocesi di Port-Vila)\nIl 21 giugno 1966 in forza della bolla \"Prophetarum voces\" di papa Paolo VI il vicariato apostolico \u00e8 stato elevato al rango di arcidiocesi metropolitana ed ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 280.460 persone contava 147.000 battezzati, corrispondenti al 52,4% del totale."}
{"id": "502362", "revid": "1634976", "url": "https://it.wikipedia.org/wiki?curid=502362", "title": "Diocesi di Novara", "text": "La diocesi di Novara (in latino: \"Dioecesis Novariensis\") \u00e8 una sede della Chiesa cattolica in Italia suffraganea dell'arcidiocesi di Vercelli appartenente alla regione ecclesiastica Piemonte. Nel 2019 contava 528.000 battezzati su 564.900 abitanti. \u00c8 retta dal vescovo Franco Giulio Brambilla.\nTerritorio.\nLa diocesi comprende la quasi totalit\u00e0 della provincia di Novara (eccetto i comuni di Biandrate, Casalbeltrame, Casaleggio Novara, Landiona, Recetto, San Nazzaro Sesia, Vicolungo e Vinzaglio, che appartengono all'arcidiocesi di Vercelli), l'intera provincia del Verbano-Cusio-Ossola, il comune di Villata e il territorio della Valsesia in provincia di Vercelli.\nSede vescovile \u00e8 la citt\u00e0 di Novara, dove si trova la cattedrale di Santa Maria Assunta. In diocesi sorgono 6 basiliche minori:\nNell'unit\u00e0 pastorale di Cannobio \u00e8 adottato il rito ambrosiano (parrocchie di Cannobio, Sant'Agata, San Bartolomeo Valmara, Traffiume, Falmenta, Crealla, Cavaglio-Spoccia, Gurrone, Cursolo-Orasso, Gurro, Finero, Trarego Viggiona e Cannero Riviera) in virt\u00f9 del fatto che l'alto Verbano \u00e8 stato, prima dell'incorporazione nella diocesi novarese (1817), parte dell'arcidiocesi di Milano; il rito \u00e8 stato ripristinato integralmente con il sinodo diocesano del 1990.\n\u00c8 la pi\u00f9 estesa diocesi del Piemonte e la seconda per numero di battezzati e parrocchie dopo l'arcidiocesi di Torino. Il territorio si estende su 4.231\u00a0km\u00b2 ed \u00e8 suddiviso in 346 parrocchie raggruppate in 27 unit\u00e0 pastorali missionarie, che a loro volta fanno capo a sei vicariati: Novara citt\u00e0, Ovest Ticino, Aronese e Borgomanerese, Laghi, Ossola e Valsesia.\nLa diocesi confina a nord con la diocesi di Sion e la diocesi di Lugano, entrambe in territorio svizzero; ad est con l'arcidiocesi di Milano; a sud con la diocesi di Vigevano e l'arcidiocesi di Vercelli con la quale confina ad ovest, assieme alla diocesi di Aosta; per un breve tratto confina anche con la diocesi di Biella.\nStoria.\nLa diocesi risale al IV secolo, come sede suffraganea dell'arcidiocesi di Milano. Protovescovo fu san Gaudenzio, patrono della diocesi, consacrato da san Simpliciano, successore di sant'Ambrogio; la sua vita fu scritta nell'VIII secolo per ordine del vescovo Leone.\nNovara \u00e8 una delle poche diocesi italiane di cui si conservano i dittici con la cronotassi completa dei vescovi dalle origini fino al medioevo: due sono i dittici giunti fino a noi, quello della cattedrale e quello della basilica di San Gaudenzio. Solo a partire dal vescovo Attone (inizio IX secolo) sono riportati nei dittici riferimenti cronologici certi; dei 31 vescovi precedenti, sono pochi quelli attestati storicamente anche da altre fonti. Tra questi il primo \u00e8 Simpliciano, che partecip\u00f2 al sinodo provinciale di Milano, indetto dal metropolita Eusebio nel 451 per approvare il tomo di papa Leone Magno contro i Monofisiti.\nRisale all'inizio dell'XI secolo la prima menzione del capitolo della cattedrale, che risultava composto di un arcidiacono, un arciprete, un primicerio, un cantore, un grammatico, un preposto, quattro diaconi, dieci suddiaconi e undici preti.\nIl 17 luglio 1817 la sede di Vercelli divenne arcidiocesi metropolitana e Novara il 26 settembre dello stesso anno ne divenne suffraganea per effetto del breve \"Cum per Nostras\" di papa Pio VII. Nello stesso anno la diocesi incorpor\u00f2 il territorio dell'alto Verbano, che era appartenuto all'arcidiocesi di Milano, e cedette la parrocchia di Gravellona Lomellina alla diocesi di Vigevano.\nNel 1822 cedette le parrocchie di Gondo e Sempione alla diocesi di Sion.\nNel 1829 riprese la parrocchia di Gravellona Lomellina dalla diocesi di Vigevano, cedendo in cambio la parrocchia di Sozzago. Il 26 giugno 2016, in forza del decreto \"Quo aptius\" della Congregazione per i vescovi, ha nuovamente ceduto Gravellona Lomellina a Vigevano in cambio di Sozzago, ripristinando la situazione anteriore al 1829.\nIl vescovo Franco Giulio Brambilla, nel 2014, ha indetto il XXI Sinodo diocesano, i cui contenuti, dopo tre anni di lavori, sono stati attuati in diocesi \u201cad experimentum\u201d nell\u2019anno 2016-17 e sono diventati effettivi nell'anno successivo. Oltre all'indicazione di linee guida pastorali che mettono al centro il tema dei giovani e della famiglia, il XXI Sinodo ha ridefinito l'organizzazione della diocesi, riducendo i vicariati da 8 a 6 e introducendo 27 unit\u00e0 pastorali missionarie, gruppi di parrocchie vicine riunite per condividere risorse e chiamate ad un cammino comune.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 564.900 persone contava 528.000 battezzati, corrispondenti al 93,5% del totale."}
{"id": "502363", "revid": "93556", "url": "https://it.wikipedia.org/wiki?curid=502363", "title": "Diocesi di Novaliches", "text": "La diocesi di Novaliches (in latino: \"Dioecesis Novalichesina\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2019 contava 2.137.290 battezzati su 2.740.115 abitanti. \u00c8 retta dal vescovo Roberto Orendain Gaa.\nTerritorio.\nLa diocesi comprende la parte settentrionale della citt\u00e0 filippina di Caloocan e parte di quella di Quezon City.\nA Novaliches, distretto di Quezon City, si trova la cattedrale del Buon Pastore.\nIl territorio \u00e8 suddiviso in 72 parrocchie.\nStoria.\nLa diocesi \u00e8 stata eretta il 7 dicembre 2002 con la bolla \"Animarum utilitati\" di papa Giovanni Paolo II, ricavandone il territorio dall'arcidiocesi di Manila.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.740.115 persone contava 2.137.290 battezzati, corrispondenti al 78,0% del totale."}
{"id": "502364", "revid": "92723", "url": "https://it.wikipedia.org/wiki?curid=502364", "title": "Diocesi della Trasfigurazione a Novosibirsk", "text": "La diocesi della Trasfigurazione a Novosibirsk (in latino: \"Dioecesis Neosibiriana Transfigurationis\") \u00e8 una sede della Chiesa cattolica in Russia suffraganea dell'arcidiocesi della Madre di Dio a Mosca. Nel 2017 contava 518.000 battezzati su 25.910.000 di abitanti. \u00c8 retta dal vescovo Joseph Werth, S.I.\nTerritorio.\nLa diocesi comprende un territorio molto vasto comprensivo della parte occidentale della Siberia.\nSede vescovile \u00e8 la citt\u00e0 di Novosibirsk, dove si trova la cattedrale della Trasfigurazione.\nIl territorio si estende su 2.000.000\u00a0km\u00b2 ed \u00e8 suddiviso in 68 parrocchie.\nStoria.\nL'amministrazione apostolica di Novosibirsk dei Latini fu eretta il 13 aprile 1991 con la bolla \"Iam pridem Decessor\" di papa Giovanni Paolo II, ricavandone il territorio dalla diocesi di Vladivostok e dall'arcidiocesi di Mahil\u00eb\u016d (oggi arcidiocesi di Minsk-Mahil\u00eb\u016d).\nIl 18 maggio 1999 cedette una porzione del suo territorio a vantaggio dell'amministrazione apostolica della Siberia Orientale (oggi diocesi di San Giuseppe a Irkutsk) e contestualmente assunse il nome di amministrazione apostolica della Siberia Occidentale.\nL'11 febbraio 2002 per effetto della bolla \"Animarum bonum\" dello stesso papa Giovanni Paolo II \u00e8 stata elevata a diocesi e ha assunto il nome attuale.\nIl 27 giugno 2004 il vescovo Joseph Werth ha ordinato i primi due sacerdoti autoctoni della diocesi.\nIl 20 dicembre 2004 la Congregazione per le Chiese Orientali, ha nominato il vescovo latino di Novosibirsk anche ordinario per i cattolici di rito bizantino in Russia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 25.910.000 di persone contava 518.000 battezzati, corrispondenti al 2,0% del totale."}
{"id": "502365", "revid": "1318658", "url": "https://it.wikipedia.org/wiki?curid=502365", "title": "Arcidiocesi di Nueva Segovia", "text": "Larcidiocesi di Nueva Segovia (in latino: \"Archidioecesis Novae Segobiae\") \u00e8 una sede metropolitana della Chiesa cattolica nelle Filippine. Nel 2019 contava 609.201 battezzati su 728.820 abitanti. \u00c8 retta dall'arcivescovo Mario Mendoza Peralta.\nTerritorio.\nL'arcidiocesi comprende la provincia filippina di Ilocos Sur sull'isola di Luzon.\nSede arcivescovile \u00e8 la citt\u00e0 di Vigan, dove si trova la cattedrale della Conversione di San Paolo apostolo. A Santa Maria sorge la chiesa di Nostra Signora Assunta, una delle Chiese barocche delle Filippine, patrimonio dell'umanit\u00e0 dell'UNESCO.\nIl territorio \u00e8 suddiviso in 41 parrocchie.\nStoria.\nLa diocesi di Nueva Segovia fu eretta con bolla di papa Clemente VIII il 14 agosto 1595, ricavandone il territorio dall'arcidiocesi di Manila, di cui originariamente era suffraganea. Sede della diocesi era la citt\u00e0 di Nuova Segovia, oggi Lal-lo, dove fungeva da cattedrale la chiesa di San Domenico.\nNel 1758 la sede vescovile fu traslata da Nueva Segovia a Vigan.\nIl 10 aprile 1910 cedette una porzione del suo territorio a vantaggio dell'erezione della diocesi di Tuguegarao (oggi arcidiocesi); in questa nuova circoscrizione veniva compresa anche la primitiva sede di Lai-lo, che dunque oggi si trova al di fuori dei confini dell'arcidiocesi che ne prende il nome.\nIl 15 luglio 1932 cedette una porzione del suo territorio a vantaggio dell'erezione della prefettura apostolica di Mountain Provinces (oggi diocesi di Baguio).\nIl 29 giugno 1951 la diocesi \u00e8 stata elevata al rango di arcidiocesi metropolitana con la bolla \"Quo in Philippina\" di papa Pio XII.\nIl 12 giugno 1955, il 5 giugno 1961 e il 19 gennaio 1970 ha ceduto altre porzioni di territorio a vantaggio dell'erezione rispettivamente della prelatura territoriale di Bangued (oggi diocesi) e delle diocesi di Laoag e di San Fernando de La Union.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 728.820 persone contava 609.201 battezzati, corrispondenti all'83,6% del totale."}
{"id": "502366", "revid": "92723", "url": "https://it.wikipedia.org/wiki?curid=502366", "title": "Diocesi di Nashik", "text": "La diocesi di Nashik (in latino: \"Dioecesis Nashikensis\") \u00e8 una sede della Chiesa cattolica in India suffraganea dell'arcidiocesi di Bombay. Nel 2019 contava 89.700 battezzati su 3.160.800 abitanti. \u00c8 retta dal vescovo Lourdes Daniel.\nTerritorio.\nLa diocesi comprende l'intera divisione di Nashik nello stato del Maharashtra in India.\nSede vescovile \u00e8 la citt\u00e0 di Nashik, dove si trova la cattedrale di Sant'Anna.\nIl territorio \u00e8 suddiviso in 34 parrocchie.\nStoria.\nLa diocesi \u00e8 stata eretta il 15 maggio 1987 con la bolla \"Quandoquidem sanctissima\" di papa Giovanni Paolo II, ricavandone il territorio dalla diocesi di Poona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.160.800 persone contava 89.700 battezzati, corrispondenti al 2,8% del totale."}
{"id": "502367", "revid": "110157", "url": "https://it.wikipedia.org/wiki?curid=502367", "title": "Diocesi di Nsukka", "text": "La diocesi di Nsukka (in latino: \"Dioecesis Nsukkana\") \u00e8 una sede della Chiesa cattolica in Nigeria suffraganea dell'arcidiocesi di Onitsha. Nel 2019 contava 533.100 battezzati su 666.800 abitanti. \u00c8 retta dal vescovo Godfrey Igwebuike Onah.\nTerritorio.\nLa diocesi comprende sette Local Government Areas dello stato nigeriano di Enugu: Igbo Etiti, Igboeze North, Igboeze south, Isiuzo, Nsukka, Udenu e Uzo Uwani.\nSede vescovile \u00e8 la citt\u00e0 di Nsukka, dove si trova la cattedrale di Santa Teresa.\nIl territorio \u00e8 suddiviso in 185 parrocchie, raggruppate in 13 decanati.\nStoria.\nLa diocesi \u00e8 stata eretta il 19 novembre 1990 con la bolla \"Catholicum nomen\" di papa Giovanni Paolo II, ricavandone il territorio dalla diocesi di Enugu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 666.800 persone contava 533.100 battezzati, corrispondenti al 79,9% del totale."}
{"id": "502368", "revid": "33528", "url": "https://it.wikipedia.org/wiki?curid=502368", "title": "Diocesi di Alger", "text": ""}
{"id": "502369", "revid": "110157", "url": "https://it.wikipedia.org/wiki?curid=502369", "title": "Diocesi di Nuevo Casas Grandes", "text": "La diocesi di Nuevo Casas Grandes (in latino: \"Dioecesis Neograndicasensis\") \u00e8 una sede della Chiesa cattolica in Messico suffraganea dell'arcidiocesi di Chihuahua appartenente alla regione ecclesiastica Norte. Nel 2019 contava 152.800 battezzati su 177.779 abitanti. \u00c8 retta dal vescovo Jes\u00fas Jos\u00e9 Herrera Qui\u00f1\u00f3nez.\nTerritorio.\nLa diocesi comprende 7 comuni nella parte settentrionale dello stato messicano di Chihuahua: Nuevo Casas Grandes, Ascensi\u00f3n, Casas Grandes, Galeana, Ignacio Zaragoza, Janos e Buenaventura.\nSede vescovile \u00e8 la citt\u00e0 di Nuevo Casas Grandes, dove si trova la cattedrale dell'Immacolata Concezione (nota come cattedrale della Medaglia Miracolosa).\nIl territorio si estende su una superficie di 36.320\u00a0km\u00b2 ed \u00e8 suddiviso in 25 parrocchie.\nStoria.\nLa prelatura territoriale di Nuevo Casas Grandes fu eretta il 13 aprile 1977 con la bolla \"Praecipuum animarum\" di papa Paolo VI, ricavandone il territorio dalla diocesi di Ciudad Ju\u00e1rez.\nIl 2 giugno 2000 la prelatura territoriale \u00e8 stata elevata a diocesi con la bolla \"Constat praelaturam\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 177.779 persone contava 152.800 battezzati, corrispondenti all'85,9% del totale."}
{"id": "502370", "revid": "253269", "url": "https://it.wikipedia.org/wiki?curid=502370", "title": "Gena Lee Nolin", "text": "Biografia.\nDurante la sua infanzia visse in una fattoria, era una bambina vivace, le piaceva pattinare e giocare a basket, volley e softball. Nell'et\u00e0 dell'adolescenza la famiglia si trasfer\u00ec a Las Vegas. Qui vinse il primo concorso di bellezza (\"miss Las Vegas\"), dopo che i suoi familiari ed i suoi amici insistettero perch\u00e9 partecipasse. Dopo il diploma di scuola secondaria, Gena si trasfer\u00ec a Los Angeles per motivi di studio, intanto si trov\u00f2 alcuni lavoretti: fece anche la cameriera.\nNel 1993, dopo essersi sposata due volte, debutt\u00f2 in televisione. Nel 1995 fece parte, nel personaggio di \"Neely Capshaw\", della popolarissima, in tutto il mondo, serie televisiva \"Baywatch\". Nel 2000, dopo l'esperienza di \"Baywatch\", diventa protagonista del telefilm \"Sheena\" (personaggio ispirato ad un fumetto omonimo pubblicato per la prima volta nel 1942 dalla casa editrice Fiction House) Nel 2002 si spos\u00f2 per la terza volta, con un giocatore di hockey militante nella NHL, Cale Hulse. Ha due figli, uno dal secondo marito e l'altro dal terzo."}
{"id": "502371", "revid": "110157", "url": "https://it.wikipedia.org/wiki?curid=502371", "title": "Diocesi di Nueve de Julio", "text": "La diocesi di Nueve de Julio (in latino: \"Dioecesis Sancti Dominici Novem Iulii\") \u00e8 una sede della Chiesa cattolica in Argentina suffraganea dell'arcidiocesi di Mercedes-Luj\u00e1n. Nel 2020 contava 419.700 battezzati su 470.700 abitanti. \u00c8 retta dal vescovo Ariel Edgardo Torrado Mosconi.\nTerritorio.\nLa diocesi comprende diciassette distretti della provincia di Buenos Aires: Bragado, Carlos Casares, Carlos Tejedor, Florentino Ameghino, General Pinto, General Viamonte, General Villegas, Hip\u00f3lito Yrigoyen, Lincoln, Nueve de Julio, Pehuaj\u00f3, Pellegrini, Rivadavia, Salliquel\u00f3, Trenque Lauquen, Tres Lomas e Veinticinco de Mayo.\nSede vescovile \u00e8 la citt\u00e0 di Nueve de Julio, dove si trova la cattedrale di San Domenico di Guzm\u00e1n.\nIl territorio si estende su 57.016\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dalle diocesi di Azul e di Mercedes (oggi arcidiocesi di Mercedes-Luj\u00e1n).\nOriginariamente suffraganea dell'arcidiocesi di Buenos Aires, il 5 maggio 1967 in forza della bolla \"Qui divino consilio\" di papa Paolo VI entr\u00f2 a far parte della provincia ecclesiastica dell'arcidiocesi di La Plata.\nIl 4 ottobre 2019 \u00e8 entrata a far parte della provincia ecclesiastica dell'arcidiocesi di Mercedes-Luj\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 470.700 persone contava 419.700 battezzati, corrispondenti all'89,2% del totale."}
{"id": "502372", "revid": "92723", "url": "https://it.wikipedia.org/wiki?curid=502372", "title": "Diocesi di Nuevo Laredo", "text": "La diocesi di Nuevo Laredo (in latino: \"Dioecesis Novolaredensis\") \u00e8 una sede della Chiesa cattolica in Messico suffraganea dell'arcidiocesi di Monterrey appartenente alla regione ecclesiastica Noreste. Nel 2019 contava 369.200 battezzati su 515.200 abitanti. \u00c8 retta dal vescovo Enrique S\u00e1nchez Mart\u00ednez.\nTerritorio.\nLa diocesi comprende 11 comuni in due stati del Messico:\nSede vescovile \u00e8 la citt\u00e0 di Nuevo Laredo, dove si trova la cattedrale dello Spirito Santo.\nIl territorio si estende su una superficie di 19.378\u00a0km\u00b2 ed \u00e8 suddiviso in 42 parrocchie.\nStoria.\nLa diocesi \u00e8 stata eretta il 6 novembre 1989 con la bolla \"Quo facilius\" di papa Giovanni Paolo II, ricavandone il territorio dalla diocesi di Matamoros e dall'arcidiocesi di Monterrey.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 515.200 persone contava 369.200 battezzati, corrispondenti al 71,7% del totale."}
{"id": "502373", "revid": "92723", "url": "https://it.wikipedia.org/wiki?curid=502373", "title": "Diocesi di Nuoro", "text": "La diocesi di Nuoro (in latino: \"Dioecesis Nuorensis\") \u00e8 una sede della Chiesa cattolica in Italia suffraganea dell'arcidiocesi di Cagliari appartenente alla regione ecclesiastica Sardegna. Nel 2019 contava 121.987 battezzati su 122.930 abitanti. \u00c8 retta dal vescovo Antonio Mura.\nTerritorio.\nLa diocesi comprende le regioni tradizionali sarde del nuorese, della Barbagia di Ollolai e della Baronia, per un totale di 29 comuni, di cui 28 in provincia di Nuoro e uno in provincia di Sassari:\nSede vescovile \u00e8 la citt\u00e0 di Nuoro, dove si trova la cattedrale di Santa Maria della Neve. A Galtell\u00ec e a Ottana si trovano le ex cattedrali dedicate rispettivamente a San Pietro e a San Nicola.\nIl territorio si estende su 2.806\u00a0km\u00b2 ed \u00e8 suddiviso in 46 parrocchie, suddivise in 7 foranie: Nuoro, Bitti, Dorgali, Fonni, Gavoi, Orani e Siniscola.\nStoria.\nCon la nascita dei giudicati, anche la Chiesa si mosse per la riorganizzazione ecclesiastica della Sardegna. Forse all'epoca di papa Alessandro II (1061-1073), l'isola fu suddivisa in province ecclesiastiche corrispondenti ai giudicati.\nIn Gallura \u00e8 attestato per la prima volta un \"episcopatus gallurensis\" in una carta del 1095. Anche il vescovo Villano, documentato nel 1114 e nel 1116, \u00e8 menzionato come vescovo della Gallura senza indicazione specifica della sede episcopale. Questo farebbe pensare che in origine, la Gallura aveva un'unica diocesi e solo in un secondo momento fu eretta anche la diocesi di Galtell\u00ec, per dismembramento dal territorio della diocesi gallurese, che assunse contestualmente il nome di diocesi di Civita.\nLa diocesi di Galtell\u00ec \u00e8 menzionata per la prima volta nel 1138, nella bolla \"Tunc apostolicae sedis\" di papa Innocenzo II, con la quale il pontefice sottometteva alla provincia ecclesiastica dell'arcidiocesi di Pisa le due diocesi galluresi. \u00c8 dunque ipotizzabile che la diocesi di Galtell\u00ec sia stata eretta fra il 1116, quando la Gallura aveva ancora una sola diocesi, e il 1138, quando per la prima volta ne sono attestate due.\nLa sottomissione a Pisa fu confermata dai papi successivi, in particolare nel 1146, nel 1157 e nel 1176. Caduto il dominio pisano sulla Sardegna, la sede di Galtell\u00ec divenne dipendenza diretta della Santa Sede. Il primo vescovo noto di Galtell\u00ec \u00e8 Bernardo, documentato nel 1138 e nel 1143; la cattedrale era dedicata a San Pietro apostolo.\nLa giurisdizione dei vescovi di Galtell\u00ec si estendeva sulle curatorie della Barbagia di Bitti, di Orfili, di Galtell\u00ec e di Posada. Comprendeva le parrocchie dei villaggi di Bibisse, Bitti, Dorgali, Duascodere, Dulicorra, Dure, Feronia, Filluri, Gadano, Galtell\u00ec, Golcone, Goltodolfe, Gorgolenero, Gorofai, Gurguray, Iloe, Irgoli (Ircule), Isarle (Gisalle), Locchoe, Lochele, Loculi, Lod\u00e8 (Loded\u00e8), Longe (Iloghe), Lula, Montanna, Muro, Nurule, Oliena, Onan\u00ec, Onifai, Orfillo, Orosei, Ossio, Panana, Posada, Resquion, San Giovanni di Ofillo, San Giovanni di Ossillili, Santa Lucia, Santa Maria di Lugula, Sancta Maria Magdalena, Siniscola, Soltenissa, Stellaria, Sulla, Tamarispa, Torp\u00e8 e Torp\u00e8 Ispertu.\nIn forza della bolla \"Sacrosancta Romana Ecclesia\" di papa Alessandro VI dell'11 settembre 1495 la diocesi fu soppressa ed il suo territorio unito a quello dell'arcidiocesi di Cagliari: questa decisione fu causata dalle ristrettezze economiche e dall'esiguit\u00e0 della popolazione, decimata dalle pestilenze e dalle guerre giudicali. Quest'unione entr\u00f2 in vigore l'anno successivo, con la morte del vescovo Giovanni Vincy.\nDurante l'unione con Cagliari, vi furono dei tentativi per ripristinare la diocesi di Galtell\u00ec, ma non andarono in porto. Il ripristino della diocesi si attu\u00f2 con il governo sabaudo.\nIl 21 luglio 1779, in virt\u00f9 della bolla \"Eam inter coeteras\" di papa Pio VI, la sede fu ristabilita con il nome di diocesi di Galtell\u00ec-Nuoro, come suffraganea dell'arcidiocesi di Cagliari e con residenza a Nuoro. Il territorio comprendeva, oltre quello dell'antica diocesi di Galtell\u00ec, la citt\u00e0 di Nuoro ed i paesi di Orune che fino al 1502 faceva parte della diocesi di Castro, e Lollove, ricavati dalla diocesi di Alghero; Orgosolo, acquisita dall'arcidiocesi di Cagliari; e Fonni e Mamoiada, che erano appartenute all'arcidiocesi di Oristano.\nDurante il XIX secolo la diocesi ha avuto una vita travagliata con un lungo periodo di sede vacante. Nel 1828 il vescovo Casabianca fu interdetto per aver dimostrato una condotta riprovevole. Allora la diocesi venne affidata a diversi amministratori apostolici: prima a Giovanni Maria Bua, arcivescovo di Oristano, poi ad Alessandro Domenico Varesini, arcivescovo di Sassari e infine a Emanuele Marongiu Nurra, arcivescovo di Cagliari. Questi ultimi due prelati dovettero per\u00f2 patire gravi discordie da parte del governo del Regno di Sardegna. Per le proteste contro la legislazione lesiva dei diritti della Chiesa furono condannati a pene detentive da scontarsi nei rispettivi episcopii e videro espropriate le rendite delle loro mense episcopali. La vacanza della sede si protrarr\u00e0 fino al 1867.\nNonostante ci\u00f2, l'amministratore Giovanni Maria Bua eresse il seminario diocesano, costru\u00ec il nuovo palazzo episcopale e dette avvio alla costruzione di una nuova cattedrale, in sostituzione della precedente dedicata a Santa Maria Maggiore.\nIn seguito alla ricostituzione della provincia di Nuoro, il 27 gennaio 1928 la diocesi ha assunto il nome attuale in forza del decreto \"Antiquam Galtellinensem\" della Congregazione Concistoriale. Nel 2004 Galtell\u00ec \u00e8 diventata una sede titolare.\nTra i vescovi pi\u00f9 importanti del Novecento sono da segnalare Maurilio Fossati, vescovo dal 1924 al 1929, poi arcivescovo di Sassari e di Torino, e cardinale; e Giuseppe Cogoni, vescovo dal 1930 al 1939, a cui si deve la nascita del bollettino diocesano e l'istituzione dell'azione cattolica in tutte le parrocchie della diocesi.\nIl 31 dicembre 1938, con decreto della Congregazione Concistoriale, le parrocchie di Orotelli, Ottana, Orani, Sarule e Oniferi passarono dalla diocesi di Alghero alla diocesi di Nuoro.\nNel 1983 e nel 1987 sono state proclamate beate da Giovanni Paolo II due giovani donne del nuorese, la suora trappista Maria Gabriella dell'Unit\u00e0 e Antonia Mesina, martire della purezza.\nDal 9 aprile 2020 la diocesi \u00e8 unita \"in persona episcopi\" alla diocesi di Lanusei.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 122.930 persone contava 121.987 battezzati, corrispondenti al 99,2% del totale."}
{"id": "502374", "revid": "110157", "url": "https://it.wikipedia.org/wiki?curid=502374", "title": "Arcidiocesi di Nueva Pamplona", "text": "Larcidiocesi di Nueva Pamplona (in latino: \"Archidioecesis Neo-Pampilonensis\") \u00e8 una sede metropolitana della Chiesa cattolica in Colombia. Nel 2019 contava 215.000 battezzati su 225.700 abitanti. \u00c8 retta dall'arcivescovo Jorge Alberto Ossa Soto.\nTerritorio.\nL'arcidiocesi comprende 18 comuni del dipartimento colombiano di Norte de Santander: Bochalema, Pamplona, Salazar de Las Palmas (eccetto il distretto di El Carmen de Nazareth che appartiene alla diocesi di C\u00facuta), Cucutilla, La Esperanza (eccetto i distretti di La Pedregosa e Pueblo Nuevo che appartengono alla diocesi di Oca\u00f1a), Labateca, C\u00e1cota, Arboledas, C\u00e1chira, Pamplonita, Santo Domingo de Silos, Herr\u00e1n, Toledo (eccetto il distretto di Gibraltar che appartiene alla diocesi di Arauca), Durania, Mutiscua, Chin\u00e1cota, Chitag\u00e1 e Ragonvalia.\nSede arcivescovile \u00e8 la citt\u00e0 di Pamplona, dove si trova la cattedrale di Santa Chiara.\nIl territorio si estende su una superficie di 6.571\u00a0km\u00b2 ed \u00e8 suddiviso in 36 parrocchie, raggruppate in 7 arcipresbiterati: San Pedro, Nuestra Se\u00f1ora de las Angustias, San Juan Bautista, Sagrado Coraz\u00f3n de Jes\u00fas, San Pablo, San Pio X, Nuestra Se\u00f1ora del Carmen.\nProvincia ecclesiastica.\nLa provincia ecclesiastica di Nueva Pamplona, istituita nel 1956, comprende 4 suffraganee:\nStoria.\nLa diocesi di Nueva Pamplona fu eretta il 25 settembre 1835 con la bolla \"Coelestem agricolam\" di papa Gregorio XVI, ricavandone il territorio dall'arcidiocesi di Santaf\u00e9 en Nueva Granada (oggi arcidiocesi di Bogot\u00e0), di cui fu resa originariamente suffraganea.\nJos\u00e9 Jorge Torres Estans fu il primo vescovo della diocesi e istitu\u00ec il seminario diocesano.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nNel 1956 ha ceduto un'altra porzione del suo territorio a vantaggio dell'erezione della diocesi di C\u00facuta, ma si \u00e8 anche ingrandita con il territorio della soppressa prefettura apostolica di Labateca. Il 29 maggio dello stesso anno \u00e8 stata elevata al rango di arcidiocesi metropolitana con la bolla \"Dum rerum humanarum\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 225.700 persone contava 215.000 battezzati, corrispondenti al 95,3% del totale."}
{"id": "502378", "revid": "92723", "url": "https://it.wikipedia.org/wiki?curid=502378", "title": "Diocesi di Nuestra Se\u00f1ora de la Altagracia en Hig\u00fcey", "text": "La diocesi di Nuestra Se\u00f1ora de la Altagracia en Hig\u00fcey (in latino: \"Dioecesis a Domina Nostra vulgo de la Altagracia in Hig\u00fcey, seu Higueyensis\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santo Domingo. Nel 2019 contava 528.430 battezzati su 636.790 abitanti. \u00c8 retta dal vescovo Jes\u00fas Castro Marte.\nTerritorio.\nLa diocesi comprende le province dominicane di El Seibo, La Altagracia e La Romana.\nSede vescovile \u00e8 la citt\u00e0 di Hig\u00fcey, dove si trova la basilica cattedrale di Nostra Signora di Altagracia.\nIl territorio \u00e8 suddiviso in 36 parrocchie.\nStoria.\nLa diocesi \u00e8 stata eretta il 1\u00ba aprile 1959 con la bolla \"Sollemne est Nobis\" di papa Giovanni XXIII, ricavandone il territorio dall'arcidiocesi di Santo Domingo.\nIl 1\u00ba febbraio 1997 ha ceduto una porzione del suo territorio a vantaggio dell'erezione della diocesi di San Pedro de Macor\u00eds.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 636.790 persone contava 528.430 battezzati, corrispondenti all'83,0% del totale."}
{"id": "502380", "revid": "267975", "url": "https://it.wikipedia.org/wiki?curid=502380", "title": "Diocesi di Nyahururu", "text": "La diocesi di Nyahururu () \u00e8 una sede della Chiesa cattolica in Kenya suffraganea dell'arcidiocesi di Nyeri. Nel 2019 contava 291.748 battezzati su 990.980 abitanti. \u00c8 retta dal vescovo Joseph Ndembu Mbatia.\nTerritorio.\nLa diocesi comprende la contea di Nyandarua e la parte occidentale della contea di Laikipia, in Kenya.\nSede vescovile \u00e8 la citt\u00e0 di Nyahururu, dove si trova la cattedrale di Maria Immacolata.\nIl territorio \u00e8 suddiviso in 35 parrocchie.\nStoria.\nLa diocesi \u00e8 stata eretta il 5 dicembre 2002 con la bolla \"Nuper est petitum\" di papa Giovanni Paolo II, ricavandone il territorio dall'arcidiocesi di Nyeri.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 990.980 persone contava 291.748 battezzati, corrispondenti al 29,4% del totale."}
{"id": "502381", "revid": "33528", "url": "https://it.wikipedia.org/wiki?curid=502381", "title": "Diocesi di Aix", "text": ""}
{"id": "502382", "revid": "92723", "url": "https://it.wikipedia.org/wiki?curid=502382", "title": "Diocesi di Nyundo", "text": "La diocesi di Nyundo (in latino: \"Dioecesis Nyundo\u00ebnsis\") \u00e8 una sede della Chiesa cattolica in Ruanda suffraganea dell'arcidiocesi di Kigali. Nel 2019 contava 643.391 battezzati su 1.654.503 abitanti. \u00c8 retta dal vescovo Anaclet Mwumvaneza.\nTerritorio.\nLa diocesi comprende per intero i distretti di Karongi, Ngororero, Rubavu e Rutsiro, nonch\u00e9 gran parte del distretto di Nyabihu e una parte del distretto di Nyamasheke nella nuova provincia Occidentale del Ruanda.\nSede vescovile \u00e8 la citt\u00e0 di Nyundo, dove si trova la cattedrale di Nostra Signora dell'Annunciazione.\nIl territorio \u00e8 suddiviso in 26 parrocchie.\nStoria.\nIl vicariato apostolico di Nyundo fu eretto il 14 febbraio 1952 con la bolla \"Ut in Vicariatu\" di papa Pio XII, ricavandone il territorio dal vicariato apostolico del Ruanda (oggi diocesi di Kabgayi).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 20 dicembre 1960 e il 5 novembre 1981 ha ceduto porzioni del suo territorio a vantaggio dell'erezione rispettivamente delle diocesi di Ruhengeri e di Cyangugu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.654.503 persone contava 643.391 battezzati, corrispondenti al 38,9% del totale."}
{"id": "502383", "revid": "92723", "url": "https://it.wikipedia.org/wiki?curid=502383", "title": "Diocesi di N'Z\u00e9r\u00e9kor\u00e9", "text": "La diocesi di N'Z\u00e9r\u00e9kor\u00e9 (in latino: \"Dioecesis Nzerekorensis\") \u00e8 una sede della Chiesa cattolica in Guinea suffraganea dell'arcidiocesi di Conakry. Nel 2019 contava 58.700 battezzati su 1.349.700 abitanti. \u00c8 retta dal vescovo Rapha\u00ebl Balla Guilavogui.\nTerritorio.\nLa diocesi comprende la parte orientale della Guinea.\nSede vescovile \u00e8 la citt\u00e0 di N'Z\u00e9r\u00e9kor\u00e9, dove si trova la cattedrale del Cuore Immacolato di Maria.\nIl territorio \u00e8 suddiviso in 18 parrocchie.\nStoria.\nLa prefettura apostolica di N'Z\u00e9r\u00e9kor\u00e9 fu eretta il 9 marzo 1937 con la bolla \"Quo ex Evangelii\" di papa Pio XI, ricavandone il territorio dal vicariato apostolico di Bamako (oggi arcidiocesi).\nIl 25 aprile 1959 la prefettura apostolica \u00e8 stata elevata a diocesi con la bolla \"Christi provisio\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.349.700 persone contava 58.700 battezzati, corrispondenti al 4,3% del totale."}
{"id": "502384", "revid": "33528", "url": "https://it.wikipedia.org/wiki?curid=502384", "title": "Diocesi di Bordeaux", "text": ""}
{"id": "502385", "revid": "16066", "url": "https://it.wikipedia.org/wiki?curid=502385", "title": "Diocesi di Lyon (-Vienne", "text": ""}
{"id": "502386", "revid": "92723", "url": "https://it.wikipedia.org/wiki?curid=502386", "title": "Diocesi di Oakland", "text": "La diocesi di Oakland (in latino: \"Dioecesis Quercopolitana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XI (CA, HI, NV). Nel 2019 contava 575.500 battezzati su 2.896.939 abitanti. \u00c8 retta dal vescovo Michael Charles Barber, S.I.\nTerritorio.\nLa diocesi comprende le contee di Alameda e Contra Costa nella Baia di San Francisco nella California settentrionale.\nSede vescovile \u00e8 la citt\u00e0 di Oakland, dove si trova la cattedrale di Cristo Luce delle Genti (\"Christ the Light\").\nIl territorio si estende su 3.798\u00a0km\u00b2 ed \u00e8 suddiviso in 82 parrocchie.\nStoria.\nLa diocesi \u00e8 stata eretta il 13 gennaio 1962 con la bolla \"Ineunte vere\" di papa Giovanni XXIII, ricavandone il territorio dall'arcidiocesi di San Francisco.\nIl 4 luglio 1962, con la lettera apostolica \"Ex opportuno\", Giovanni XXIII ha proclamato la Beata Maria Vergine Regina del Mondo patrona principale della diocesi.\nIl 21 giugno 2008 la cattedrale \u00e8 stata traslata nella nuova chiesa di Cristo Luce delle Genti in forza del decreto \"Ut spirituali\" della Congregazione per i Vescovi. La precedente cattedrale, dedicata a San Francesco di Sales, and\u00f2 distrutta durante il terremoto di Loma Prieta del 1989.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.896.939 persone contava 575.5000 battezzati, corrispondenti al 19,9% del totale."}
{"id": "502387", "revid": "92723", "url": "https://it.wikipedia.org/wiki?curid=502387", "title": "Diocesi di Obala", "text": "La diocesi di Obala (in latino: \"Dioecesis Obalana\") \u00e8 una sede della Chiesa cattolica in Camerun suffraganea dell'arcidiocesi di Yaound\u00e9. Nel 2019 contava 525.000 battezzati su 890.750 abitanti. \u00c8 retta dal vescovo Sosth\u00e8ne L\u00e9opold Bayemi Matjei.\nTerritorio.\nLa diocesi comprende i dipartimenti di Haute-Sanaga e Leki\u00e9 della regione del Centro in Camerun.\nSede vescovile \u00e8 la citt\u00e0 di Obala, dove si trova la cattedrale di Nostra Signora del Monte Carmelo.\nIl territorio \u00e8 suddiviso in 62 parrocchie.\nStoria.\nLa diocesi \u00e8 stata eretta il 3 luglio 1987 con la bolla \"Ad spirituale bonum\" di papa Giovanni Paolo II, ricavandone il territorio dall'arcidiocesi di Yaound\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 890.750 persone contava 525.000 battezzati, corrispondenti al 58,9% del totale."}
{"id": "502388", "revid": "322321", "url": "https://it.wikipedia.org/wiki?curid=502388", "title": "Diocesi di Obuasi", "text": "La diocesi di Obuasi (in latino: \"Dioecesis Obuasiensis\") \u00e8 una sede della Chiesa cattolica in Ghana suffraganea dell'arcidiocesi di Kumasi. Nel 2019 contava 116.495 battezzati su 1.422.321 abitanti. \u00c8 retta dal vescovo John Yaw Afoakwa.\nTerritorio.\nLa diocesi comprende i distretti di Obuasi, Amansie, Adansi e Bosomtwe-Atwima-Kwanwoma nella regione di Ashanti in Ghana.\nSede vescovile \u00e8 la citt\u00e0 di Obuasi, dove si trova la cattedrale di San Tommaso.\nIl territorio \u00e8 suddiviso in 24 parrocchie.\nStoria.\nLa diocesi \u00e8 stata eretta il 3 marzo 1995 con la bolla \"Apostolicum opus\" di papa Giovanni Paolo II, ricavandone il territorio dalla diocesi di Kumasi.\nInizialmente suffraganea dell'arcidiocesi di Cape Coast, il 22 dicembre 2001 in seguito all'elevazione di Kumasi ad arcidiocesi metropolitana ne \u00e8 divenuta suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.422.321 persone contava 116.495 battezzati, corrispondenti all'8,2% del totale."}
{"id": "502390", "revid": "110157", "url": "https://it.wikipedia.org/wiki?curid=502390", "title": "Diocesi di Oca\u00f1a", "text": "La diocesi di Oca\u00f1a (in latino: \"Dioecesis Ocaniensis\") \u00e8 una sede della Chiesa cattolica in Colombia suffraganea dell'arcidiocesi di Nueva Pamplona. Nel 2019 contava 558.635 battezzati su 776.160 abitanti. \u00c8 retta dal vescovo Luis Gabriel Ram\u00edrez D\u00edaz.\nTerritorio.\nLa diocesi comprende parti di due dipartimenti colombiani:\nSede vescovile \u00e8 la citt\u00e0 di Oca\u00f1a, dove si trova la cattedrale di Sant'Anna.\nIl territorio si estende su una superficie di 18.000\u00a0km\u00b2 ed \u00e8 suddiviso in 46 parrocchie, raggruppate in 7 vicariati: Santa Ana, Inmaculada Concepci\u00f3n, Nuestra Se\u00f1ora de la Esperanza, San Jos\u00e9 de Convenci\u00f3n, San Jos\u00e9 de Tunum\u00e1, San Mart\u00edn, Sant\u00edsima Trinidad.\nStoria.\nLa diocesi \u00e8 stata eretta il 26 ottobre 1962 con la bolla \"Quoniam arcana\" di papa Giovanni XXIII, ricavandone il territorio dalla diocesi di Santa Marta e dal vicariato apostolico di Barrancabermeja (oggi diocesi).\nIl 18 novembre 1963, con la lettera apostolica \"Sanctissimae Virginis\", papa Paolo VI ha proclamato la Beata Maria Vergine, nota in spagnolo con il nome di \"Virgen de las gracias de Torcoroma\", patrona principale della diocesi.\nDurante l'episcopato di Ignacio Jos\u00e9 G\u00f3mez Aristiz\u00e1bal fu istituito il seminario diocesano e furono inaugurate due emittenti radiofoniche diocesane.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 776.160 persone contava 558.635 battezzati, corrispondenti al 72,0% del totale."}
{"id": "502391", "revid": "124543308", "url": "https://it.wikipedia.org/wiki?curid=502391", "title": "Diocesi di Odienn\u00e9", "text": "La diocesi di Odienn\u00e9 (in latino: \"Dioecesis Odiennensis\") \u00e8 una sede della Chiesa cattolica in Costa d'Avorio suffraganea dell'arcidiocesi di Korhogo. Nel 2019 contava 13.500 battezzati su 906.000 abitanti. La sede \u00e8 vacante.\nTerritorio.\nLa diocesi comprende le seguenti regioni della Costa d'Avorio: Dengu\u00e9l\u00e9, Worodougou e Banfing.\nSede vescovile \u00e8 la citt\u00e0 di Odienn\u00e9, capoluogo della regione di Dengu\u00e9l\u00e9, dove si trova la cattedrale di Sant'Agostino.\nIl territorio \u00e8 suddiviso in 29 parrocchie.\nStoria.\nLa diocesi \u00e8 stata eretta il 19 dicembre 1994 con la bolla \"Ad aeternam provehendam\" di papa Giovanni Paolo II, ricavandone il territorio dalle diocesi di Daloa, di Korhogo (oggi arcidiocesi) e di Man.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 906.000 persone contava 13.500 battezzati, corrispondenti all'1,5% del totale."}
{"id": "502392", "revid": "92723", "url": "https://it.wikipedia.org/wiki?curid=502392", "title": "Diocesi di Odessa-Sinferopoli", "text": "La diocesi di Odessa-Sinferopoli (in latino: \"Dioecesis Odesensis-Sympheropolitana\") \u00e8 una sede della Chiesa cattolica suffraganea dell'arcidiocesi di Leopoli. Nel 2019 contava 18.270 battezzati su 8.453.600 abitanti. \u00c8 retta dal vescovo Stanislav \u0160yrokoradjuk, O.F.M.\nTerritorio.\nLa diocesi comprende le oblast' ucraine di Odessa, Mykola\u00efv, Cherson e Kirovohrad, e la penisola di Crimea.\nSede vescovile \u00e8 la citt\u00e0 di Odessa, dove si trova la cattedrale dell'Assunzione di Maria Vergine. Nella stessa citt\u00e0 sorge anche la basilica minore di San Pietro.\nIl territorio \u00e8 suddiviso in 160 parrocchie.\nStoria.\nLa diocesi \u00e8 stata eretta il 4 maggio 2002 con la bolla \"Caram Ucrainae\" di papa Giovanni Paolo II, ricavandone il territorio dalla diocesi di Kam\"janec'-Podil's'kyj.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati:\nStatistiche.\nLa diocesi nel 2019 su una popolazione di 8.453.600 persone contava 18.270 battezzati, corrispondenti allo 0,2% del totale."}
{"id": "502393", "revid": "92723", "url": "https://it.wikipedia.org/wiki?curid=502393", "title": "Diocesi di Oeiras", "text": "La diocesi di Oeiras (in latino: \"Dioecesis Oeirensis\") \u00e8 una sede della Chiesa cattolica in Brasile suffraganea dell'arcidiocesi di Teresina appartenente alla regione ecclesiastica Nordeste 4. Nel 2019 contava 123.052 battezzati su 137.901 abitanti. \u00c8 retta dal vescovo Edilson Soares Nobre.\nTerritorio.\nLa diocesi comprende 21 comuni dello stato brasiliano di Piau\u00ed: Arraial, Barra d'Alc\u00e2ntara, Bela Vista do Piau\u00ed, Cajazeiras do Piau\u00ed, Campinas do Piau\u00ed, Col\u00f4nia do Piau\u00ed, Concei\u00e7\u00e3o do Canind\u00e9, Floresta do Piau\u00ed, Francisco Ayres, Isa\u00edas Coelho, Oeiras, Paes Landim, Santa Rosa do Piau\u00ed, Santo In\u00e1cio do Piau\u00ed, S\u00e3o Francisco de Assis do Piau\u00ed, S\u00e3o Jo\u00e3o da Varjota, S\u00e3o Miguel do Fidalgo, Simpl\u00edcio Mendes, Socorro do Piau\u00ed, Tanque do Piau\u00ed e V\u00e1rzea Grande.\nSede vescovile \u00e8 la citt\u00e0 di Oeiras, dove si trova la cattedrale di Nostra Signora della Vittoria.\nIl territorio si estende su 15.531\u00a0km\u00b2 ed \u00e8 suddiviso in 16 parrocchie, raggruppate in 4 settori pastorali: S\u00e3o Jos\u00e9, Sagrado Cora\u00e7\u00e3o de Jesus, Santa Rosa de Lima e Nossa Senhora da Vit\u00f3ria.\nStoria.\nLa diocesi di Oeiras fu eretta il 16 dicembre 1944 con la bolla \"Ad dominici gregis\" di papa Pio XII, ricavandone il territorio dalla diocesi di Piau\u00ed (oggi arcidiocesi di Teresina).\nOriginariamente suffraganea dell'arcidiocesi di S\u00e3o Lu\u00eds do Maranh\u00e3o, il 9 agosto 1952 entr\u00f2 a far parte della provincia ecclesiastica dell'arcidiocesi di Teresina.\nIl 28 ottobre 1974 cedette una porzione del suo territorio a vantaggio dell'erezione della diocesi di Picos.\nL'8 dicembre 1977, in forza del decreto \"Cum urbs\" della Congregazione per i vescovi, la chiesa di San Pietro d'Alcantara di Floriano fu elevata al rango di concattedrale e la diocesi assunse il nome di diocesi di Oeiras-Floriano.\nIl 27 febbraio 2008 la diocesi di Oeiras-Floriano si \u00e8 divisa in forza della bolla \"Brasiliensium fidelium\" di papa Benedetto XVI, dando origine alla diocesi di Floriano e alla presente diocesi di Oeiras, la quale contestualmente si \u00e8 ampliata incorporando porzioni del territorio della diocesi di S\u00e3o Raimundo Nonato (i comuni di Paes Landim e Socorro do Piau\u00ed) e dell'arcidiocesi di Teresina (i comuni di Arraial, Barra d'Alc\u00e2ntara, Francisco Ayres e V\u00e1rzea Grande).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 contava 137.901 battezzati su 123.052 abitanti, corrispondenti all'89,2% del totale."}
{"id": "502394", "revid": "1649409", "url": "https://it.wikipedia.org/wiki?curid=502394", "title": "Diocesi di Ogdensburg", "text": "La diocesi di Ogdensburg (in latino: \"Dioecesis Ogdensburgensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New York appartenente alla regione ecclesiastica II (NY). Nel 2019 contava 86.182 battezzati su 493.000 abitanti. \u00c8 retta dal vescovo Terry Ronald LaValley.\nTerritorio.\nLa diocesi comprende le seguenti contee nella parte settentrionale dello stato di New York, negli Stati Uniti d'America: Clinton, Essex, Franklin, Jefferson, Lewis e Saint Lawrence, nonch\u00e9 porzioni delle contee di Hamilton e di Herkimer.\nSede vescovile \u00e8 la citt\u00e0 di Ogdensburg, dove si trova la cattedrale di Santa Maria (\"St. Mary's Cathedral\").\nIl territorio si estende su 31.165\u00a0km\u00b2 ed \u00e8 suddiviso in 91 parrocchie.\nStoria.\nLa diocesi \u00e8 stata eretta il 16 febbraio 1872 con il breve \"Quod catholico nomini\" di papa Pio IX, ricavandone il territorio dalla diocesi di Albany.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 493.000 persone contava 86.182 battezzati, corrispondenti al 17,5% del totale.\nIstituti religiosi presenti in diocesi.\nNel 2013 contavano case in diocesi i seguenti istituti religiosi:"}
{"id": "502395", "revid": "92723", "url": "https://it.wikipedia.org/wiki?curid=502395", "title": "Diocesi di Aire sur Adour", "text": ""}
{"id": "502396", "revid": "125181654", "url": "https://it.wikipedia.org/wiki?curid=502396", "title": "Diocesi di Ogoja", "text": "La diocesi di Ogoja (in latino: \"Dioecesis Ogogiaensis\") \u00e8 una sede della Chiesa cattolica in Nigeria suffraganea dell'arcidiocesi di Calabar. Nel 2019 contava 958.755 battezzati su 3.039.200 abitanti. \u00c8 retta dal vescovo Donatus Edet Akpan.\nTerritorio.\nLa diocesi comprende 11 \"local government areas\" nella parte centro-settentrionale dello stato nigeriano di Cross River.\nSede vescovile \u00e8 la citt\u00e0 di Ogoja, dove si trova la cattedrale di San Benedetto.\nIl territorio \u00e8 suddiviso in 79 parrocchie.\nStoria.\nLa prefettura apostolica di Ogoja fu eretta il 13 marzo 1938 con la bolla \"Intra Nigeriae\" di papa Pio XI, ricavandone il territorio dalla prefettura apostolica di Calabar (oggi arcidiocesi).\nIl 18 aprile 1950 per effetto del decreto \"Cum in Africa\" della Sacra Congregazione di Propaganda Fide il nome latino della prefettura fu mutato da \"de Ogoja\" a \"Ogoja\u00ebnsis\".\nIl 1\u00ba gennaio 1955 la prefettura apostolica \u00e8 stata elevata a diocesi con la bolla \"Apostolicum\" di papa Pio XII.\nIl 1\u00ba marzo 1973 ha ceduto una porzione del suo territorio a vantaggio dell'erezione della diocesi di Abakaliki.\nOriginariamente suffraganea dell'arcidiocesi di Onitsha, il 26 marzo 1994 \u00e8 entrata a far parte della provincia ecclesiastica di Calabar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.039.200 persone contava 958.755 battezzati, corrispondenti al 31,5% del totale."}
{"id": "502397", "revid": "92723", "url": "https://it.wikipedia.org/wiki?curid=502397", "title": "Diocesi di Okigwe", "text": "La diocesi di Okigwe (in latino: \"Dioecesis Okigvensis\") \u00e8 una sede della Chiesa cattolica in Nigeria suffraganea dell'arcidiocesi di Owerri. Nel 2019 contava 1.020.000 battezzati su 2.771.300 abitanti. \u00c8 retta dal vescovo Solomon Amanchukwu Amatu.\nTerritorio.\nLa diocesi comprende la parte settentrionale dello stato nigeriano di Abia e la parte nord-orientale dello stato di Imo.\nSede vescovile \u00e8 la citt\u00e0 di Okigwe, nello stato di Imo, dove si trova la cattedrale dell'Immacolata Concezione.\nIl territorio \u00e8 suddiviso in 109 parrocchie.\nStoria.\nLa diocesi \u00e8 stata eretta il 24 gennaio 1981 con la bolla \"Quandoquidem Sanctissima\" di papa Giovanni Paolo II, ricavandone il territorio dalla diocesi di Umuahia. Originariamente era suffraganea dell'arcidiocesi di Onitsha.\nIl 26 marzo 1994 \u00e8 entrata a far parte della provincia ecclesiastica dell'arcidiocesi di Owerri.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.771.300 persone contava 1.020.000 battezzati, corrispondenti al 36,8% del totale."}
{"id": "502398", "revid": "110157", "url": "https://it.wikipedia.org/wiki?curid=502398", "title": "Arcidiocesi di Oklahoma City", "text": "Larcidiocesi di Oklahoma City (in latino: \"Archidioecesis Oklahomapolitana\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica X (AR, OK, TX). Nel 2019 contava 125.000 battezzati su 2.198.400 abitanti. \u00c8 retta dall'arcivescovo Paul Stagg Coakley.\nTerritorio.\nL'arcidiocesi comprende 46 contee dell'Oklahoma, negli Stati Uniti d'America: Alfalfa, Beaver, Beckham, Blaine, Caddo, Canadian, Carter, Cimarron, Cleveland, Comanche, Cotton, Custer, Dewey, Ellis, Garfield, Garvin, Grady, Grant, Greer, Harmon, Harper, Jackson, Jefferson, Johnston, Kay, Kingfisher, Kiowa, Lincoln, Logan, Love, Major, Marshall, McClain, Murray, Noble, Oklahoma, Pontotoc, Pottawatomie, Roger Mills, Seminole, Stephens, Texas, Tillman, Washita, Woods e Woodward.\nSede arcivescovile \u00e8 la citt\u00e0 di Oklahoma City, dove si trova la cattedrale di Nostra Signora del Perpetuo Soccorso (\"Our Lady of Perpetual Help\").\nIl territorio si estende su 109.997\u00a0km\u00b2 ed \u00e8 suddiviso in 63 parrocchie.\nProvincia ecclesiastica.\nLa provincia ecclesiastica di Oklahoma City, istituita nel 1972, comprende 2 suffraganee:\nStoria.\nLa prefettura apostolica del Territorio Indiano fu eretta il 14 maggio 1876, ricavandone il territorio dalla diocesi di Little Rock.\nIl 29 maggio 1891 la prefettura apostolica fu elevata a vicariato apostolico con il breve \"Romani pontifices\" di papa Leone XIII; il 17 agosto 1905, in forza del breve \"In hac sublimi\" di papa Pio X, fu ulteriormente elevato a diocesi con il nome di diocesi dell'Oklahoma.\nIl 14 novembre 1930 assunse il nome di diocesi di Oklahoma City-Tulsa.\nIl 13 dicembre 1972 per effetto della bolla \"De sanctae Christi\" di papa Paolo VI la diocesi si divise dando origine alla presente arcidiocesi metropolitana di Oklahoma City e alla diocesi di Tulsa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.198.400 persone contava 125.000 battezzati, corrispondenti al 5,7% del totale."}
{"id": "502400", "revid": "92723", "url": "https://it.wikipedia.org/wiki?curid=502400", "title": "Arcidiocesi di Olinda e Recife", "text": "Larcidiocesi di Olinda e Recife (in latino: \"Archidioecesis Olindensis et Recifensis\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 2. Nel 2019 contava 3.963.150 battezzati su 4.191.900 abitanti. \u00c8 retta dall'arcivescovo Ant\u00f4nio Fernando Saburido, O.S.B.\nTerritorio.\nL'arcidiocesi comprende 19 comuni dello stato brasiliano di Pernambuco: Olinda, Recife, Abreu e Lima, Amaraji, Ara\u00e7oiaba, Cabo de Santo Agostinho, Camaragibe, Escada, Igarassu, Ipojuca, Itamarac\u00e1, Itapissuma, Jaboat\u00e3o dos Guararapes, Moreno, Paulista, Pombos, Primavera, S\u00e3o Louren\u00e7o da Mata e Vit\u00f3ria de Santo Ant\u00e3o.\nSede arcivescovile \u00e8 la citt\u00e0 di Recife, dove si trova la concattedrale di San Pietro dei Chierici. A Olinda sorge la cattedrale del Santo Salvatore del Mondo. Nel territorio si trovano 5 basiliche minori: la basilica abbaziale del monastero di San Benedetto a Olinda, le basiliche di Nostra Signora della Mercede, di Nostra Signora de Penha e del Sacro Cuore di Ges\u00f9 a Recife, e la basilica di Nostra Signora Ausiliatrice a Jaboat\u00e3o dos Guararapes.\nIl territorio si estende su 4.058\u00a0km\u00b2 ed \u00e8 suddiviso in 137 parrocchie.\nProvincia ecclesiastica.\nLa provincia ecclesiastica di Olinda e Recife, istituita nel 1910, comprende le seguenti suffraganee:\nStoria.\nIl 12 agosto 1611 papa Paolo V con il breve \"In supereminenti militantis\" eresse il vicariato ossia amministrazione spirituale del Pernambuco e concesse a Filippo II di Portogallo e ai suoi successori sul trono portoghese di nominare, senza necessit\u00e0 di assenso della Santa Sede, un presbitero, purch\u00e9 laureato in teologia o in diritto canonico, alla carica di vicario o amministratore spirituale con giurisdizione quasi vescovile, sottraendo la capitania del Pernambuco alla giurisdizione ordinaria del vescovo di San Salvador di Bahia. Il 5 luglio 1614 con il breve \"In supereminenti militantis\" dello stesso papa Paolo V allo stesso vicario fu concessa giurisdizione sulle capitanie di Paraiba, Itamarac\u00e1, Rio Grande e Maranh\u00e3o, parimenti sottratte alla giurisdizione del vescovo di San Salvador di Bahia.\nIl re del Portogallo nomin\u00f2 per questo incarico, il 19 febbraio 1616, il sacerdote Ant\u00f4nio Teixeira Cabral, il quale rinunci\u00f2 nel 1622 a causa dei gravi conflitti di giurisdizione intercorsi con il vescovo di San Salvador di Bahia.\nIl 6 luglio 1624 papa Urbano VIII con il breve \"Romanus Pontifex\" revoc\u00f2 i brevi di Paolo V e ristabil\u00ec la giurisdizione del vescovo di San Salvador di Bahia sulle quattro provincie che erano state erette in vicariato.\nIl 16 novembre 1676 papa Innocenzo XI con la bolla \"Ad sacram Beati Petri sedem\" eresse la diocesi di Olinda, ricavandone il territorio dalla diocesi di San Salvador di Bahia, che simultaneamente fu elevata al rango di arcidiocesi metropolitana.\nNella seconda met\u00e0 dell'Ottocento, la diocesi di Olinda cedette porzioni del suo territorio a vantaggio dell'erezione di nuove diocesi: le diocesi di Diamantina e di Cear\u00e1 il 6 giugno 1854; la diocesi di Para\u00edba il 27 aprile 1892; e la diocesi dell'Alagoas il 2 luglio 1900. Tutte queste sedi furono in seguito elevate al rango di arcidiocesi metropolitane.\nIl 5 dicembre 1910 cedette un'ulteriore porzione di territorio a vantaggio dell'erezione della diocesi di Floresta (oggi diocesi di Pesqueira) e contestualmente fu elevata al rango di arcidiocesi metropolitana. Il 2 agosto 1918 altre 6 parrocchie furono cedute alla diocesi di Pesqueira.\nIl 26 luglio 1918 in forza della bolla \"Cum urbs Recife\" di papa Benedetto XV la residenza dell'arcivescovo fu stabilita a Recife, come da tempo era invalso; la chiesa di San Pietro dei Chierici di Recife \u00e8 stata elevata a concattedrale e l'arcidiocesi ha assunto il nome attuale. Si \u00e8 conservato un unico capitolo cattedrale che ha la facolt\u00e0 di intervenire tanto nella cattedrale quanto nella concattedrale.\nSuccessivamente ha ancora ceduto porzioni di territorio a vantaggio dell'erezione di nuove diocesi e precisamente: le diocesi di Garanhuns e di Nazar\u00e9 il 2 agosto 1918; la diocesi di Caruaru il 7 agosto 1948; la diocesi di Palmares il 3 gennaio 1962.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.191.900 persone contava 3.963.150 battezzati, corrispondenti al 94,5% del totale."}
{"id": "502401", "revid": "92723", "url": "https://it.wikipedia.org/wiki?curid=502401", "title": "Diocesi di Oliveira", "text": "La diocesi di Oliveira (in latino: \"Dioecesis Oliveirensis\") \u00e8 una sede della Chiesa cattolica in Brasile suffraganea dell'arcidiocesi di Belo Horizonte appartenente alla regione ecclesiastica Leste 2. Nel 2019 contava 257.500 battezzati su 295.000 abitanti. \u00c8 retta dal vescovo Miguel \u00c2ngelo Freitas Ribeiro.\nTerritorio.\nLa diocesi comprende 20 comuni nella parte centro-meridionale dello stato brasiliano di Minas Gerais: Oliveira, S\u00e3o Francisco de Paula, Carmo da Mata, Santo Ant\u00f4nio do Amparo, Carm\u00f3polis de Minas, Santana do Jacar\u00e9, Campo Belo, Bom Sucesso, S\u00e3o Tiago, Itaguara, Passa Tempo, Piracema, Perd\u00f5es, Desterro de Entre Rios, Candeias, Ribeir\u00e3o Vermelho, Aguanil, Cristais, Cana Verde e Piracema.\nSede vescovile \u00e8 la citt\u00e0 di Oliveira, dove si trova la cattedrale di Nostra Signora di Oliveira (\"Nossa Senhora de Oliveira\").\nIl territorio si estende su una superficie di 7.980\u00a0km\u00b2 ed \u00e8 suddiviso in 30 parrocchie, raggruppate in 4 foranie: Nossa Senhora de Oliveira, Nossa Senhora do Carmo, Senhor Bom Jesus e Santo Ant\u00f4nio.\nStoria.\nLa diocesi \u00e8 stata eretta il 20 dicembre 1941 con la bolla \"Quo uberiores\" di papa Pio XII, ricavandone il territorio dall'arcidiocesi di Belo Horizonte.\nIl 27 ottobre 1965, con la lettera apostolica \"Regina pacis\", papa Paolo VI ha proclamato la Beata Maria Vergine, nota con il titolo di \"Nossa Senhora da Oliveira\", patrona principale della diocesi, San Giuseppe e San Sebastiano martire patroni secondari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 295.000 persone contava 257.500 battezzati, corrispondenti all'87,3% del totale."}
{"id": "502402", "revid": "15756", "url": "https://it.wikipedia.org/wiki?curid=502402", "title": "Arcidiocesi di Olomouc", "text": "Larcidiocesi di Olomouc (in latino: \"Archidioecesis Olomucensis\") \u00e8 una sede metropolitana della Chiesa cattolica nella Repubblica Ceca. Nel 2019 contava 737.300 battezzati su 1.359.847 abitanti. \u00c8 retta dall'arcivescovo Jan Graubner.\nTerritorio.\nL'arcidiocesi comprende la parte centrale della Moravia.\nSede arcivescovile \u00e8 la citt\u00e0 di Olomouc, dove si trova la cattedrale di San Venceslao. A Velehrad sorge il santuario mariano pi\u00f9 importante della Repubblica Ceca.\nIl territorio \u00e8 suddiviso in 418 parrocchie.\nStoria.\nOlomouc divenne un importante centro dell'impero della Grande Moravia tra il IX ed il X secolo. Nell'ultimo periodo fu capitale della regione della Moravia. In questo periodo \u00e8 attestata la presenza di numerosi vescovi in Moravia, tuttavia non vi sono prove documentali dell'erezione di una diocesi nella regione. In ogni caso la Moravia nel X secolo formava una parte della diocesi di Ratisbona e pi\u00f9 tardi della diocesi di Praga.\nLa diocesi di Olomouc fu eretta nel 1063, ricavandone il territorio, che comprendeva tutta la Moravia, dalla diocesi di Praga e fu inizialmente suffraganea di Magonza.\nNel 1182 la Moravia divenne indipendente e i margravi di Moravia ebbero il diritto di nomina del vescovo, prima esercitato dai duchi di Boemia.\nSul finire del XII secolo ebbe luogo una curiosa disputa ecclesiastica: il vescovo Kaim aveva omesso l'imposizione delle mani nelle ordinazioni sacerdotali e diaconali del 1193. Due anni pi\u00f9 tardi il vescovo Engelbert corresse il rito, che tuttavia fu dichiarato nullo dal cardinal Pietro nel 1197 e dovette essere ripetuto.\nNel 1207 la Chiesa ottenne l'esenzione dalle tasse e il capitolo il diritto di elezione del vescovo.\nNel XIII secolo i vescovi ebbero il titolo di principe-vescovo e il vescovato di Olomouc era uno dei principati ecclesiastici del Sacro Romano Impero, compreso nella regione della Boemia. La sede di Olomouc divenne anche una contesa cattedra vescovile, data la sua posizione strategica che la rendeva fondamentale nelle questioni della regione della Boemia, in particolare dopo le lotte per la successione al trono praghese del XVII secolo.\nIl 30 aprile 1344 la diocesi cedette una porzione del suo territorio a vantaggio dell'erezione della diocesi di Litomy\u0161l e divenne suffraganea dell'arcidiocesi di Praga.\nLa vicina diocesi di Litomy\u0161l visse un periodo di declino dopo le guerre hussite, ebbe il suo ultimo vescovo nel 1474 e fu retta da amministratori fino alla met\u00e0 del XVI secolo, quindi fu soppressa e parte del suo territorio fu incorporata nella diocesi di Olomouc.\nIl 17 marzo 1620 Giovanni Sarkander, parroco, fu martirizzato ad Olomouc per la difesa del segreto della confessione. Sar\u00e0 beatificato nel 1859 e canonizzato nel 1995.\nNel 1773 papa Clemente XIV revoc\u00f2 al capitolo il privilegio dell'elezione vescovile.\nFu elevata al rango di arcidiocesi metropolitana il 5 dicembre 1777 con il bolla \"Suprema dispositione\" di papa Pio VI, e contestualmente cedette una porzione del suo territorio a vantaggio dell'erezione della diocesi di Brno.\nDopo la secolarizzazione dei primi dell'Ottocento, l'arcidiocesi continu\u00f2 ad esistere come entit\u00e0 ecclesiastica.\nPio VI restitu\u00ec al capitolo il privilegio dell'elezione dell'arcivescovo.\nL'arcidiocesi fu governata dal 1819 al 1831 dal cardinale Rodolfo Giovanni d'Asburgo-Lorena, amico intimo di Ludwig van Beethoven e dedicatario della Missa Solemnis op. 123. Beethoven ebbe lo spunto per iniziare a scrivere il suo capolavoro proprio dalla notizia dell'insediamento dell'amico cardinale nell'arcidiocesi di Olomouc.\nDurante il regime totalitario l'arcivescovo Matocha fu internato dal 1950 fino alla morte (1961). Un nuovo arcivescovo sar\u00e0 eletto solo nel 1989.\nIl 30 dicembre 1977, per effetto della bolla \"Praescriptionum sacrosancti\" di papa Paolo VI, fu unita all'arcidiocesi l'amministrazione apostolica di \u010cesk\u00fd T\u011b\u0161\u00edn, che era stata eretta nel 1946 con le parrocchie cecoslovacche dell'arcidiocesi di Breslavia.\nNel 1995 l'arcidiocesi fu visitata da papa Giovanni Paolo II, che canonizz\u00f2 santa Zdislava e san Giovanni Sarkander.\nIl 30 maggio 1996 ha ceduto una porzione del suo territorio a vantaggio dell'erezione della diocesi di Ostrava-Opava.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.359.847 persone contava 737.300 battezzati, corrispondenti al 54,2% del totale."}
{"id": "502403", "revid": "92723", "url": "https://it.wikipedia.org/wiki?curid=502403", "title": "Arcidiocesi di Omaha", "text": "Larcidiocesi di Omaha (in latino: \"Archidioecesis Omahensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica IX (IA, KS, MO, NE). Nel 2019 contava 240.184 battezzati su 1.002.959 abitanti. \u00c8 retta dall'arcivescovo George Joseph Lucas.\nTerritorio.\nL'arcidiocesi comprende parte dello Stato americano del Nebraska e precisamente le contee di Boyd, Holt, Merrick, Nance, Boone, Antelope, Knox, Pierce, Madison, Platte, Colfax, Stanton, Wayne, Cedar, Dixon, Dakota, Thurston, Cuming, Dodge, Burt, Washington, Douglas e Sarpy.\nSede arcivescovile \u00e8 la citt\u00e0 di Omaha, dove si trova la cattedrale di Santa Cecilia (\"Saint Cecilia\").\nIl territorio si estende su 36.392\u00a0km\u00b2 ed \u00e8 suddiviso in 124 parrocchie.\nProvincia ecclesiastica.\nLa provincia ecclesiastica di Omaha, istituita nel 1945, comprende due suffraganee:\nStoria.\nIl vicariato apostolico del Nebraska fu eretto il 6 gennaio 1857 con il breve \"Quae rei sacrae\" di papa Pio IX, ricavandone il territorio dal vicariato apostolico del Territorio indiano ad oriente delle Montagne Rocciose (oggi arcidiocesi di Kansas City).\nIl 3 marzo 1868 cedette una porzione del suo territorio a vantaggio dell'erezione del vicariato apostolico del Montana (oggi diocesi di Helena).\nIl 2 ottobre 1885 il vicariato apostolico fu elevato a diocesi e assunse il nome di diocesi di Omaha in forza del breve \"A Venerabilibus Fratribus\" di papa Leone XIII.\nIl 2 agosto 1887 cedette porzioni del suo territorio a vantaggio dell'erezione delle diocesi di Cheyenne e di Lincoln.\nGi\u00e0 suffraganea dell'arcidiocesi di Saint Louis, il 15 giugno 1893 entr\u00f2 a far parte della provincia ecclesiastica dell'arcidiocesi di Dubuque.\nL'8 marzo 1912 e il 13 maggio 1916 cedette altre porzioni di territorio rispettivamente per l'erezione e per l'ampliamento della diocesi di Kearney, oggi diocesi di Grand Island.\nIl 4 agosto 1945 la diocesi \u00e8 stata elevata al rango di arcidiocesi metropolitana con la bolla \"Universi dominici gregis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.002.959 persone contava 240.184 battezzati, corrispondenti al 23,9% del totale."}
{"id": "502404", "revid": "92723", "url": "https://it.wikipedia.org/wiki?curid=502404", "title": "Diocesi di Ondjiva", "text": "La diocesi di Ondjiva (in latino: \"Dioecesis Ondiivana\") \u00e8 una sede della Chiesa cattolica in Angola suffraganea dell'arcidiocesi di Lubango. Nel 2019 contava 758.480 battezzati su 1.085.380 abitanti. \u00c8 retta dal vescovo Pio Hipunyati.\nTerritorio.\nLa diocesi comprende la provincia del Cunene in Angola.\nSede vescovile \u00e8 la citt\u00e0 di Ondjiva, dove si trova la cattedrale di Nostra Signora delle Vittorie.\nIl territorio \u00e8 suddiviso in 16 parrocchie.\nStoria.\nLa diocesi di Pereira de E\u00e7a fu eretta il 10 agosto 1975 con la bolla \"Quoniam apprime\" di papa Paolo VI, ricavandone il territorio dalla diocesi di S\u00e1 da Bandeira (oggi arcidiocesi di Lubango). Originariamente era suffraganea dell'arcidiocesi di Luanda.\nIl 3 febbraio 1977 \u00e8 entrata a far parte della provincia ecclesiastica dell'arcidiocesi di Lubango.\nIl 16 maggio 1979 ha assunto il nome attuale in forza del decreto \"Cum Excellentissimus\" della Congregazione per l'evangelizzazione dei popoli.\nFino al 1986 la diocesi \u00e8 stata data in amministrazione apostolica agli arcivescovi di Lubango.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.085.380 persone contava 758.480 battezzati, corrispondenti al 69,9% del totale."}
{"id": "502405", "revid": "92723", "url": "https://it.wikipedia.org/wiki?curid=502405", "title": "Diocesi di Ondo", "text": "La diocesi di Ondo (in latino: \"Dioecesis Ondoensis\") \u00e8 una sede della Chiesa cattolica in Nigeria suffraganea dell'arcidiocesi di Ibadan. Nel 2019 contava 170.954 battezzati su 3.460.877 abitanti. \u00c8 retta dal vescovo Jude Ayodeji Arogundade.\nTerritorio.\nLa diocesi comprende lo stato nigeriano di Ondo.\nSede vescovile \u00e8 la citt\u00e0 di Akure, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 57 parrocchie.\nStoria.\nIl vicariato apostolico di Ondo-Ilorin fu eretto il 12 gennaio 1943 con la bolla \"Ut in Nigeria\" di papa Pio XII, ricavandone il territorio dai vicariati apostolici della Costa di Benin (oggi arcidiocesi di Lagos) e della Nigeria occidentale (oggi arcidiocesi di Benin City).\nIl 18 aprile 1950 per effetto della bolla \"Laeto accepimus\" dello stesso papa Pio XII il vicariato apostolico \u00e8 stato elevato a diocesi e ha assunto il nome attuale. Originariamente era suffraganea dell'arcidiocesi di Lagos.\nIl 20 gennaio 1960 e il 30 luglio 1972 ha ceduto porzioni del suo territorio a vantaggio dell'erezione rispettivamente della prefettura apostolica di Ilorin (oggi diocesi) e della diocesi di Ado-Ekiti (oggi diocesi di Ekiti).\nIl 26 marzo 1994 \u00e8 entrata a far parte della provincia ecclesiastica dell'arcidiocesi di Ibadan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.460.877 persone contava 170.954 battezzati, corrispondenti al 4,9% del totale."}
{"id": "502406", "revid": "1086375", "url": "https://it.wikipedia.org/wiki?curid=502406", "title": "Arcidiocesi di Onitsha", "text": "Larcidiocesi di Onitsha (in latino: \"Archidioecesis Onitshana\") \u00e8 una sede metropolitana della Chiesa cattolica in Nigeria. Nel 2019 contava 2.141.900 battezzati su 3.142.460 abitanti. \u00c8 retta dall'arcivescovo Valerian Okeke.\nTerritorio.\nL'arcidiocesi si trova nel sud della Nigeria e comprende parte dello stato di Anambra.\nSede arcivescovile \u00e8 la citt\u00e0 di Onitsha, dove si trova la cattedrale della Santissima Trinit\u00e0.\nIl territorio \u00e8 suddiviso in 183 parrocchie.\nStoria.\nLa prefettura apostolica del Niger inferiore fu eretta il 25 luglio 1889, ricavandone il territorio dal vicariato apostolico delle Due Guinee (oggi arcidiocesi di Libreville).\nIl 16 aprile 1920 in forza del breve \"Quae catholico\" di papa Benedetto XV la prefettura apostolica fu elevata a vicariato apostolico della Nigeria Meridionale.\nPer i bisogni della nascente comunit\u00e0 cristiana locale, il vicario apostolico Shanahan, spiritano di origine irlandese, fond\u00f2 in patria la Societ\u00e0 di San Patrizio per le missioni estere e le Suore missionarie di Nostra Signora del Santo Rosario.\nIl 9 luglio 1934 in forza della bolla \"Ad enascentis\" di papa Pio XI cedette alcune porzioni di territorio a vantaggio dell'erezione delle prefetture apostoliche di Benue (oggi diocesi di Makurdi) e di Calabar (oggi arcidiocesi), e contestualmente assunse il nome di vicariato apostolico di Onitsha-Owerri.\nIl 12 aprile 1948 il vicariato fu suddiviso nei vicariati apostolici di Onitsha e di Owerri (oggi arcidiocesi).\nIl 18 aprile 1950 il vicariato apostolico \u00e8 stato elevato al rango di arcidiocesi metropolitana con la bolla \"Laeto accepimus\" di papa Pio XII. Le furono inizialmente assegnate come suffraganee le diocesi di Owerri, di Calabar e di Bu\u00e9a; quest'ultima entr\u00f2 nella provincia ecclesiastica dell'arcidiocesi di Yaound\u00e9 il 5 giugno 1962.\nSuccessivamente l'arcidiocesi ha ceduto porzioni del suo territorio a vantaggio dell'erezione di diocesi suffraganee:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.142.460 persone contava 2.141.900 battezzati, corrispondenti al 68,2% del totale."}
{"id": "502407", "revid": "92723", "url": "https://it.wikipedia.org/wiki?curid=502407", "title": "Diocesi di Ootacamund", "text": "La diocesi di Ootacamund (in latino: \"Dioecesis Ootacamundensis\") \u00e8 una sede della Chiesa cattolica in India suffraganea dell'arcidiocesi di Madras e Mylapore. Nel 2019 contava 113.900 battezzati su 2.360.035 abitanti. \u00c8 retta dal vescovo Arulappan Amalraj.\nTerritorio.\nLa diocesi comprende il distretto dei Nilgiri e parte del distretto di Erode nello stato del Tamil Nadu in India.\nSede vescovile \u00e8 la citt\u00e0 di Udhagamandalam, dove si trova la cattedrale del Sacro Cuore.\nIl territorio \u00e8 suddiviso in 74 parrocchie.\nStoria.\nLa diocesi \u00e8 stata eretta il 3 luglio 1955 con la bolla \"Nuntiatur in psalmis\" di papa Pio XII, ricavandone il territorio dalla diocesi di Mysore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.360.035 persone contava 113.900 battezzati, corrispondenti al 4,8% del totale."}
{"id": "502408", "revid": "91792", "url": "https://it.wikipedia.org/wiki?curid=502408", "title": "Diocesi di Oppido Mamertina-Palmi", "text": "La diocesi di Oppido Mamertina-Palmi (in latino: \"Dioecesis Oppidensis-Palmarum\") \u00e8 una sede della Chiesa cattolica in Italia suffraganea dell'arcidiocesi di Reggio Calabria-Bova, appartenente alla regione ecclesiastica Calabria. Nel 2019 contava 172.640 battezzati su 179.280 abitanti. \u00c8 retta dal vescovo Francesco Milito.\nSanti patroni.\nI santi patroni sono:\nTerritorio.\nLa diocesi comprende 33 comuni della citt\u00e0 metropolitana di Reggio Calabria: Anoia, Candidoni, Cinquefrondi, Cittanova, Cosoleto, Delianuova, Feroleto della Chiesa, Galatro, Giffone, Gioia Tauro, Laureana di Borrello, Maropati, Melicucc\u00e0, Melicucco, Molochio, Oppido Mamertina, Palmi, Polistena, Rizziconi, Rosarno, Santa Cristina d'Aspromonte, San Ferdinando, San Giorgio Morgeto, Scido, San Pietro di Carid\u00e0, Seminara, San Procopio, Sant'Eufemia d'Aspromonte, Sinopoli, Serrata, Taurianova, Terranova Sappo Minulio e Varapodio.\nSede vescovile \u00e8 la cittadina di Oppido Mamertina, dove si trovano la cattedrale di Santa Maria Assunta, il Palazzo Vescovile, il Museo diocesano e il Seminario vescovile.\nA Palmi sorgono la concattedrale di San Nicola e una sezione degli uffici di curia diocesana.\nSono ubicati a Gioia Tauro la \"casa del laicato\" con l'Istituto Superiore Teologico Pastorale \"San Giovanni XXIII\" e a Rizziconi l'auditorium diocesano \"Casa di Nazareth\".\nL'unica basilica del territorio \u00e8 quella minore di Seminara dedicata a Maria Santissima dei Poveri, mentre i santuari diocesani, oltre alla detta Basilica di Seminara e alla cattedrale diocesana di Oppido Mamertina, sono quelli di Maria Santissima del Rosario a Cittanova, di San Rocco a Cosoleto, di Maria Santissima delle Grazie a Oppido Mamertina, di Maria Santissima del Carmelo a Palmi, di Maria Santissima dell'Itria a Polistena, di Maria Santissima di Patmos a Rosarno, il Santissimo Crocifisso a Terranova Sappo Minulio.\nVicariati e parrocchie.\nIl territorio si estende su 930\u00a0km\u00b2 ed \u00e8 suddiviso in 4 vicariati (Gioia Tauro-Rosarno, Oppido Mamertina-Taurianova, Palmi e Polistena) per un totale di 66 parrocchie.\nStoria.\nNon si conosce la data esatta dell'istituzione della diocesi di Oppido. Essa compare per la prima volta sul finire della dominazione bizantina in Calabria, documentata in un atto di donazione del 1044. \u00c8 presumibile che la fondazione della diocesi sia anteriore a questa data, ma non di molto, perch\u00e9 non appare in nessuna \"Notitia Episcopatuum\" del patriarcato di Costantinopoli del X secolo. Il primo vescovo conosciuto \u00e8 Nicola, menzionato in un diploma del 1053.\nUn'attenta analisi degli avvenimenti accaduti nel Mezzogiorno, nella prima met\u00e0 dell'XI secolo, porta diversi studiosi, tra i quali Kehr, Duchense, Holtzmann e Bruck, a ritenere che l'istituzione della diocesi di Oppido coincide con l'epoca della ristrutturazione politico-religiosa compiuta dal catepano Basilio Busiano, nel decennio di suo governo (1018-1028). In particolare nell'anno 1025 si attu\u00f2 una strategia militare mirante al rafforzamento delle difese della citt\u00e0 di Reggio, ed \u00e8 proprio in questo contesto che Oppido, ricco capoluogo politico-amministrativo della Turma delle Saline, posta sull'altopiano, lungo la Via Islamica che dal Tirreno conduceva allo Ionio, dotata di una preminenza militare e di un possente Castello che le conferiva una funzione di avvistamento e di bastione, poteva svolgere un compito di difesa della popolazione e di sbarramento agli assalti ostili provenienti da Nord. L'istituzione in Oppido del vescovado nell'anno 1025 rispondeva pienamente all'esigenza di una garanzia militare ed ecclesiastica.\nLa diocesi nasce in contesto bizantino come diocesi di rito greco, rito che si mantenne malgrado i tentativi dei Normanni di abrogarlo, e che fu ufficialmente soppresso dal vescovo Atanasio Chalkeopoulos nel 1482; tuttavia le ultime testimonianze dell'uso del rito bizantino risalgono al 1634. L'uso e lo studio del greco era cos\u00ec diffuso negli ambienti ecclesiastici, che il vescovo Stefano (1294-1301) fu incaricato da Carlo II d'Angi\u00f2 di tradurre dal greco importanti testi di medicina, mentre il vescovo Girolamo (1449-1472) fu presentato a papa Niccol\u00f2 V come maestro di greco.\nNel 1472 la diocesi di Oppido fu unita \"aeque principaliter\" a quella di Gerace sotto il vescovo Atanasio Chalkeopoulos. Nel 1536 Oppido ritorn\u00f2 indipendente con il vescovo Pietro Andrea Ripanti. Il periodo dell'unione \u00ab\u00e8 forse il periodo pi\u00f9 oscuro per le due comunit\u00e0, cui sovrintesero da lontano unicamente dei [vescovi] commendatari, spesso di grado cardinalizio\u00bb.\nDopo il concilio di Trento i vescovi si resero pi\u00f9 presenti in diocesi. Francesco de Noctucis (1542-1548) fu il primo vescovo, dopo oltre un secolo, a risiedere stabilmente in diocesi. Il vescovo Giovanni Battista Montani (1632-1662) restaur\u00f2 la cattedrale e il palazzo vescovile; a Bisanzio Fili si deve la fondazione nel 1701 del seminario vescovile, che ricevette un'efficace impostazione metodica, scolastica e disciplinare grazie all'opera del vescovo Giuseppe Maria Perrimezzi (1714-1734).\nIl 5 febbraio 1783 l'antico abitato di Oppido fu completamente distrutto da un tremendo terremoto, che rase al suolo tutte le strutture diocesane. Lo stesso anno moriva anche il vescovo Nicol\u00f2 Spedalieri e la diocesi rimase vacante per circa un decennio. Spett\u00f2 al vescovo Alessandro Tommasini (1792-1818) iniziare la ricostruzione delle strutture diocesane nella nuova sede in localit\u00e0 Tuba; in particolare ricostru\u00ec il seminario. Il vescovo Francesco Maria Coppola consacr\u00f2 la nuova cattedrale il 23 giugno 1844; nuovamente distrutta dal terremoto del 1908, fu ricostruita ed inaugurata nel 1935. A Nicola Canino (1936-1951) si deve la costruzione dell'odierno palazzo vescovile, dove, in alcune sale, \u00e8 ospitato dal 2003 il museo diocesano fondato dal vescovo Luciano Bux.\nDopo le dimissioni del vescovo Maurizio Raspini nel 1965, la diocesi rest\u00f2 vacante per 14 anni, durante i quali fu affidata in amministrazione prima a Giovanni Ferro, arcivescovo di Reggio Calabria, e poi a Santo Bergamo, vescovo ausiliare di Mileto.\nIl 10 giugno 1979, in forza del decreto \"Quo aptius\" della Congregazione per i Vescovi, la piccola diocesi di Oppido ingrand\u00ec notevolmente il proprio territorio con l'acquisizione di 25 comuni della provincia di Reggio Calabria sottratti alla diocesi di Mileto, per un totale di circa 50 parrocchie: Anoia, Candidoni, Cinquefrondi, Cittanova, Feroleto della Chiesa, Galatro, Gioia Tauro, Giffone, Laureana di Borrello, Maropati, Melicucc\u00e0, Melicucco, Palmi, Polistena, Rizziconi, Rosarno, Sant'Eufemia d'Aspromonte,\nSan Ferdinando, San Giorgio Morgeto, San Pietro di Carid\u00e0, San Procopio, Seminara, Serrata, Sinopoli e Taurianova. Contestualmente la diocesi ha assunto il nome di diocesi di Oppido Mamertina-Palmi. Queste sono state le premesse per la nomina dopo molti anni di un nuovo vescovo, Santo Bergamo, il 15 giugno del medesimo anno.\nLa diocesi ha quindi riacquisito parte della sua antica estensione territoriale, difatti Oppido, capoluogo della Turma delle Saline, era il centro non solo amministrativo, ma anche religioso dell'aria collocata immediatamente a nord di Reggio Calabria includente l'attuale Piana di Gioia Tauro, come si evince dal \"corpus\" di 47 atti di donazione alla cattedrale di Sant'Agata (antico \"Kastron\" di Oppido), risalenti al periodo compreso tra il 1050 ed il 1064/65.. Ci\u00f2 ha ispirato il vescovo Francesco Milito a commissionare tre grandi dipinti collocati nel catino absidale della sua Cattedrale ove al centro troneggia il Cristo Pantocratore e, segnatamente, alla sua destra la Vergine Madre che con una pergamena in mano chiede al Figlio la benedizione della chiesa di \"Haghia Hagat\u00e9\", cio\u00e8 Oppido nell'eparchia delle Saline.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 179.280 persone contava 172.640 battezzati, corrispondenti al 96,3% del totale."}
{"id": "502409", "revid": "72396", "url": "https://it.wikipedia.org/wiki?curid=502409", "title": "Diocesi di Opole", "text": "La diocesi di Opole (in latino: \"Dioecesis Opoliensis\") \u00e8 una sede della Chiesa cattolica in Polonia suffraganea dell'arcidiocesi di Katowice. Nel 2019 contava 795.571 battezzati su 821.100 abitanti. \u00c8 retta dal vescovo Andrzej Czaja.\nTerritorio.\nLa diocesi comprende tutto il voivodato di Opole, ad eccezione dei distretti occidentali di Brzeg e di Namys\u0142\u00f3w.\nSede vescovile \u00e8 la citt\u00e0 di Opole, dove si trova la cattedrale dell'Esaltazione della Santa Croce.\nIl territorio \u00e8 suddiviso in 36 decanati e in 399 parrocchie.\nStoria.\nDopo la seconda guerra mondiale, l'intera Alta Slesia divenne parte della Polonia; su questo territorio, che formalmente faceva ancora parte delle arcidiocesi di Breslavia e di Olomouc, fu eretta il 15 marzo 1945 un'amministrazione apostolica.\nLa diocesi \u00e8 stata eretta il 28 giugno 1972 con la bolla \"Episcoporum Poloniae\" di papa Paolo VI, ricavandone il territorio dalle arcidiocesi di Breslavia e di Olomouc.\nIl 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto porzioni del suo territorio a vantaggio dell'erezione delle diocesi di Gliwice e di Kalisz. Contemporaneamente, la diocesi, che era originariamente suffraganea di Breslavia, \u00e8 entrata a far parte della provincia ecclesiastica dell'arcidiocesi di Katowice.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 821.100 persone contava 795.571 battezzati, corrispondenti al 96,9% del totale."}
{"id": "502410", "revid": "92723", "url": "https://it.wikipedia.org/wiki?curid=502410", "title": "Diocesi di Or\u00e1n", "text": "La diocesi di Or\u00e1n (in latino: \"Dioecesis Novoraniensis\") \u00e8 una sede della Chiesa cattolica in Argentina suffraganea dell'arcidiocesi di Salta. Nel 2019 contava 329.000 battezzati su 366.300 abitanti. \u00c8 retta dal vescovo Luis Antonio Scozzina, O.F.M.\nTerritorio.\nLa diocesi comprende tre dipartimenti della provincia di Salta: General Jos\u00e9 de San Mart\u00edn, Or\u00e1n, Rivadavia, nonch\u00e9 la parte orientale dei dipartimenti di Iruya e Santa Victoria.\nSede vescovile \u00e8 la citt\u00e0 di San Ram\u00f3n de la Nueva Or\u00e1n, dove si trova la cattedrale di San Raimondo Nonnato.\nIl territorio si estende su 56.880\u00a0km\u00b2 ed \u00e8 suddiviso in 27 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Supremi muneris\" di papa Giovanni XXIII, ricavandone il territorio dall'arcidiocesi di Salta.\nIl 19 settembre 1964, con la lettera apostolica \"Praeclarus evangelicae\", papa Paolo VI ha proclamato San Raimondo Nonnato patrono principale della diocesi.\nIl 21 gennaio 1972 cedette una porzione del suo territorio alla prelatura territoriale di Humahuaca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 366.300 persone contava 329.000 battezzati, corrispondenti all'89,8% del totale."}
{"id": "502411", "revid": "110157", "url": "https://it.wikipedia.org/wiki?curid=502411", "title": "Diocesi di Gran Varadino dei Latini", "text": "La diocesi di Gran Varadino dei Latini (in latino: \"Dioecesis Magnovaradinensis Latinorum\") \u00e8 una sede della Chiesa cattolica in Romania suffraganea dell'arcidiocesi di Bucarest. Nel 2019 contava 102.870 battezzati su 987.900 abitanti. \u00c8 retta dal vescovo L\u00e1szl\u00f3 B\u00f6cskei.\nTerritorio.\nLa diocesi si trova nella parte nord-occidentale della Romania e comprende il distretto di Bihor (eccetto una localit\u00e0), i 2/3 del distretto di S\u0103laj, e porzioni minori dei distretti di Arad, Satu Mare e Mure\u0219. Quasi il 90% della popolazione cattolica \u00e8 di lingua ungherese.\nSede vescovile \u00e8 la citt\u00e0 di Oradea (in italiano \"Gran Varadino\", in ungherese \"Nagyv\u00e1rad\", in tedesco \"Grosswardain\"), dove si trova la cattedrale della Dormizione di Maria Vergine (\"Adormirea Maicii Domnului\").\nIl territorio \u00e8 suddiviso in 62 parrocchie.\nStoria.\nLa diocesi di Bihor fu eretta nel 1009, fondata da san Ladislao. Originariamente era suffraganea dell'arcidiocesi di Kalocsa.\nA causa della distruzione di Bihor ad opera dei Cumani, nel 1077 la sede fu trasferita a Gran Varadino. Con la riforma protestante del XVI secolo la diocesi fu soppressa ed i suoi beni incamerati. Solo nel 1692 l'antica sede fu ristabilita e nel secolo successivo fu costruita l'attuale cattedrale.\nDopo la Prima guerra mondiale la diocesi si trov\u00f2 divisa fra Ungheria e Romania, dove rimaneva la sede vescovile. La porzione ungherese del territorio diocesano fu eretta in amministrazione apostolica, poi affidata ai vescovi di Csan\u00e1d e definitivamente incorporata nella diocesi ungherese.\nIl 5 giugno 1930, in seguito al concordato tra Santa Sede e governo rumeno, con la bolla \"Solemni Conventione\" di papa Pio XI, la diocesi fu unita \"aeque principaliter\" a quella di Satu Mare e contestualmente divenne suffraganea dell'arcidiocesi di Bucarest. Il 28 giugno 1941 le due diocesi furono nuovamente separate con la bolla \"Dioecesium circumscriptionum\" di papa Pio XII, per essere ancora unite \"aeque principaliter\" il 9 aprile 1948.\nIl 18 ottobre 1982 in forza della bolla \"Quandoquidem\" di papa Giovanni Paolo II le due diocesi sono state nuovamente divise in due circoscrizioni ecclesiastiche distinte.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 987.900 persone contava 102.870 battezzati, corrispondenti al 10,4% del totale."}
{"id": "502413", "revid": "92723", "url": "https://it.wikipedia.org/wiki?curid=502413", "title": "Diocesi di Orange in California", "text": "La diocesi di Orange in California (in latino: \"Dioecesis Arausicanae in California\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Los Angeles appartenente alla regione ecclesiastica XI (CA, HI, NV). Nel 2019 contava 1.579.000 battezzati su 3.190.400 abitanti. \u00c8 retta dal vescovo Kevin William Vann.\nTerritorio.\nLa diocesi copre il territorio della contea di Orange nella California meridionale.\nSede vescovile \u00e8 la citt\u00e0 di Orange, dove si trova la cattedrale del Cristo (\"Christ Cathedral\"). A San Juan Capistrano sorge la \"Mission Basilica San Juan Capistrano\", elevata al rango di basilica minore.\nIl territorio si estende su 2.025\u00a0km\u00b2 ed \u00e8 suddiviso in 57 parrocchie.\nStoria.\nLa presenza della Chiesa cattolica nell'odierna contea di Orange risale al 1776, quando venne fondata la missione di San Juan Capistrano, ad opera del francescano spagnolo padre Junipero Serra. All'epoca l'attuale contea di Orange faceva parte della provincia delle Californie del Vicereame della Nuova Spagna e, dopo il 1804, divenne parte della provincia dell'Alta California, che rimase messicana dopo che questa ottenne l'indipendenza dalla Spagna nel 1821. Scopo della missione era la conversione dei nativi americani; si stimano circa 4.000 le persone convertite tra il 1776 e il 1847.\nIl 27 aprile 1840 la Santa Sede eresse la diocesi della California che comprendeva le due Californie, ossia la regione statunitense dell'Alta California (che sommava i territori degli attuali stati di California, Utah, Nevada e parte di Arizona e Wyoming) e quella messicana della Bassa California. In seguito al trattato di Guadalupe Hidalgo del 1848, la California fu divisa fra Messico e Stati Uniti. Il 20 novembre 1849 la parte americana dell'antica diocesi assunse il nome di diocesi di Monterey e, dopo il 7 luglio 1859, quello di \"diocesi di Monterey-Los Angeles\".\nNel 1922 la diocesi fu separata in due nuove circoscrizioni ecclesiastiche. La contea di Orange si trov\u00f2 cos\u00ec a far parte della nuova diocesi di Los Angeles-San Diego, che nel 1936 venne elevata al rango di sede metropolitana con il nome di arcidiocesi di Los Angeles.\nLa diocesi di Orange \u00e8 stata eretta il 24 marzo 1976 con la bolla \"Supernae animarum\" di papa Paolo VI, ricavandone il territorio dall'arcidiocesi di Los Angeles. Fu nominato primo vescovo della nuova sede William Robert Johnson, gi\u00e0 ausiliare di Los Angeles.\nIl 19 luglio 1976, con la lettera apostolica \"Cum Nobis\", papa Paolo VI ha confermato la Beata Maria Vergine, con il titolo di Nostra Signora di Guadalupe, patrona principale della diocesi.\nIl 17 luglio 2019 la cattedrale \u00e8 stata trasferita dalla chiesa della Santa Famiglia alla nuova Cattedrale del Cristo, un edificio che la diocesi aveva acquistato nel 2012 da una congregazione protestante che aveva dichiarato fallimento. Per la ristrutturazione dell'edificio e il suo adeguamento al culto cattolico sono occorsi pi\u00f9 di sei anni e una spesa che si aggira intorno ai 72 milioni di dollari.\nAbusi sessuali su minori da parte di sacerdoti della diocesi.\nLa diocesi \u00e8 stata coinvolta negli scandali sull'abuso su minori da parte di sacerdoti cattolici.\nIl 3 gennaio 2005, il vescovo Tod David Brown chiese ufficialmente scusa a 87 presunte vittime di abusi sessuali e annunci\u00f2 un accordo extra-giudiziario di 100 milioni di dollari a seguito di due anni di mediazioni. Le cause riguardavano presunti abusi sessuali da parte di 30 sacerdoti, 2 suore, 1 frate e 10 laici durante gli anni 1980; 11 casi erano contro Eleuterio Ramos e 9 contro Siegfried Widera, entrambi morti (Widera per suicidio). Si tratt\u00f2 del primo accordo californiano legato allo scandalo degli abusi sessuali in seno alla Chiesa cattolica tra la fine del XX e l'inizio del XXI secolo, ed \u00e8 rimasto l'accordo pi\u00f9 oneroso fino a quello da 660 milioni di dollari annunciato dall'arcidiocesi di Los Angeles nel 2007. Met\u00e0 della somma fu coperta tramite una polizza per responsabilit\u00e0 civile; per prepararsi all'accordo, la diocesi aveva iniziato a tagliare drasticamente i costi, mossa che le permise di stringere l'accordo senza dover chiudere parrocchie o scegliere altri passi cui sono state obbligate altre diocesi statunitensi coinvolte nello scandalo.\nNel giugno del 2012 la diocesi ha raggiunto un accordo extragiudiziario con una vittima, all'epoca dei fatti quattordicenne, dell'allora preside della scuola cattolica Mater Dei High School, Michael Harris. L'accordo prevede il pagamento di 2 milioni di euro pi\u00f9 una lettera di scuse da parte dell'allora vescovo di Orange, Tod Brown.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.190.400 persone contava 1.579.000 battezzati, corrispondenti al 49,5% del totale."}
{"id": "502414", "revid": "92723", "url": "https://it.wikipedia.org/wiki?curid=502414", "title": "Ordinariato di Argentina per i fedeli di rito orientale", "text": "Lordinariato di Argentina per i fedeli di rito orientale (in latino: \"Ordinariatus Argentinae\") \u00e8 una sede della Chiesa cattolica in Argentina immediatamente soggetta alla Santa Sede. Nel 2019 contava 2.000 battezzati. \u00c8 retto dal cardinale Mario Aurelio Poli.\nTerritorio.\nL'ordinariato ha giurisdizione sui fedeli di rito orientale esclusi armeni, maroniti, greco-cattolici ucraini e greco melchiti, che hanno circoscrizioni proprie. Di fatto, dopo la creazione dell'esarcato apostolico di Argentina dei Melchiti il 20 aprile 2002, l'ordinariato ha ridotto la sua giurisdizione sui greco-cattolici russi e rumeni che dispongono della cappella dei Santi Apostoli Pietro e Paolo a Buenos Aires in cui opera un sacerdote. La cappella segue il calendario giuliano. Nella provincia di Buenos Aires esiste anche una piccola comunit\u00e0 bizantina russa fondata nel 1984: il Centro bizantino di Nostra Signora di Vladimir a Campana.\nUn piccolo gruppo di fedeli della Chiesa italo-albanese si incontra a Luis Guill\u00f3n, nel partido di Esteban Echeverr\u00eda della provincia di Buenos Aires. Gli italo-albanesi erano circa 12 000 al tempo della creazione dell'ordinariato ed erano concentrati principalmente a Luj\u00e1n. Gran parte di essi sono per\u00f2 passati al rito latino. Le poche centinaia di fedeli caldei sono completamente dispersi sul territorio.\nStoria.\nIl 27 agosto 1897 una prima comunit\u00e0 di fedeli della Chiesa greco-cattolica ucraina si \u00e8 stabilita a Ap\u00f3stoles, nella provincia di Misiones. Nel 1908 \u00e8 arrivato dal Brasile il primo sacerdote di rito bizantino: padre Clemente Bzhujovski, un religioso dell'Ordine basiliano di San Giosafat che ha celebrato la prima messa in Argentina il 21 marzo 1908 a Posadas.\nAlla fine del XIX secolo \u00e8 iniziata l'immigrazione dei cattolici greco-melchiti in Argentina che ha raggiunto il picco tra il 1910 e il 1930. Tra il 1949 e il 1950 si \u00e8 verificata una seconda ondata. Erano per lo pi\u00f9 nativi di Siria e Libano ma una piccola parte delle famiglie proveniva da Palestina, Egitto e Giordania. La celebrazione dei sacramenti secondo il loro rito ha avuto inizio nel 1910 con l'arrivo dell'archimandrita Te\u00f3fanos Badaoui. La loro chiesa di San Giorgio \u00e8 stata costruita nel 1919 ed \u00e8 stata consacrata il 20 giugno 1920 dal vescovo ausiliare di C\u00f3rdoba Inocencio D\u00e1vila.\nNel 1948 il gesuita Philippe de Regis de Gatimel, gi\u00e0 rettore del Collegium Russicum a Roma, ha istituito una missione per i fedeli della Chiesa greco-cattolica russa. \u00c8 morto nel 1955. Poco dopo \u00e8 giunto da Roma padre Ion Dan a cui era stata assegnata la cura spirituale dei fedeli della Chiesa greco-cattolica rumena. \u00c8 morto il 28 agosto 1986.\nL'ordinariato \u00e8 stato eretto il 19 febbraio 1959 con il decreto \"Annis praeteritis\" della Congregazione per le Chiese Orientali. Nel 1961 aveva 15 parrocchie e fedeli.\nSuccessivamente, per alcune Chiese \"sui iuris\" sono state erette proprie circoscrizioni ecclesiastiche:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'ordinariato nell'anno 2019 contava 2.000 battezzati."}
{"id": "502416", "revid": "92723", "url": "https://it.wikipedia.org/wiki?curid=502416", "title": "Ordinariato del Brasile per i fedeli di rito orientale", "text": "Lordinariato del Brasile per i fedeli di rito orientale (in latino: \"Ordinariatus Brasiliae\") \u00e8 una sede della Chiesa cattolica in Brasile immediatamente soggetta alla Santa Sede. Nel 2019 contava 10.320 battezzati. \u00c8 retto dall'arcivescovo Walmor Oliveira de Azevedo.\nTerritorio.\nLa diocesi comprende tutti i fedeli di rito orientale del Brasile privi di una propria giurisdizione.\nSede dell'ordinariato \u00e8 la citt\u00e0 di Rio de Janeiro.\nIl territorio \u00e8 suddiviso in 4 parrocchie.\nStoria.\nL'ordinariato \u00e8 stato eretto il 14 novembre 1951 con il decreto \"Cum fidelium\" della Congregazione per le Chiese orientali, che dava attuazione ad una decisione \"ex audientia\" di papa Pio XII del 26 ottobre precedente.\nSuccessivamente, per alcune Chiese sui iuris sono state erette proprie circoscrizioni ecclesiastiche:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'ordinariato nel 2019 contava 10.320 battezzati."}
{"id": "502418", "revid": "33528", "url": "https://it.wikipedia.org/wiki?curid=502418", "title": "Arcidiocesi di Aix-en-Provence", "text": ""}
{"id": "502420", "revid": "92723", "url": "https://it.wikipedia.org/wiki?curid=502420", "title": "Diocesi di Orense", "text": "La diocesi di Orense (in latino: \"Dioecesis Auriensis\") \u00e8 una sede della Chiesa cattolica in Spagna suffraganea dell'arcidiocesi di Santiago di Compostela. Nel 2019 contava 272.223 battezzati su 278.723 abitanti. \u00c8 retta dal vescovo Jos\u00e9 Leonardo Lemos Montanet.\nTerritorio.\nLa diocesi comprende tutta la provincia di Ourense, eccetto la comarca di Valdeorras ad oriente che appartiene alla diocesi di Astorga.\nSede vescovile \u00e8 la citt\u00e0 di Ourense, dove si trova la cattedrale di San Martino.\nIl territorio \u00e8 suddiviso in 735 parrocchie, raggruppate in 28 arcipresbiterati.\nStoria.\nLa data di erezione della diocesi \u00e8 incerta. Tradizionalmente, la si fa risalire al 433, anno in cui a Lugo fu consacrato un vescovo per Orense. Nel 572 si trovano i primi riscontri storici certi: il vescovo Witmir partecipa al concilio di Braga. In questa data Orense appare come suffraganea di Lugo.\nOrense fu conquistata dagli arabi verso il 716 e la sede episcopale fu soppressa. Fu ristabilita nell'881, ma dall'anno 974 si incontra una lacuna nella successione, che riprende solo in seguito ad un secondo ristabilimento della diocesi il 31 luglio 1071. A partire da questa data Orense divenne suffraganea dell'arcidiocesi di Braga.\nIl 27 febbraio 1120 entr\u00f2 a far parte della provincia ecclesiastica dell'arcidiocesi di Santiago di Compostela.\nIl 4 luglio 1194 fu consacrata la cattedrale.\nNel 1804 fu istituito il seminario diocesano, dedicato al Divino Maestro.\nIl 17 ottobre 1954 i confini diocesani sono stati modificati, facendoli coincidere in gran parte con quelli della provincia civile di Ourense.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 278.723 persone contava 272.223 battezzati, corrispondenti al 97,7% del totale."}
{"id": "502422", "revid": "322321", "url": "https://it.wikipedia.org/wiki?curid=502422", "title": "Diocesi di Orihuela-Alicante", "text": "La diocesi di Orihuela-Alicante (in latino: \"Dioecesis Oriolensis-Lucentina\") \u00e8 una sede della Chiesa cattolica in Spagna suffraganea dell'arcidiocesi di Valencia. Nel 2019 contava 1.169.864 battezzati su 1.585.734 abitanti. \u00c8 retta dal vescovo Jos\u00e9 Ignacio Munilla Aguirre.\nTerritorio.\nLa diocesi comprende la provincia di Alicante, eccetto la parte settentrionale, costituita da 63 municipi, che appartengono all'arcidiocesi di Valencia.\nSede vescovile \u00e8 la citt\u00e0 di Alicante, dove si trova la concattedrale di san Nicola di Bari. A Orihuela si trova la cattedrale del Santissimo Salvatore e Santa Maria.\nNel territorio diocesano sorgono tre basiliche minori: la basilica di Nostra Signora del Soccorso ad Aspe, la basilica di Santa Maria a Alicante, e la basilica di Santa Maria a Elche.\nIl territorio si estende su una superficie di 4.384\u00a0km\u00b2 ed \u00e8 suddiviso in 214 parrocchie, raggruppate in 22 arcipresbiterati, a loro volta raggruppati in 5 vicariati.\nStoria.\nL'erezione della diocesi di Orihuela fu preceduta da due tentativi, che non furono coronati da successo. Il primo, maturato nella prima met\u00e0 del XV secolo, sembr\u00f2 aver raggiunto l'obiettivo nel 1442, quando sia papa Eugenio IV sia il Concilio di Basilea enunciarono la loro volont\u00e0 di erigere una nuova diocesi. Le successive proteste del vescovo e del capitolo di Cartagena provocarono per\u00f2 il ricorso del re di Castiglia, che port\u00f2 all'annullamento dell'erezione con la bolla dell'11 ottobre 1443. All'inizio del XVI secolo i monarchi richiesero l'erezione della diocesi di Orihuela per porre fine ai contrasti fra le citt\u00e0 di Orihuela e di Cartagena e ottennero da papa Giulio II una bolla d'erezione il 13 maggio 1510. In seguito per\u00f2 non venne mai nominato un vescovo proprio per la sede di Orihuela, che rimase unita \"in persona episcopi\" a quella di Cartagena, che reag\u00ec all'erezione della nuova diocesi prima ottenendo il trasferimento del vescovo che l'aveva consentita ad altra sede poi protestando energicamente davanti a papa Leone X, che il 1\u00ba aprile 1518 annull\u00f2 nuovamente l'erezione.\nFinalmente la diocesi di Orihuela fu eretta il 14 luglio 1564 con bolla \"Pro excellenti Sedis Apostolicae\" di papa Pio IV, ricavandone il territorio dalla diocesi di Cartagena. Per l'opposizione del clero di Cartagena, la bolla pot\u00e9 essere letta nella nuova cattedrale di Orihuela solo il 1\u00ba maggio 1565.\nNel 1569 si celebr\u00f2 il primo sinodo diocesano, in cui venne discusso soprattutto il problema della conversione dei \"moriscos\" convertiti e dei loro figli. Nello stesso anno il Collegio di San Domenico assunse il carattere di universit\u00e0 pontificia con la bolla di papa Pio V del 4 agosto; i corsi universitari cominciarono nel 1610: teologia, diritto canonico, giurisprudenza, arti e medicina. Sar\u00e0 soppressa nel 1824.\nNel 1600 un secondo sinodo diocesano riprese il tema della conversione dei musulmani, mentre il terzo e ultimo sinodo del 1663 affronter\u00e0 la riforma dei costumi degli ecclesiastici.\nIl seminario diocesano, gi\u00e0 previsto dal sinodo del 1569, fu fondato a Orihuela nel 1742, che nella seconda met\u00e0 del XVIII secolo fu munito di un'importante biblioteca, soprattutto per merito del vescovo Jos\u00e9 Tormo Juli\u00e1.\nNel 1820 il vescovo Sim\u00f3n L\u00f3pez fu esiliato dal regno per la sua opposizione al governo liberale. F\u00e9lix Herrero Valverde viene eletto amministratore capitolare, nonostante l'opposizione dell'ala liberale del capitolo. Nel 1835 Herrero Valverde, nel frattempo eletto vescovo, fu esiliato dal regno per lo stesso motivo del suo predecessore. Far\u00e0 ritorno in patria dall'esilio italiano solo nel 1847 e dopo aver giurato obbedienza alla regina Isabella e alla costituzione.\nNel 1882 fu fondato il Bollettino ufficiale della diocesi, mentre a cavallo tra i secoli XIX e XX verranno fondate importanti opere sociali, come la Cassa di Mutuo Soccorso (1897) e la Cassa di Risparmio e Monte di Piet\u00e0 (1906).\nA partire dal 1935, il vescovo Irastorza con permesso della Santa Sede, risiedette fuori dalla diocesi e fu nominato amministratore apostolico \"sede plena\" Juan de Dios Ponce y Pozo, assassinato il 2 dicembre 1936, durante la guerra civile, in cui furono assassinati 54 sacerdoti della diocesi. Monsignor Irastorza fece ritorno alla diocesi nel 1939.\nNegli anni cinquanta fu necessario riorganizzare la diocesi, ripartendo dal seminario, per la formazione di nuovi sacerdoti, che potessero supplire alla carenza di ecclesiastici cagionata dalla guerra civile.\nIl 9 marzo 1959, in forza della bolla \"Illae catholicae Ecclesiae\" di papa Giovanni XXIII, la chiesa di san Nicola di Alicante \u00e8 stata elevata al rango di concattedrale e la diocesi ha assunto il nome attuale. Nel gennaio del 1968 il vescovo e la curia si sono trasferiti ad Alicante e l'anno successivo \u00e8 stato trasferito anche parte del seminario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.585.734 persone contava 1.169.864 battezzati, corrispondenti al 73,8% del totale."}
{"id": "502424", "revid": "125314196", "url": "https://it.wikipedia.org/wiki?curid=502424", "title": "Arcidiocesi di Oristano", "text": "Larcidiocesi di Oristano (in latino: \"Archidioecesis Arborensis\") \u00e8 una sede metropolitana della Chiesa cattolica in Italia appartenente alla regione ecclesiastica Sardegna. Nel 2019 contava 133.000 battezzati su 133.650 abitanti. \u00c8 retta dall'arcivescovo Roberto Carboni, O.F.M.Conv.\nTerritorio.\nL'arcidiocesi comprende comuni di 3 province della Sardegna:\nSede arcivescovile \u00e8 la citt\u00e0 di Oristano, dove si trova la cattedrale di santa Maria Assunta. L'arcidiocesi conta, oltre alla cattedrale, altre tre basiliche minori: la basilica di Santa Maria a Bonarcado; la basilica santuario di Nostra Signora del Rimedio a Oristano e la basilica di Santa Giusta a Santa Giusta, antica cattedrale della diocesi omonima.\nIl territorio si estende su 3.112\u00a0km\u00b2 ed \u00e8 suddiviso in 85 parrocchie, 4 rettorie (Donigala Fenughedu e San Quirico, frazioni di Oristano; Pardu Nou, frazione di Siamaggiore e Solarussa; e Santa Sofia, frazione di Laconi) e 2 cappellanie (Cirras, frazione di Santa Giusta; e Crastu, frazione di Laconi). L'arcidiocesi \u00e8 territorialmente organizzata in un vicariato urbano (Oristano) e in 8 foranie: Busachi, Cabras, Ghilarza, Isili, Laconi, Milis, Santa Giusta e Sorgono.\nLa provincia ecclesiastica di Oristano comprende una sola suffraganea, la diocesi di Ales-Terralba, unita \"in persona episcopi\" all'arcidiocesi dal 3 luglio 2021.\nStoria.\nL'arcidiocesi \u00e8 stata eretta nell'XI secolo in concomitanza con la nascita del giudicato di Arborea e trae origine dall'antica diocesi di Tharros di cui esistono notizie a partire dal V secolo. A causa delle incursioni arabe i vescovi e gli abitanti si trasferirono a \"Aristanis\". La tesi tradizionale, stabilita per la prima volta da Giovanni Francesco Fara (morto nel 1591) nel suo \"In Sardiniae Chorographiam\", sostiene che questo trasferimento di sede sia avvenuto nel 1070 all'epoca di papa Alessandro II; gli studi condotti da Corrado Zedda e Raimondo Pinna posticipano la nascita dell'arcidiocesi arborense all'epoca di papa Urbano II, all'incirca verso il 1093.\nL'arcidiocesi \u00e8 documentata per la prima volta in un \"privilegium protectionis\" concesso da Urbano II al suo arcivescovo, di cui non \u00e8 fatto il nome. Un secondo vescovo anonimo \u00e8 citato in una lettera di Guglielmo, arcivescovo di Cagliari, del 1118. Il primo nome noto della cronotassi arborense \u00e8 quello di Omodeo, vissuto nella prima met\u00e0 del XII secolo, che prese parte alla fondazione del monastero camaldolese di Santa Maria di Bonarcado, il primo monastero religioso fondato nell'arcidiocesi.\nLa provincia ecclesiastica di Oristano comprendeva tre diocesi suffraganee: Santa Giusta, Ales e Terralba.\nIl 24 aprile 1296 alla chiesa di Oristano fu unita la sede di Tiro in Libano, dopo che quest'ultima era stata conquistata dai Mamelucchi. Per circa un secolo gli arcivescovi di Oristano aggiunsero al proprio titolo quello di Tiro.\nDurante il XII secolo i benedettini cassinesi si insediarono a San Giorgio di Bonarcado; nel 1253 si trovano le prime fondazioni francescane ad Oristano.\nStretta fu la collaborazione fra gli arcivescovi e i giudici arborensi, e spesso, soprattutto nel XIV secolo, i prelati svolgevano le funzioni di principali consiglieri dell'autorit\u00e0 civile; tra questi si possono citare Guido Cattaneo (1312-1339), Leonardo de Zori (1387-1389) e Elia de Palma (1414-1437).\nL'8 dicembre 1503, nell'ambito della riforma delle diocesi sarde voluta dai re spagnoli, nuovi padroni dell'isola, in forza della bolla \"Aequum reputamus\" di papa Giulio II, alla sede oristanese venne unita la soppressa diocesi di Santa Giusta.\nNel periodo post-tridentino, in attuazione delle decisioni del concilio, si distinsero i vescovi: Gerolamo Barbar\u00e0 (1565-1571), che convoc\u00f2 nel 1566 il primo sinodo diocesano; Antonio Canopolo (1588-1621), che fond\u00f2 a Sassari il seminario per la formazione teologica dei preti, dove dodici posti erano destinati ai seminaristi di Oristano; Francesco Masones Nin (1704-1717), che celebr\u00f2 un altro sinodo diocesano, si impegn\u00f2 per la fondazione nella citt\u00e0 di una seconda sede del seminario arcivescovile e diede avvio ai lavori di restauro della cattedrale.\nA causa della diffusione della malaria, che imperversava in Sardegna nei periodi pi\u00f9 caldi dell'anno, tra i preti di campagna era diffusa l'usanza, comune a tutta l'isola, di abbandonare le parrocchie per rifugiarsi in luoghi salubri, a scapito della \"cura animarum\" e della normale attivit\u00e0 pastorale; nel 1720 su 87 parrocchie dell'arcidiocesi, 52 erano amministrate dai cosiddetti \u00ab\"vicarii ad nutum\", ecclesiastici di scarsa cultura che, abituati al clima della zona, gestivano le parrocchie per conto dei titolari accontentandosi di una piccola parte del reddito del beneficio\u00bb. La malaria era certamente un pericolo reale e devastante; ne fecero le spese anche i vescovi Vincenzo Giovanni Vico-Torrellas (1741-1744) e Nicola Maurizio Fontana (1744-1746), morti in giovane et\u00e0, rispettivamente a 40 e a 38 anni.\nTra gli arcivescovi del Settecento si distinse in modo particolare Ludovico Emanuele del Carretto (1746-1772): fece costruire un nuovo seminario (per via della troppa distanza dal Seminario gi\u00e0 fondato a Sassari dal Canopolo e saldamente in mano ai gesuiti); per tre volte comp\u00ec la visita pastorale dell'arcidiocesi; si diede da fare per la formazione del clero attraverso l'istituzione di conferenze obbligatorie per i preti, e fond\u00f2 in molti villaggi di campagna i monti frumentari per l'aiuto economico dei contadini privi di risorse.\nDurante l'Ottocento, a causa delle difficolt\u00e0 nelle relazioni fra autorit\u00e0 civili e autorit\u00e0 ecclesiastiche, l'arcidiocesi visse lunghi momenti di sede vacante, per un totale di circa 25 anni.\nNel 1924 ad Oristano si celebr\u00f2 il primo concilio plenario sardo, e nel 1931 un congresso eucaristico regionale, entrambi durante l'episcopato di Giorgio Maria Delrio (1920-1938).\nIl 31 maggio 1954, con la lettera apostolica \"Ex quo Beatissima\", papa Pio XII ha proclamato la Beata Maria Vergine del Rimedio e Sant'Archelao patroni dell'arcidiocesi.\nNell'ottobre del 1985 l'arcidiocesi ha ricevuto in visita pastorale papa Giovanni Paolo II.\nDal 3 luglio 2021 \u00e8 unita \"in persona episcopi\" alla diocesi di Ales-Terralba.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nVescovi oriundi.\nI sacerdoti originari viventi promossi all'episcopato sono:\nIstituti religiosi presenti nell'arcidiocesi.\nNel 2013 contavano case in diocesi i seguenti istituti religiosi:\nStatistiche.\nL'arcidiocesi nel 2019 su una popolazione di 133.650 persone contava 133.000 battezzati, corrispondenti al 99,5% del totale."}
{"id": "502425", "revid": "92723", "url": "https://it.wikipedia.org/wiki?curid=502425", "title": "Diocesi di Orizaba", "text": "La diocesi di Orizaba (in latino: \"Dioecesis Orizabensis\") \u00e8 una sede della Chiesa cattolica in Messico suffraganea dell'arcidiocesi di Jalapa appartenente alla regione ecclesiastica Golfo. Nel 2019 contava 644.401 battezzati su 722.345 abitanti. \u00c8 retta dal vescovo Francisco Eduardo Cervantes Merino.\nTerritorio.\nLa diocesi comprende 28 comuni nella zona centrale dello stato messicano di Veracruz.\nSede vescovile \u00e8 la citt\u00e0 di Orizaba, dove si trova la cattedrale di San Michele arcangelo.\nIl territorio si estende su una superficie di 2.012\u00a0km\u00b2 ed \u00e8 suddiviso in 44 parrocchie, raggruppate in 5 decanati: Orizaba, Citlalt\u00e9petl, Zongolica, Tequila e Ixtaczoquitl\u00e1n.\nStoria.\nLa diocesi \u00e8 stata eretta il 15 aprile 2000 con la bolla \"Adiutorium ferre\" di papa Giovanni Paolo II, ricavandone il territorio dall'arcidiocesi di Jalapa.\nIl 3 agosto 2001 \u00e8 stato fondato il seminario vescovile \"La Sagrada Familia\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 722.345 persone contava 644.401 battezzati, corrispondenti all'89,2% del totale."}
{"id": "502426", "revid": "92723", "url": "https://it.wikipedia.org/wiki?curid=502426", "title": "Diocesi di Orlando", "text": "La diocesi di Orlando (in latino: \"Dioecesis Orlandensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Miami appartenente alla regione ecclesiastica XIV (FL, GA, NC, SC). Nel 2019 contava 427.900 battezzati su 4.518.175 abitanti. \u00c8 retta dal vescovo John Gerard Noonan.\nTerritorio.\nLa diocesi comprende 9 contee nella parte centro-orientale della Florida, negli Stati Uniti d'America: Brevard, Lake, Marion, Orange, Osceola, Polk, Seminole, Sumter e Volusia.\nSede vescovile \u00e8 la citt\u00e0 di Orlando, dove si trova la cattedrale di San Giacomo (\"Saint James\"). Nel territorio sorgono anche due basiliche minori: la basilica di San Paolo a Daytona Beach, e la basilica del santuario nazionale di Maria Regina dell'Universo a Orlando\nIl territorio si estende su 24.893\u00a0km\u00b2 ed \u00e8 suddiviso in 79 parrocchie.\nWilliam Donald Borders, il primo vescovo della diocesi, nel 1969 rivendic\u00f2 di fronte a papa Paolo VI di essere responsabile anche della Luna. Infatti, secondo il codice canonico del 1917, all'epoca vigente, i territori di recente esplorazione venivano sottoposti alla giurisdizione ecclesiastica del porto di partenza e l'Apollo 11 part\u00ec da Cape Canaveral, in territorio diocesano. Se venisse confermata tale rivendicazione, la diocesi avrebbe una superficie totale di 37.961.590 km\u00b2 e sarebbe dunque la pi\u00f9 vasta in assoluto.\n&lt;br&gt;Nessun pontefice, allo stato attuale, ha assegnato ufficialmente tale giurisdizione, che \u00e8 stata reclamata anche da Terence James Cooke in qualit\u00e0 di allora vicario dell'Ordinariato militare e quindi responsabile delle forze armate.\nStoria.\nLa diocesi \u00e8 stata eretta il 2 marzo 1968 con la bolla \"Cum Ecclesia\" di papa Paolo VI, ricavandone il territorio dalle diocesi di Miami (oggi arcidiocesi) e di Saint Augustine.\nIl 28 aprile 1977, con la lettera apostolica \"Plane conscii\", papa Paolo VI ha proclamato la Beata Maria Vergine Madre di Dio patrona principale della diocesi.\nIl 16 giugno 1984 ha ceduto porzioni del suo territorio a vantaggio dell'erezione delle diocesi di Palm Beach e di Venice.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.518.175 persone contava 427.900 battezzati, corrispondenti al 9,5% del totale."}
{"id": "502427", "revid": "110157", "url": "https://it.wikipedia.org/wiki?curid=502427", "title": "Diocesi di Orl\u00e9ans", "text": "La diocesi di Orl\u00e9ans (in latino: \"Dioecesis Aurelianensis\") \u00e8 una sede della Chiesa cattolica in Francia suffraganea dell'arcidiocesi di Tours. Nel 2019 contava 450.400 battezzati su 682.719 abitanti. \u00c8 retta dal vescovo Jacques Blaquart.\nTerritorio.\nLa diocesi comprende il dipartimento francese del Loiret.\nSede vescovile \u00e8 la citt\u00e0 di Orl\u00e9ans, dove si trova la cattedrale della Santa Croce.\nIl territorio \u00e8 suddiviso in 4 zone pastorali, che sono ulteriormente suddivise in decanati. In particolare la zona pastorale di Orl\u00e9ans conta 6 decanati, la zona pastorale della Beauce annovera 3 decanati, la zona pastorale del G\u00e2tinais e del Giennois consiste di 5 decanati e la zona pastorale della Valle della Loira e della Sologne conta 4 decanati. I decanati sono a loro volta suddivisi in parrocchie, che complessivamente sono 294.\nStoria.\nLa diocesi fu eretta nel III secolo. La tradizione, successiva tuttavia alla stesura del pi\u00f9 antico catalogo episcopale, riconosce come evangelizzatore e protovescovo sant'Attino, che sarebbe giunto ad Orl\u00e9ans nel I secolo subendovi il martirio. Il primo vescovo storicamente documentato \u00e8 Diclopeto, la cui firma si trova nel documento redatto nel 346 con il quale, nello pseudo-concilio di Colonia, un gruppo di vescovi fece sua la decisione del concilio di Sardica a favore di sant'Atanasio.\n\"Aurelianum\", l'antica \"Cenabum\", capitale del popolo celtico dei Carnuti, era una \"civitas\" della Gallia Lugdunense quarta (o Senonia), come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Orl\u00e9ans dipendeva dalla provincia ecclesiastica dell'arcidiocesi di Sens, sede metropolitana provinciale.\nIn epoca merovingia, la citt\u00e0 fu sede di importanti concili nazionali, celebrati nel 511, 533, 538, 541, 549, 581, 621 e 34/645. Altri concili si tennero poi a partire dall'XI secolo.\nA cavallo fra l'VIII e il IX secolo la diocesi fu retta dal vescovo Teodulfo, uomo dottissimo e importante scrittore ecclesiastico. \u00c8 autore di un \"Rituale\", di un \"Penitentiale \", di un trattato sul battesimo, sulla confermazione e sull'eucaristia, di un'edizione della Bibbia e dell'inno \"Gloria, laus et honor\".\nVerso l'XI secolo la chiesa della Santa Croce divenne la cattedrale diocesana in sostituzione della primitiva cattedrale di Santo Stefano. Santa Croce fu ricostruita in forme gotiche a partire dalla fine del XIII secolo. Distrutta dagli Ugonotti, fu riedificata nel XVII secolo.\nFigura di spicco del XV secolo fu santa Giovanna d'Arco, che l'8 maggio 1429 guid\u00f2 la sollevazione di Orl\u00e9ans contro la dominazione inglese.\nNel XVI secolo la diocesi non fu risparmiata dalle guerre di religione: il cardinale Odet de Coligny che si convert\u00ec al protestantesimo era abate di alcuni monasteri diocesani, nativo della diocesi era anche il generale Gaspard de Ch\u00e2tillon, uno dei capi degli ugonotti. Presso Orl\u00e9ans fu ucciso Francesco I di Guisa e la citt\u00e0 stessa fu oggetto di contesa tra i Guisa cattolici e i Cond\u00e8 protestanti. Nel 1567 gli ugonotti distrussero il monumento a Giovanna d'Arco, che fu eretto nuovamente dai cattolici nel 1569, dopo la riconquista della citt\u00e0.\nIl 20 ottobre 1622 la diocesi \u00e8 entrata a far parte della provincia ecclesiastica dell'arcidiocesi di Parigi.\nIl XVIII secolo fu segnato dalla presenza di figure carismatiche nella diocesi: nel 1618 e nel 1619 fu a Orl\u00e9ans san Francesco di Sales; santa Giovanna Francesca Fr\u00e9miot de Chantal nel 1627 fu superiora del convento della Visitazione di Orl\u00e9ans.\nNel 1789 il territorio della diocesi fu modificato in modo da farlo coincidere con i confini amministrativi del dipartimento del Loiret: di conseguenza la diocesi cedette alcune porzioni del suo territorio alle diocesi di Blois e di Chartres e ne incorpor\u00f2 altre, che erano appartenute alla stessa diocesi di Blois, all'arcidiocesi di Sens, all'arcidiocesi di Bourges e alla diocesi di Auxerre.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2 incorporando la diocesi di Blois, che fu soppressa. Tuttavia, gi\u00e0 il 6 ottobre 1822 la diocesi di Blois fu ristabilita, con territorio ricavato da quello di Orl\u00e9ans.\nDal 1849 al 1878 la diocesi fu retta da F\u00e9lix Dupanloup, uno dei pi\u00f9 eminenti uomini di cultura francesi del suo tempo, di tendenze gallicane e liberali. Fu uno dei pi\u00f9 audaci oppositori del dogma dell'infallibilit\u00e0 papale sancito dal Concilio Vaticano I, a cui poi prest\u00f2 obbedienza. Nel 1874 dovette anche accettare il passaggio al rito romano della sua diocesi, che era rimasta l'ultima in Francia ad adottare il rito gallicano.\nIl 9 ottobre 1966 divenne suffraganea dell'arcidiocesi di Bourges.\nL'8 dicembre 2002, con la riorganizzazione delle circoscrizioni ecclesiastiche francesi, Orl\u00e9ans \u00e8 entrata a far parte della provincia ecclesiastica dell'arcidiocesi di Tours.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale di Orl\u00e9ans \u00e8 contenuto in un manoscritto del monastero di Saint-Aubin di Angers e di prima mano arriva al vescovo Renier de Flandre, ossia verso la fine dell'XI secolo, e rappresenta la tradizione cos\u00ec come esisteva a Orl\u00e9ans in questo periodo.\nStatistiche.\nLa diocesi nel 2019 su una popolazione di 682.719 persone contava 450.400 battezzati, corrispondenti al 66,0% del totale."}
{"id": "502428", "revid": "92723", "url": "https://it.wikipedia.org/wiki?curid=502428", "title": "Diocesi di Orlu", "text": "La diocesi di Orlu (in latino: \"Dioecesis Orluana\") \u00e8 una sede della Chiesa cattolica in Nigeria suffraganea dell'arcidiocesi di Owerri. Nel 2019 contava 1.483.700 battezzati su 1.869.000 abitanti. \u00c8 retta dal vescovo Augustine Tochukwu Ukwuoma.\nTerritorio.\nLa diocesi comprende parte dello stato nigeriano di Imo.\nSede vescovile \u00e8 la citt\u00e0 di Orlu, dove si trova la cattedrale della Santissima Trinit\u00e0.\nIl territorio \u00e8 suddiviso in 183 parrocchie.\nStoria.\nLa diocesi \u00e8 stata eretta il 29 novembre 1980 con la bolla \"Nuperius quidem\" di papa Giovanni Paolo II, ricavandone il territorio dalla diocesi di Owerri (oggi arcidiocesi). Originariamente era suffraganea dell'arcidiocesi di Onitsha.\nIl 26 marzo 1994 \u00e8 entrata a far parte della provincia ecclesiastica dell'arcidiocesi di Owerri.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.869.000 persone contava 1.483.700 battezzati, corrispondenti al 79,4% del totale."}
{"id": "502429", "revid": "267975", "url": "https://it.wikipedia.org/wiki?curid=502429", "title": "Diocesi di Orano", "text": "La diocesi di Orano () \u00e8 una sede della Chiesa cattolica in Algeria suffraganea dell'arcidiocesi di Algeri. Nel 2019 contava 1.500 battezzati su 9.800.000 abitanti. La sede \u00e8 vacante.\nTerritorio.\nLa diocesi comprende la parte nord-occidentale dell'Algeria; copre per intero i wil\u0101y\u0101t di A\u00efn T\u00e9mouchent, Mascara, Mostaganem, Orano, Relizane, Saida, Sidi Bel Abb\u00e8s e Tlemcen; e in parte quelli di Tiaret e di Na\u00e2ma.\nSede vescovile \u00e8 la citt\u00e0 di Orano; all'interno dell'episcopio si trova il santuario di Notre-Dame de Santa Cruz, facente funzione di cattedrale. A Orano si trovano anche due ex cattedrali: San Luigi, che fu cattedrale dal 1866 al 1913, e Sacro Cuore, cattedrale dal 1913 al 1984, entrambe requisite dalle autorit\u00e0 statali e ora adibiti a usi secolari (la prima come scuola e la seconda come biblioteca).\nIl territorio si estende su 77.353\u00a0km\u00b2 ed \u00e8 suddiviso in 6 parrocchie.\nStoria.\nLa diocesi \u00e8 stata eretta il 25 luglio 1866 con la bolla \"Supremum pascendi\" di papa Pio IX, ricavandone il territorio dalla diocesi di Algeri, che \u00e8 stata contestualmente elevata ad arcidiocesi metropolitana.\nNei primi secoli c'erano non meno di 123 diocesi nella Mauritania cesariense e tingitana. Un'importante sede nell'attuale diocesi fu Tlemcen (l'antica Pomaria), di cui si ricorda il vescovo san Longino, che fu esiliato all'epoca della persecuzione dei Vandali (484). Sebbene gli arabi (708) avessero distrutto molte chiese, secondo Abou-Obed-el-Bekrii nel 963 a Tlemcen esistevano ancora chiese e cristiani. Fino al 1254 si ha notizia di truppe cristiane al servizio dei re mori di Tlemcen; da una bolla di papa Niccol\u00f2 IV (1290) appare che un vescovo del Marocco, legato della Santa Sede, avesse giurisdizione sulla regione, rovinata da una violenta persecuzione nella seconda met\u00e0 del XIII secolo.\nOrano, probabilmente di origine mora, venne conquistata dagli spagnoli nel 1509. La spedizione contro Tlemcen, guidata dal conte d'Alcaudette capitano generale dal 1534 al 1538, fu una sorta di crociata. Gli spagnoli governarono fino al 1708, e ancora dal 1732 al 1792. A seguito della richiesta del Bey di protezione alla Francia, i francesi occuparono Orano (10 dicembre 1830).\nNel 1849 venne istituito il pellegrinaggio a Notre-Dame du Salut a Santa Cruz. Prima della legge sulle associazioni del 1901 la diocesi ospitava gesuiti, lazzaristi e diversi ordini religiosi dediti all'insegnamento, di cui uno nativo della diocesi, i fratelli di Nostra Signora dell'Annunciazione, con casa madre a Misserghin. Sono numerose le suore trinitarie, con casa madre a Valence (Dr\u00f4me).\nNel 1901 la diocesi contava 273.527 europei, esclusi i soldati francesi; nel 1905 c'erano 5 parrocchie canoniche, 77 parrocchie succursali, 13 curatie remunerate dallo stato, 14 preti ausiliari.\nIl 1\u00ba agosto 1996 il vescovo Pierre Lucien Claverie fu ucciso in seguito a una bomba collocata nel vescovado da estremisti alcune settimane dopo l'assassinio dei monaci di Tibhirine; il 27 gennaio 2018 ne \u00e8 stato riconosciuto il martirio ed \u00e8 stato beatificato l'8 dicembre dello stesso anno.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 9.800.000 persone contava 1.500 battezzati, corrispondenti allo 0,0% del totale."}
{"id": "502430", "revid": "404449", "url": "https://it.wikipedia.org/wiki?curid=502430", "title": "Diocesi di Orvieto-Todi", "text": "La diocesi di Orvieto-Todi (in latino: \"Dioecesis Urbevetana-Tudertina\") \u00e8 una sede della Chiesa cattolica in Italia immediatamente soggetta alla Santa Sede e appartenente alla regione ecclesiastica Umbria. Nel 2019 contava 84.500 battezzati su 90.473 abitanti. \u00c8 retta dal vescovo Gualtiero Sigismondi.\nTerritorio.\nLa diocesi si estende su tre province e due regioni del centro Italia:\nSede vescovile \u00e8 la citt\u00e0 di Orvieto, dove si trova la cattedrale dell'Assunzione di Maria Vergine. A Todi sorge la concattedrale della Santissima Annunziata. Nel territorio diocesano si trovano anche le basiliche minori dell'Amore Misericordioso a Collevalenza, di Santa Cristina a Bolsena e di Santa Cecilia ad Acquasparta.\nParrocchie e vicariati.\nIl territorio si estende su 1.310 km\u00b2 ed \u00e8 suddiviso in 92 parrocchie, raggruppate in 6 vicariati e 21 zone pastorali:\nStoria.\nL'odierna diocesi nasce nel 1986 dall'unione di due antiche sedi episcopali, Orvieto e Todi, storicamente attestate nel V e VI secolo.\nDiocesi di Orvieto.\nL'odierna Orvieto ha origini antichissime e fu un centro etrusco con il nome di Velzna, in latino Volsinii. Distrutta dai Romani nel III secolo avanti Cristo, la popolazione si spost\u00f2 lungo le sponde del lago per fondare \"Volsinii novi\", oggi Bolsena. L'antico insediamento di Velzna ricompare nei documenti nel VI secolo d. C. con il nome di \"Urbs vetus\", ossia Orvieto.\nLe prime testimonianze cristiane risalgono al IV secolo-V secolo. Il primo vescovo noto \u00e8 Giovanni, \"episcopus de Urbe Vetere\", destinatario di una lettera di Gregorio Magno nel dicembre 590, che lo invitava a soccorrere il monastero di San Giorgio e a non vietarvi la celebrazione delle messe e l'inumazione dei morti. Oltre a quello di San Giorgio, l'epistolario gregoriano ricorda anche il monastero dei Santi Severo e Martirio nei pressi della citt\u00e0.\nSuccessivamente, le lettere di papa Gregorio menzionano il vescovo Candido, nel 591 e nel 596 come \"episcopus de Urbe Vetere\", nel 595 come \"episcopus civitatis Bulsinensis\". Secondo Louis Duchesne, a causa della distruzione della loro citt\u00e0 ad opera dei Longobardi (573-575), i vescovi di Bolsena trasferirono la loro sede a Orvieto, continuando per un certo periodo a portare l'antico titolo episcopale. Ancora nel 680, durante il concilio romano indetto da papa Agatone, il vescovo orvietano Agnello portava il titolo \"Bulsinensis\".\nUn'iscrizione mutila del VI o VII secolo rinvenuta presso Orvieto potrebbe, secondo Giovanni Battista de Rossi, far riferimento ad un anonimo vescovo orvietano, che visse 40 anni prima di diventare vescovo, e che mantenne questa carica per 11 anni.\nPochi sono i vescovi conosciuti nel periodo altomedievale, che per lo pi\u00f9 presero parte ai concili indetti a Roma dai pontefici. Almeno fino all'inizio del XII secolo i vescovi orvietani esercitarono anche il potere civile sulla citt\u00e0 e il suo territorio; questa autorit\u00e0 ebbe fine con l'ascesa del comune e la sua alleanza con il capitolo dei canonici contro il vescovo Ildebrando (1140-1154). Lo stesso vescovo intraprese una lunga controversia, che dette luogo anche a conflitti armati, con i vescovi di Soana circa la giurisdizione su alcuni contadi al confine tra le due diocesi.\nNella lotta tra guelfi e ghibellini, che anim\u00f2 la citt\u00e0 nel corso dei secoli centrali del Medioevo e che port\u00f2 alla cruenta uccisione del podest\u00e0 guelfo Pietro Parenzo (1199), sulla cattedra orvietana riusc\u00ec ad imporsi un vescovo ghibellino, stabilito dall'antipapa Anacleto II, e si diffusero contestualmente movimenti ereticali, tra cui i catari, contro i quali ebbe poca fortuna la dura repressione messa in atto dal vescovo Riccardo (1179-1200); papa Innocenzo III dovette comminare l'interdetto alla citt\u00e0 e scomunicare i capi del comune. \u00abLe lotte politico-religiose con alterni esiti continuarono anche nel XIII secolo, fino a quando, successivamente al 1260, il comune non divenne definitivamente guelfo e finch\u00e9, dopo l'istituzione dell'Inquisizione (1249 ai domenicani; dal 1260 ai francescani), gli eretici non furono definitivamente sconfitti (1263).\u00bb\nNel corso del XIII secolo, periodo di maggior espansione politica ed economica di Orvieto, arrivarono in diocesi gli ordini mendicanti. I Francescani fondarono San Pietro, fuori le mura cittadine, nel 1227, chiesa che poi pass\u00f2 ai Servi di Maria, e in citt\u00e0 costruirono San Francesco, consacrata nel 1266. I Domenicani posero la loro sede nella chiesa di Santa Pace, nel cui monastero fu attivo uno \"studium\" dove insegn\u00f2 anche Tommaso d'Aquino; e nel 1268 fu consacrata la chiesa di San Domenico. In campo femminile, Orvieto accolse le clarisse (1232), le agostiniane (1286) e le benedettine. Contestualmente si diffuse anche il movimento della penitenza, che ebbe la sua maggior esponente nella beata Vanna, terziaria domenicana, morta nel 1306.\nIl XIII secolo \u00e8 anche il secolo che vide la trasformazione edilizia della citt\u00e0: fu ricostruita l'antica collegiata di Sant'Andrea sulle rovine di una chiesa paleocristiana; venne ampliato il palazzo episcopale e furono costruiti il palazzo del Soliano e il palazzo papale, che ospit\u00f2 la curia pontificia con papa Urbano IV (1261-1264); all'epoca del vescovo Francesco Monaldeschi (1280-1295) fu intrapresa la ricostruzione della cattedrale, arricchita in seguito dagli affreschi del Beato Angelico e soprattutto di Luca Signorelli.\nSecondo la tradizione, tra il 1263 e il 1264 avvenne nella chiesa di Santa Cristina a Bolsena il celebre miracolo eucaristico. Nel 1264, con la bolla \"Transiturus de hoc mundo\", Urbano IV, che aveva fatto trasferire le specie eucaristiche da Bolsena a Orvieto, istitu\u00ec la solennit\u00e0 del \"Corpus Domini\" stabilendo che questa venisse celebrata il gioved\u00ec dopo l'ottava di Pentecoste.\nNel corso del XIII secolo sono documentate anche alcune visite pastorali dei vescovi orvietani; durante il suo episcopato, il vescovo Giacomo (1258-1269) visit\u00f2 Capodimonte sul lago di Bolsena, dove amministr\u00f2 la cresima e riscosse le decime; altre visite effettuarono i vescovi Aldobrandino Cavalcanti nel 1274 e Francesco Monaldeschi nel 1280-81, nel 1283 e nel 1290-91; altre visite effettuarono i vescovi nella prima met\u00e0 del XIV secolo. Di notevole rilevanza fu anche il livello di organizzazione burocratica della curia vescovile orvietana in questo periodo.\nIn base ad alcune ricostruzioni topografiche, la diocesi di Orvieto, tra la fine del XIII secolo e il XIV secolo, era tra le pi\u00f9 grandi dell'Umbria, dopo quelle di Spoleto, Citt\u00e0 di Castello e Perugia, estendendosi su un territorio di circa 1.079\u00a0km\u00b2 e comprendendo un totale di 94 chiese, di cui 17 nei centri urbani e 77 nei centri rurali.\nNel 1369 la diocesi orvietana cedette una porzione del suo territorio a vantaggio dell'erezione della diocesi di Montefiascone.\nNella seconda met\u00e0 del XV secolo Orvieto si dot\u00f2 di un monte di piet\u00e0 (1463), tra i primi fondati in Umbria, e di un monte frumentario (1490), istituto di beneficenza che aveva lo scopo di favorire i contadini pi\u00f9 poveri attraverso il prestito di grano o di derrate, da restituire poi al tempo del raccolto.\nNel corso del XVI secolo i vescovi si impegnarono per attuare in diocesi i decreti di riforma promossi dal concilio di Trento. Tra questi si possono ricordare \u00abSebastiano Vanti (1562-1570), che partecip\u00f2 al concilio di Trento; Pietro Paolo Crescenzi (1621-1644), che accolse in diocesi i gesuiti (1621); il domenicano Giuseppe della Corgna (1656-1676), che tenne un sinodo nel 1660, Giuseppe dei conti di Marsciano (1734-1754) e Antonio Ripanti (1762-1780) che si adoperarono per fondare il seminario, che fu inaugurato solo nel 1778, usufruendo dei beni del soppresso collegio dei gesuiti, e affidato ai dottrinari, presenti in diocesi dal 1588.\u00bb\nNel 1649 la diocesi orvietana cedette il territorio di Acquapendente a vantaggio dell'erezione della diocesi di Acquapendente.\nDurante il periodo napoleonico, il vescovo Giovanni Battista Lambruschini, per il suo rifiuto a sottoscrivere il giuramento di fedelt\u00e0, fu deportato in Francia. Invece, durante la Repubblica Romana (1849), il vescovo Giuseppe Maria Vespignani fu incarcerato.\nDal 5 all'8 settembre 1896 Orvieto ospit\u00f2 il quarto Congresso eucaristico nazionale italiano. \nNel 1973 il territorio di Torre Alfina pass\u00f2 dalla diocesi di Orvieto a quella di Acquapendente, mentre le frazioni orvietane di Tordimonte e di Sant'Egidio furono cedute dalla diocesi di Bagnoregio a quella di Orvieto.\nDiocesi di Todi.\nIn epoca romana il territorio diocesano coincise con quello dell'antica \"Tuder, Colonia Fida Julia\", gi\u00e0 municipio. Il cristianesimo vi si diffuse presto da Roma a motivo della via Flaminia, della via Amerina, e degli altri antichi itinerari per Orvieto, Baschi e Spoleto. Oltre ad importanti ricordi etruschi e romani, sulla via Flaminia si trova un piccolo cimitero ipogeo e nel territorio un gruppo di chiese cimiteriali dedicate ai santi Terenziano, Antimo, Illuminata, Fidenzio e Terenzio, Felice, Faustino, Arnaldo. Nel IV secolo un possedimento detto \"Angulas\", donato secondo il \"Liber Pontificalis\" dall'imperatore Costantino, pagava un tributo alla basilica di Santa Croce in Gerusalemme a Roma. Il papa martire San Martino I (649-656) nacque in un villaggio della diocesi sulla destra del Tevere, oggi detto \"Piano di San Martino\"; a lui furono dedicate anche varie antiche cappelle.\nSecondo la tradizione, la serie episcopale tuderte inizia con un elenco di santi vescovi, tra i quali san Terenziano, considerato il protovescovo della diocesi, da attribuire probabilmente al IV secolo (Lanzoni). Il primo vescovo storicamente documentato \u00e8 Cresconio, \"episcopus ecclesiae Tudertinae\", che prese parte ai concili celebrati a Roma da papa Felice III nel 487 e da papa Simmaco nel 499, nel 501 e nel 502, e che fu inviato nel 496 a Costantinopoli per incarico di papa Anastasio II. Verso la met\u00e0 del VI secolo \u00e8 noto il vescovo san Fortunato, menzionato nei \"Dialoghi\" di Gregorio Magno.\nLa cronotassi episcopale di Todi per il primo millennio si riduce a qualche nome, grazie alla presenza dei vescovi ai concili romani di questo periodo. Nel 760, tramite un legato pontificio, venne ratificato il confine tra le diocesi di Todi e di Spoleto, che ricalcava probabilmente il confine che un secolo prima divideva il ducato di Spoleto dall'esarcato bizantino di Roma.\nNumerosi furono i monasteri che si svilupparono a Todi e nel suo territorio. Tra i monasteri benedettini pi\u00f9 importanti si ricordano quelli di San Leucio, fondato nel X secolo, e che nel 1133 pass\u00f2 ai premostratensi; e quello dei Santi Fidenzio e Terenzio, fondato tra VIII e IX secolo. Nel XIII secolo arrivarono gli ordini mendicanti: nel 1254 i francescani subentrarono ai vallombrosani nel monastero cittadino di San Fortunato; nel 1236 i domenicani sostituirono i benedettini in San Leucio e poi fondarono Santa Maria in Cammuccia; i servi di Maria fondarono San Marco a Borgo Nuovo, dove mor\u00ec e fu sepolto san Filippo Benizi.\nIn base ad alcune ricostruzioni topografiche, la diocesi di Todi, tra la fine del XIII secolo e il XIV secolo, occupava un territorio di media grandezza tra le varie diocesi umbre, estendendosi per circa 797\u00a0km\u00b2 e comprendendo 19 pievi (nel 1332) e un totale di 154 chiese, di cui 18 nei centri urbani e 136 nei centri rurali.\nDal 1523 al 1606 la diocesi fu retta da vescovi della famiglia Cesi. Tra questi si distinse in modo particolare Angelo Cesi (1566-1606), che si impegn\u00f2 per l'applicazione in diocesi dei decreti di riforma sanciti dal concilio di Trento, convoc\u00f2 un sinodo diocesano nel 1568, istitu\u00ec le riunioni mensili per i preti della diocesi (1597), restaur\u00f2 la cattedrale ed edific\u00f2 il nuovo palazzo vescovile. Il suo successore, il cardinale Marcello Lante, fond\u00f2 il seminario nel 1608. Nella prima met\u00e0 del Seicento, Giovanni Battista Altieri (1643-1654) celebr\u00f2 un sinodo nel 1647 e indisse due visite pastorali nel 1648 e nel 1650.\nIl 24 luglio 1796 la Madonna del Campione, che da secoli si venerava presso il palazzo comunale di Todi, dove si conservavano i campioni di pesi e misure, fu vista aprire e chiudere gli occhi. Segu\u00ec un regolare processo canonico che conferm\u00f2 il fatto miracoloso.\nNel periodo napoleonico, anche il vescovo tuderte, Francesco Maria Gazzoli, come il suo collega di Orvieto, venne esiliato in Corsica.\nAl momento dell'unione con Orvieto, la diocesi di Todi comprendeva per intero i comuni di Todi, Baschi, Montecchio, Avigliano Umbro, Montecastrilli, Massa Martana, Collazzone, Monte Castello di Vibio e Fratta Todina, e in parte i comuni di Marsciano, Deruta, Gualdo Cattaneo e Acquasparta.\nDiocesi di Orvieto-Todi.\nIl 12 luglio 1972 Virginio Dondeo, gi\u00e0 vescovo di Orvieto, fu nominato anche vescovo di Todi, sede vacante da alcuni anni: le due diocesi furono cos\u00ec unite \"in persona episcopi\".\nIl 30 settembre 1986, con il decreto \"Instantibus votis\" della Congregazione per i Vescovi, fu stabilita la \"plena unione\" delle diocesi di Todi e Orvieto e la nuova circoscrizione ecclesiastica ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nCalendario liturgico proprio della diocesi.\nCon decreto del 26 giugno 1987, la Congregazione per il culto divino ha approvato il seguente calendario liturgico proprio della diocesi di Orvieto-Todi.\nStatistiche.\nLa diocesi nel 2019 su una popolazione di 90.473 persone contava 84.500 battezzati, corrispondenti al 93,4% del totale."}
{"id": "502431", "revid": "92723", "url": "https://it.wikipedia.org/wiki?curid=502431", "title": "Diocesi di Oruro", "text": "La diocesi di Oruro (in latino: \"Dioecesis Orurensis\") \u00e8 una sede della Chiesa cattolica in Bolivia suffraganea dell'arcidiocesi di Cochabamba. Nel 2019 contava 411.498 battezzati su 536.218 abitanti. \u00c8 retta dal vescovo Krzysztof Bialasik, S.V.D.\nTerritorio.\nLa diocesi comprende tutto il dipartimento boliviano di Oruro. Confina a nord con la prelatura territoriale di Corocoro, a est con l'arcidiocesi di Cochabamba e con la diocesi di Potos\u00ed, a sud ancora con la diocesi di Potos\u00ed, a ovest con il Cile.\nSede vescovile \u00e8 la citt\u00e0 di Oruro, dove si trova la cattedrale dell'Assunzione di Maria Vergine.\nIl territorio \u00e8 suddiviso in 43 parrocchie.\nStoria.\nLa diocesi \u00e8 stata eretta l'11 novembre 1924 con la bolla \"Praedecessoribus Nostris\" di papa Pio XI, ricavandone il territorio dall'arcidiocesi di La Plata, che contestualmente assunse il nome di arcidiocesi di Sucre.\nOriginariamente suffraganea di Sucre, il 18 giugno 1943 entr\u00f2 a far parte della provincia ecclesiastica dell'arcidiocesi di La Paz, da cui il 30 luglio 1975 si \u00e8 staccata per divenire suffraganea dell'arcidiocesi di Cochabamba.\nIl 22 ottobre 1963, con la lettera apostolica \"Dulci cuidam\", papa Paolo VI ha proclamato la Beata Maria Vergine Assunta in Cielo e San Filippo Apostolo patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 536.218 persone contava 411.498 battezzati, corrispondenti al 76,7% del totale."}
{"id": "502432", "revid": "322321", "url": "https://it.wikipedia.org/wiki?curid=502432", "title": "Arcidiocesi di Osaka", "text": "Larcidiocesi di Osaka (in latino: \"Archidioecesis Osakensis\") \u00e8 una sede metropolitana della Chiesa cattolica in Giappone. Nel 2019 contava 49.438 battezzati su 15.242.067 abitanti. \u00c8 retta dall'arcivescovo cardinale Thomas Aquino Manyo Maeda.\nTerritorio.\nL'arcidiocesi comprende le prefetture di Osaka, Hy\u014dgo e Wakayama.\nSede arcivescovile \u00e8 la citt\u00e0 di Osaka, dove si trova la cattedrale dell'Immacolata Concezione della Vergine Maria.\nIl territorio \u00e8 suddiviso in 81 parrocchie.\nStoria.\nIl vicariato apostolico del Giappone centrale fu eretto il 20 marzo 1888 con il breve \"Quae rei sacrae\" di papa Leone XIII, ricavandone il territorio dal vicariato apostolico del Giappone meridionale (oggi arcidiocesi di Nagasaki).\nIl 15 giugno 1891 per effetto del breve \"Non maius Nobis\" di papa Leone XIII fu elevato a diocesi e assunse il nome di diocesi di Osaka.\nIl 27 gennaio 1904, il 13 agosto 1912, il 4 maggio 1923 e il 17 giugno 1937 cedette alcune porzioni del suo territorio a vantaggio dell'erezione rispettivamente della prefettura apostolica di Shikoku (oggi diocesi di Takamatsu), della prefettura apostolica di Nygata (oggi diocesi di Niigata), del vicariato apostolico di Hiroshima (oggi diocesi) e della prefettura apostolica di Ky\u014dto (oggi diocesi).\nIl 24 giugno 1969 \u00e8 stata elevata al rango di arcidiocesi metropolitana con la bolla \"Quamquam Ecclesiae\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 15.242.067 persone contava 49.438 battezzati, corrispondenti allo 0,3% del totale."}
{"id": "502434", "revid": "92723", "url": "https://it.wikipedia.org/wiki?curid=502434", "title": "Diocesi di Osasco", "text": "La diocesi di Osasco (in latino: \"Dioecesis Osascana\") \u00e8 una sede della Chiesa cattolica in Brasile suffraganea dell'arcidiocesi di San Paolo appartenente alla regione ecclesiastica Sul 1. Nel 2019 contava 2.100.520 battezzati su 2.551.550 abitanti. \u00c8 retta dal vescovo Jo\u00e3o Bosco Barbosa de Sousa, O.F.M.\nTerritorio.\nLa diocesi comprende 12 comuni nella parte sud-orientale dello stato brasiliano di San Paolo: Osasco, Alum\u00ednio, Ara\u00e7ariguama, Barueri, Carapicu\u00edba, Cotia, Ibi\u00fana, Itapevi, Jandira, Mairinque, S\u00e3o Roque e Vargem Grande Paulista.\nSede vescovile \u00e8 la citt\u00e0 di Osasco, dove si trova la cattedrale di Sant'Antonio.\nIl territorio si estende su una superficie di 2.495\u00a0km\u00b2 ed \u00e8 suddiviso in 88 parrocchie, raggruppate in 9 regioni pastorali: Itapevi, S\u00e3o Jos\u00e9 Oper\u00e1rio, Ibi\u00fana, Santo Ant\u00f4nio, Bonfim, Carapicuiba, Barueri, Cotia e S\u00e3o Roque.\nStoria.\nLa diocesi \u00e8 stata eretta il 15 marzo 1989 con la bolla \"Coram ipsimet Nos\" di papa Giovanni Paolo II, ricavandone il territorio dall'arcidiocesi di San Paolo. La nuova diocesi comprendeva una delle regioni episcopali in cui era suddivisa l'arcidiocesi di San Paolo, a cui fu annessa la parrocchia di Sant'Antonio, che apparteneva alla regione episcopale paulista di Lapa. Fu nominato primo vescovo Francisco Manuel Vieira, gi\u00e0 vescovo ausiliare di San Paolo e responsabile della regione episcopale di Osasco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.551.550 persone contava 2.100.520 battezzati, corrispondenti all'82,3% del totale."}
{"id": "502435", "revid": "92723", "url": "https://it.wikipedia.org/wiki?curid=502435", "title": "Diocesi di Osogbo", "text": "La diocesi di Osogbo (in latino: \"Dioecesis Osogboana\") \u00e8 una sede della Chiesa cattolica in Nigeria suffraganea dell'arcidiocesi di Ibadan. Nel 2019 contava 70.300 battezzati su 2.180.700 abitanti. \u00c8 retta dal vescovo John Akin Oyejola.\nTerritorio.\nLa diocesi comprende 24 delle 30 Local Government Areas dello Stato nigeriano di Osun.\nSede vescovile \u00e8 la citt\u00e0 di Osogbo, dove si trova la cattedrale di San Benedetto.\nIl territorio \u00e8 suddiviso in 45 parrocchie.\nStoria.\nLa diocesi \u00e8 stata eretta il 3 marzo 1995 con la bolla \"Ad aptius provehendum\" di papa Giovanni Paolo II, ricavandone il territorio dalla diocesi di Oyo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.180.700 persone contava 70.300 battezzati, corrispondenti al 3,2% del totale."}
{"id": "502436", "revid": "1123126", "url": "https://it.wikipedia.org/wiki?curid=502436", "title": "Diocesi di Osorno", "text": "La diocesi di Osorno (in latino: \"Dioecesis Osornensis\") \u00e8 una sede della Chiesa cattolica in Cile suffraganea dell'arcidiocesi di Puerto Montt. Nel 2019 contava 132.490 battezzati su 255.515 abitanti. \u00c8 retta dal vescovo Jorge Enrique Concha Cayuqueo, O.F.M.\nTerritorio.\nLa diocesi comprende la provincia cilena di Osorno nella regione di Los Lagos.\nSede vescovile \u00e8 la citt\u00e0 di Osorno, dove si trova la cattedrale di San Matteo Apostolo.\nParrocchie.\nIl territorio si estende su 9.236\u00a0km\u00b2 ed \u00e8 suddiviso in 22 parrocchie, raggruppate in 4 decanati: Centro, Rahue, Costa e Cordigliera.\nStoria.\nLa diocesi \u00e8 stata eretta il 15 novembre 1955 con la bolla \"Christianorum\" di papa Pio XII, ricavandone il territorio dalla diocesi di Valdivia e dalla diocesi di Puerto Montt (oggi arcidiocesi).\nOriginariamente suffraganea dell'arcidiocesi di Concepci\u00f3n, il 10 maggio 1963 \u00e8 entrata a far parte della nuova provincia ecclesiastica dell'arcidiocesi di Puerto Montt.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 255.515 persone contava 132.490 battezzati, corrispondenti al 51,9% del totale."}
{"id": "502437", "revid": "92723", "url": "https://it.wikipedia.org/wiki?curid=502437", "title": "Diocesi di Os\u00f3rio", "text": "La diocesi di Os\u00f3rio (in latino: \"Dioecesis Osoriena\") \u00e8 una sede della Chiesa cattolica in Brasile suffraganea dell'arcidiocesi di Porto Alegre appartenente alla regione ecclesiastica Sul 3. Nel 2019 contava 262.000 battezzati su 310.360 abitanti. \u00c8 retta dal vescovo Jaime Pedro Kohl, P.S.D.P.\nTerritorio.\nLa diocesi comprende 21 comuni lungo il litorale settentrionale dello stato brasiliano del Rio Grande do Sul: Os\u00f3rio, Arroio do Sal, Balne\u00e1rio Pinhal, Cap\u00e3o da Canoa, Capivari do Sul, Cara\u00e1, Cidreira, Dom Pedro de Alc\u00e2ntara, Imb\u00e9, Itati, Mampituba, Maquin\u00e9, Morrinhos do Sul, Palmares do Sul, Santo Ant\u00f4nio da Patrulha, Terra de Areia, Torres, Tramanda\u00ed, Tr\u00eas Cachoeiras, Tr\u00eas Forquilhas e Xangri-l\u00e1.\nSede vescovile \u00e8 la citt\u00e0 di Os\u00f3rio, dove si trova la cattedrale dell'Immacolata Concezione (\"Nossa Senhora da Concei\u00e7\u00e3o\").\nIl territorio si estende su una superficie di 6.120\u00a0km\u00b2 ed \u00e8 suddiviso in 22 parrocchie, raggruppate in 6 aree pastorali: Santo Ant\u00f4nio, Terra de Areia, Os\u00f3rio, Torres, Tr\u00eas Cachoeiras e Cap\u00e3o da Canoa/Tramanda\u00ed.\nStoria.\nLa diocesi \u00e8 stata eretta il 10 novembre 1999 con la bolla \"Apostolicum supremi\" di papa Giovanni Paolo II, ricavandone il territorio dall'arcidiocesi di Porto Alegre e dalla diocesi di Caxias do Sul.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 310.360 persone contava 262.000 battezzati, corrispondenti all'84,4% del totale."}
{"id": "502438", "revid": "110157", "url": "https://it.wikipedia.org/wiki?curid=502438", "title": "Diocesi di Ossory", "text": "La diocesi di Ossory (in latino: \"Dioecesis Ossoriensis\") \u00e8 una sede della Chiesa cattolica in Irlanda suffraganea dell'arcidiocesi di Dublino. Nel 2019 contava 86.115 battezzati su 89.200 abitanti. La sede \u00e8 vacante.\nTerritorio.\nLa diocesi si trova nella parte centrale della Repubblica d'Irlanda, leggermente orientata verso sud-est, e comprende la grande maggioranza della contea di Kilkenny e porzioni delle contee di Laois e Offaly.\nSede vescovile \u00e8 la citt\u00e0 di Kilkenny, dove si trova la cattedrale dell'Assunzione di Maria Vergine.\nIl territorio si estende si 1.972\u00a0km\u00b2 ed \u00e8 suddiviso in 42 parrocchie.\nStoria.\nIl territorio della diocesi fu evangelizzato nella prima met\u00e0 del VI secolo da san Ciar\u00e1n di Saighir, che alcune fonti tradizionali retrodatano fino al IV-V secolo.\nLa sede originaria della diocesi era Seir-Kieran, sebbene come il resto delle antiche sedi monastiche irlandesi la giurisdizione fosse pi\u00f9 su base tribale che su base territoriale. Con il sinodo di Rathbreasail del 1111 furono stabiliti dei limiti territoriali e fu eretta una diocesi vera e propria con sede ad Aghaboe, nella contea di Laois. San Canizio di Kilkenny vi aveva fondato la grande abbazia di Aghaboe, della quale fu abate e che poi divent\u00f2 la cattedrale della diocesi.\nNel 1116 l'abbazia fu distrutta da un incendio e nel 1125 fu saccheggiata da Turlogh O'Connor.\nNell'ultimo decennio del XII secolo, la cattedrale fu trasferita da Aghaboe a Kilkenny.\nAll'epoca della Riforma protestante voluta da Enrico VIII d'Inghilterra la diocesi di Ossory si schier\u00f2 compattamente in difesa del Cattolicesimo, tanto che il vescovo di nomina regia John Bale, che tentava di protestantizzare il popolo, fu cacciato dalla diocesi. Tuttavia, la crisi si apr\u00ec durante il regno di Elisabetta I e da allora la diocesi fu spesso vacante per lunghi periodi. Quando fu nominato il vescovo Rothe, nel 1618, non c'erano altri vescovi cattolici in Irlanda. Nel 1678 una \"relatio\" del vescovo James Phelan lamenta che, per la carenza di sacerdoti, ogni presbitero doveva curare cinque o sei parrocchie, che le chiese degli ordini religiosi superstiti erano in rovina e alcuni ordini erano estinti nella diocesi. Ad ogni modo il suo fu un episcopato fecondo, soprattutto rispetto alla situazione delle altre diocesi irlandesi dell'epoca: riusc\u00ec a celebrare sinodi diocesani e ad ordinare un buon numero di sacerdoti.\nOssory fu una delle prime diocesi a trarre vantaggio dal progressivo ammorbidimento delle leggi penali irlandesi che perseguitavano e discriminavano i cattolici: furono infatti fondate scuole diocesane gi\u00e0 durante l'episcopato di Thomas Burke, nella seconda met\u00e0 del XVIII secolo. Una pi\u00f9 completa rifioritura della diocesi si ebbe con il vescovo William Kinsella che costru\u00ec o ricostru\u00ec numerose chiese parrocchiali e fond\u00f2 il collegio di San Kieran a Kilkenny, con annesso seminario. Fu sempre lui a porre la prima pietra della nuova cattedrale nel 1843, che fu consacrata nel 1857 dal vescovo Edmond Walsh.\nNel XX secolo un periodo di espansione con la costruzione di molte nuove chiese si ebbe con il vescovo Patrick Collier, mentre il suo successore Peter Birch applic\u00f2 nella diocesi il Concilio Vaticano II in un periodo di grandi cambiamenti per la Chiesa e per la societ\u00e0, prestando attenzione soprattutto ai poveri e ai disabili della diocesi.\nNel 1994 fu chiuso il seminario diocesano del collegio di San Kieran.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 89.200 persone contava 86.115 battezzati, corrispondenti al 96,5% del totale."}
{"id": "502439", "revid": "1123126", "url": "https://it.wikipedia.org/wiki?curid=502439", "title": "Sede suburbicaria di Ostia", "text": "La sede suburbicaria di Ostia (in latino: \"Ostiensis\") \u00e8 una sede della Chiesa cattolica in Italia suffraganea della diocesi di Roma appartenente alla regione ecclesiastica Lazio. Nel 2019 contava 13.983 battezzati su 17.053 abitanti. \u00c8 retta dall'amministratore apostolico cardinale Angelo De Donatis, mentre il titolo \u00e8 del cardinale Giovanni Battista Re.\nTerritorio.\nA partire dal 17 luglio 2012 i confini tra la diocesi di Ostia e la diocesi di Roma sono stati modificati in virt\u00f9 del decreto \"Quo aptius christifidelium\" della Congregazione per i vescovi. In seguito a questa decisione, la diocesi ostiense, la pi\u00f9 piccola d'Italia con i suoi 31\u00a0km\u00b2, copre parte delle zone di Ostia Antica e di Casal Palocco nel comune di Roma, ed \u00e8 compresa tra il Tevere e la via Cristoforo Colombo e attraversata dalla via del Mare.\nParrocchie.\nLa diocesi \u00e8 costituita da due parrocchie, inserite nella Prefettura XXVI della diocesi di Roma:\nStoria.\nLa diocesi di Ostia \u00e8 una delle pi\u00f9 antiche d'Italia, attestata a partire dal III secolo. Il martirologio geronimiano documenta la presenza di diversi santi e martiri ostiensi, tra cui sant'Asterio, san Ciriaco vescovo associato con sant'Archelao, sant'Edisto e soprattutto sant'Aurea, di cui, secondo la biografia di papa Sergio I (687-701) nel \"Liber Pontificalis\", esisteva una basilica in suo onore prima dell'VIII secolo. Questi santi attestano l'esistenza ad Ostia di una fiorente comunit\u00e0 cristiana prima della pace costantiniana. Non si pu\u00f2 dimenticare che ad Ostia mor\u00ec nel 387 la madre di sant'Agostino d'Ippona, santa Monica.\nOltre a Ciriaco, ricordato nel martirologio geronimiano, la tradizione agiografica menziona il vescovo Massimo I, che il 22 luglio dell'anno 259 avrebbe consacrato vescovo di Roma papa Dionisio dopo il martirio di papa Sisto II. Secondo un'antica tradizione, documentata dal \"Liber Pontificalis\" nella vita di papa Marco (336) e da sant'Agostino, i vescovi di Ostia avevano il diritto di consacrare il nuovo vescovo di Roma.\nIl primo vescovo ostiense storicamente documentato \u00e8 Massimo II, che prese parte al sinodo riunito da papa Milziade a Roma \"in domum Faustae in Laterano\" dal 30 settembre al 2 ottobre 313, per ristabilire l'unione e la concordia tra le Chiese dell'Africa romana, divise fra cattolici e donatisti, e per giudicare l'operato di Ceciliano di Cartagine. Nel primo concilio di Arles del 314 presero parte due sacerdoti di Ostia, Leonzio e Mercurio.\nSecondo il \"Liber Pontificalis\", l'imperatore Costantino I fece edificare la primitiva cattedrale ostiense, dedicata ai Santi Pietro, Paolo e Giovanni. \u00abL'imperatore don\u00f2 cospicui beni mobili ed immobili alla basilica, tra cui fondi in Sabina e nel Lazio meridionale e, nei paraggi, l'isola \"Assis\", probabilmente l'odierna isola Sacra, e \"Balneolum\" (oggi Bagnoletto). Recenti indagini condotte da archeologi tedeschi, effettuate con l'ausilio di prospezioni magnetometriche, hanno individuato una basilica a tre navate, che potrebbe corrispondere a quella costantiniana, nella \"regio V\" di Ostia, ad est, databile al IV ed abbandonata intorno alla met\u00e0 del VII\u00bb.\nI successivi vescovi di Ostia, che godevano del diritto di indossare il pallio e di consacrare con l'olio santo gli imperatori, sono noti per la loro partecipazione a concili celebrati a Roma o per importanti incarichi assunti a nome dei papi. Tra questi si possono menzionare: Gregorio I, che nel 707 assolveva l'ufficio di \"bibliothecarius Sanctae Ecclesiae\"; Giorgio, che nel 755 fece parte della delegazione che accompagn\u00f2 papa Stefano II in Francia, e che, secondo Duchesne, per la sua intensa attivit\u00e0 diplomatica d'oltralpe, fu promosso al vescovado di Amiens; Gregorio II, che nel 787 fu inviato come legato papale in Britannia per presiedere un concilio; Donato, che fece parte della delegazione pontificia al concilio di Costantinopoli dell'869-870, dove venne condannato l'operato del patriarca Fozio, e Eugenio, che dieci anni dopo prese parte al concilio costantinopolitano che riabilit\u00f2 il patriarca.\nLe guerre, le epidemie e le inondazioni resero col tempo inabitabile l'antica citt\u00e0 di Ostia, che pian piano fu abbandonata e ridotta in rovina. Diversi papi intervennero per bonificare la zona e renderla sicura dagli attacchi esterni, soprattutto dei Saraceni. Secondo la testimonianza di Anastasio bibliotecario, papa Gregorio IV (827-844) fece realizzare una cittadella fortificata, nota in seguito col nome di Gregoriopoli, identificata, ma non unanimemente, con l'odierno borgo di Ostia Antica.\nNel X secolo il vescovo Sicone (o Siccone) partecip\u00f2 al sinodo romano del 6 novembre 963 che depose papa Giovanni XII e fu tra i consacratori di Leone VIII; il suo operato fu condannato nel sinodo del 26 febbraio 964, durante il quale Sicone fu privato della sua dignit\u00e0 episcopale e deposto dalla sua sede. La prima met\u00e0 dell'XI secolo \u00e8 segnata dalla presenza del beato Gregorio, \u00abcelebre per le virt\u00f9 e pei miracoli\u00bb inviato come legato papale in Navarra e Castiglia.\n\u00abTra il 1060 e il 1150, diversi cardinali-vescovi di Ostia si erano occupati del governo di Velletri, assumendone, forse, anche il titolo; tra essi figurano personalit\u00e0 di spicco dell'epoca: Pier Damiani, Gerardo (o Gherardo), Leone Marsicano\u00bb. Occorre menzionare anche il vescovo Alberico (1138-1148), che fu legato papale in Terra Santa, dove presiedette un concilio a Gerusalemme, in Inghilterra e in Francia. Nel 1150 papa Eugenio III un\u00ec in via definitiva la sede di Ostia con la diocesi di Velletri; l'unione durer\u00e0 fino agli inizi del Novecento. Secondo lo storico Chacon (1667), l'unione era motivata dal fatto che ormai Ostia era completamente abbandonata e in totale stato di degrado, tanto da non avere pi\u00f9 nemmeno una cattedrale.\n\u00abIl titolo di \"episcopus Ostiensis et Veliternus\" non indicava, peraltro, uguale peso giurisdizionale: infatti, mentre, da una parte Ostia non ebbe pi\u00f9 n\u00e9 capitolo n\u00e9 canonici, dall'altra crebbe maggiormente l'importanza di Velletri. L'arciprete di Velletri aveva il diritto di intervenire alla consacrazione del papa, qualora fosse irreperibile il cardinale vescovo; il vicario capitolare esercitava giurisdizione ordinaria in Ostia. Gli stessi vescovi considerarono sempre Velletri come sede primaria: vi tenevano le principali funzioni, vi trovava sede il tribunale, vi riunivano i sinodi.\u00bb\nTra i vescovi delle sedi unite ricordiamo: il beato Latino Malabranca Orsini (1278-1294), grande statista e diplomatico; Niccol\u00f2 Alberti (1303-1321), noto come il pacificatore della Toscana; e numerosi cardinali-vescovi che divennero in seguito papi. Durante la cattivit\u00e0 avignonese, tutti i vescovi di Ostia furono francesi, residenti ad Avignone o in servizio come legati; il pi\u00f9 famoso fra loro fu Pierre d'Estaing (1373-1377) che persuase papa Urbano V a tornare a Roma. Durante il grande scisma, ognuno dei papi rivali nomin\u00f2 un proprio vescovo ostiense. Fra i vescovi legittimi possono essere menzionati Guillaume d'Estouteville (1461-1483) che fece costruire il palazzo vescovile e la basilica di Sant'Aurea; e Giuliano della Rovere (1483-1503, futuro papa Giulio II), che continu\u00f2 e complet\u00f2 l'opera di recupero e di valorizzazione di Ostia con la costruzione del castello-fortezza.\nA partire dal 1587, per decisione di papa Sisto V, il titolo di vescovo di Ostia fu assegnato al decano del collegio cardinalizio.\nIl 5 maggio 1914 papa Pio X, con il motu proprio \"Edita a Nobis\", separ\u00f2 nuovamente le diocesi di Ostia e Velletri e stabil\u00ec la normativa che il cardinale eletto decano del collegio cardinalizio avrebbe unito la sede di cui era gi\u00e0 titolare con quella di Ostia.\nIl 22 maggio 1948, con il decreto \"Perantiquae et illustris\" della Congregazione Concistoriale, furono ridefiniti i confini con la diocesi di Roma, a cui Ostia cedette le parrocchie dei Santi Martino e Antonio di Castel di Decima, di San Michele arcangelo di Castel Romano, di Santa Maria del Soccorso di Castel Porziano e di Regina Pacis del Lido di Ostia; con queste disposizioni l'area della diocesi fu delimitata al solo borgo medievale e al castello, attorno alla basilica di Sant'Aurea, sede del titolo suburbicario. Il decreto \"Quo aptius christifidelium\" del 2012 ha ulteriormente aggiornato il territorio della diocesi, ed ha portato all'erezione di una seconda parrocchia, dedicata ad Agostino d'Ippona.\nIn seguito alla separazione degli uffici fra cardinale titolare e vescovo residenziale nelle sedi suburbicarie, riforma attuata da papa Giovanni XXIII nel 1962, la diocesi di Ostia gode di una particolare situazione canonica: infatti, con decreto della Congregazione Concistoriale del 18 novembre 1966, la diocesi di Ostia non ha un proprio vescovo residenziale, ma \u00e8 affidata in amministrazione apostolica al vicario generale per la diocesi di Roma che vi esercita la sua giurisdizione coadiuvato dal vescovo ausiliare del settore sud della citt\u00e0 in qualit\u00e0 di vicario generale. Il decano del collegio cardinalizio conserva il titolo di \"Cardinale vescovo del titolo suburbicario di Ostia\".\nNel febbraio 1984 papa Giovanni Paolo II con la bolla \"Si quis\" ha ristabilito il capitolo dei canonici della cattedrale ostiense, costituito da un arciprete e undici canonici.\nSono stati dodici i cardinali di Ostia eletti papa: Urbano II (1088), Onorio II (1124), Lucio III (1181), Gregorio IX (1227), Alessandro IV (1254), Innocenzo V (1276), Benedetto XI (1303), Innocenzo VI (1352), Giulio II (1503), Paolo III (1534), Paolo IV (1555) e Benedetto XVI (2005).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 17.053 persone contava 13.983 battezzati, corrispondenti all'82,0% del totale."}
{"id": "502440", "revid": "267975", "url": "https://it.wikipedia.org/wiki?curid=502440", "title": "Diocesi di Chamb\u00e9ry", "text": ""}
{"id": "502441", "revid": "322321", "url": "https://it.wikipedia.org/wiki?curid=502441", "title": "Diocesi di Ostrava-Opava", "text": "La diocesi di Ostrava-Opava (in latino: \"Dioecesis Ostraviensis-Opaviensis\") \u00e8 una sede della Chiesa cattolica nella Repubblica Ceca suffraganea dell'arcidiocesi di Olomouc. Nel 2019 contava 429.000 battezzati su 1.292.170 abitanti. La sede \u00e8 vacante.\nTerritorio.\nLa diocesi comprende la parte settentrionale della Moravia.\nSede vescovile \u00e8 la citt\u00e0 di Ostrava, dove si trova la cattedrale del Divin Salvatore. A Opava sorge la concattedrale dell'Assunzione di Maria Vergine.\nIl territorio \u00e8 suddiviso in 276 parrocchie.\nStoria.\nLa diocesi \u00e8 stata eretta il 30 maggio 1996 con la bolla \"Ad Christifidelium spirituali\" di papa Giovanni Paolo II, ricavandone il territorio dall'arcidiocesi di Olomouc.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.292.170 persone contava 429.000 battezzati, corrispondenti al 33,2% del totale."}
{"id": "502442", "revid": "1452073", "url": "https://it.wikipedia.org/wiki?curid=502442", "title": "Bane (Forgotten Realms)", "text": "Bane \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 maggiore del pantheon faer\u00fbniano.\nIl suo simbolo \u00e8 costituito da raggi verdi che scaturiscono da un pugno nero.\nLa sua arma preferita \u00e8 la \"Mano Nera di Bane\", un guanto d'arme nero.\nIl suo Eletto \u00e8 Fzoul Chembryl, Gran Sacerdote del Tempio di Bane e Signore Supremo degli Zhentarim."}
{"id": "502444", "revid": "92723", "url": "https://it.wikipedia.org/wiki?curid=502444", "title": "Arcidiocesi di Otranto", "text": "Larcidiocesi di Otranto (in latino: \"Archidioecesis Hydruntina\") \u00e8 una sede della Chiesa cattolica in Italia suffraganea dell'arcidiocesi di Lecce e appartenente alla regione ecclesiastica Puglia. Nel 2019 contava 188.000 battezzati su 189.000 abitanti. \u00c8 retta dall'arcivescovo Donato Negro.\nTerritorio.\nL'arcidiocesi comprende 41 comuni della provincia di Lecce: Andrano, Bagnolo del Salento, Botrugno, Calimera, Cannole, Caprarica di Lecce, Carpignano Salentino, Castri di Lecce, Castrignano de' Greci, Castro, Collepasso, Corigliano d'Otranto, Cursi, Cutrofiano, Diso, Galatina, Giuggianello, Giurdignano, Maglie, Martano, Martignano, Melpignano, Minervino di Lecce, Muro Leccese, Nociglia, Ortelle, Otranto, Palmariggi, Poggiardo, San Cassiano, San Donato di Lecce, Sanarica, Santa Cesarea Terme, Scorrano, Sogliano Cavour, Soleto, Spongano, Sternatia, Surano, Uggiano la Chiesa e Zollino.\nSede arcivescovile \u00e8 la citt\u00e0 di Otranto, dove si trova la cattedrale di Maria Santissima Annunziata. Nel territorio diocesano sorgono anche l'ex cattedrale dell'Annunziata di Castro, e la basilica minore di Santa Caterina d'Alessandria a Galatina.\nParrocchie e vicariati.\nIl territorio si estende su 800\u00a0km\u00b2 ed \u00e8 suddiviso in 80 parrocchie, raggruppate in 7 vicariati: \nStoria.\nPrimo millennio.\nSecondo la tradizione, che non ha alcuna attendibilit\u00e0 storica, la comunit\u00e0 cristiana di Otranto, come molte altre della Puglia, sarebbe stata fondata dall'apostolo san Pietro, nel suo viaggio verso Roma. \u00abNell'antica Calabria romana \u2013 cos\u00ec era denominata l'attuale penisola salentina \u2013, le prime attestazioni di presenza cristiana sono dell'inizio del IV secolo ed \u00e8 verosimile pensare che le comunit\u00e0 di Gallipoli, Lupiae e Otranto fossero gi\u00e0 sedi vescovili\u00bb.\nTuttavia la prima menzione dell'esistenza della diocesi di Otranto risale alla fine del VI secolo. Nell'epistolario di Gregorio Magno \u00e8 ricordato in diverse occasioni il vescovo Pietro di Otranto. Nel novembre 595 il papa nomina Pietro visitatore delle chiese di Brindisi, di Lecce e di Gallipoli rimaste prive dei loro rispettivi vescovi, con l'incarico di vegliare sulla preservazione del patrimonio ecclesiastico delle suddette chiese e sulla nomina dei nuovi prelati. Nel luglio 599 il pontefice scrive al suo amministratore in Puglia, Sergio, perch\u00e9 incarichi il vescovo di Otranto a procedere all'arresto dello schiavo fuggitivo Pietro, che appartiene al fratello del papa. Ancora al 599 risale la menzione di Pietro in una lettera all'amministratore Sergio (di giugno o luglio) in relazione ad una controversia tra il vescovo idruntino e il diacono Fruniscendo. Infine, Pietro \u00e8 documentato nella lettera di settembre 601 ancora come amministratore della Chiesa di Brindisi, e nella quale \u00e8 incaricato di concedere le reliquie di san Leucio al monastero di San Leucio presso Roma, da cui erano state trafugate.\nNel VII secolo sono noti altri due vescovi di Otranto, che presero parte a due sinodi romani. Nel 649 il vescovo Andrea partecip\u00f2 al concilio lateranense convocato da papa Martino I per condannare l'eresia monotelita. Per lo stesso motivo, il vescovo Giovanni fu presente al concilio romano convocato da papa Agatone nel 680, i cui atti furono letti e approvati durante le sessioni del terzo concilio di Costantinopoli, iniziato il 7 novembre dello stesso anno.\nLa diocesi di Otranto, come tutte quelle dell'Italia meridionale e della Sicilia, continu\u00f2 a dipendere spiritualmente da Roma anche dopo l'inserimento del Salento nell'impero bizantino a partire della met\u00e0 del VI secolo. Nel 732 circa, tuttavia, l'imperatore bizantino Leone III Isaurico separ\u00f2 le diocesi dell'Italia bizantina dal patriarcato di Roma e le sottomise al patriarcato di Costantinopoli, imponendo progressivamente il rito greco.\nNel IX secolo Otranto fu elevata al rango di arcidiocesi autocefala, ossia non dipendente da nessun metropolita; cos\u00ec appare nella \"Notitia Episcopatuum\" di Leone VI il Saggio, databile all'inizio del X secolo.\nSono noti due arcivescovi di Otranto. L'arcivescovo Marco prese parte al concilio di Costantinopoli dell'879 che riabilit\u00f2 il patriarca Fozio e firm\u00f2 gli atti tra gli arcivescovi Luciano di Durazzo e Arsenio di Lemno. Nel 921 un arcivescovo di Otranto non identificato riceveva una lettera dal patriarca di Costantinopoli Nicola I Mistico, in cui tra l'altro si accennava alla morte cruenta di uno stratega bizantino ad Ascoli Satriano nell'aprile di quell'anno.\nNell'ambito di una generale ristrutturazione amministrativa ed ecclesiale dei possedimenti bizantini in Italia, nel 968 l'imperatore Niceforo Foca autorizz\u00f2 il patriarca Polieucte ad erigere la sede metropolitana di Otranto, dando al metropolita Pietro il titolo di primate del Salento e la facolt\u00e0 di consacrare i vescovi suffraganei di Acerenza, di Tursi, di Gravina, di Matera e di Tricarico. Non \u00e8 chiaro se queste disposizioni abbiano avuto reale effetto, in quanto le \"Notitiae Episcopatuum\" bizantine dell'XI secolo menzionano una sola sede suffraganea di Otranto, quella di Tursi.\nL'ultimo metropolita greco di Otranto \u00e8 stato Ipazio, che nel 1054, unico fra tutti i vescovi dell'Italia bizantina, prese parte al sinodo convocato dal patriarca Michele Cerulario a Costantinopoli durante il quale venne ufficializzata la rottura con la Chiesa occidentale; Ipazio \u00e8 probabilmente lo stesso metropolita che nel 1066 prese parte al sinodo riunito nella capitale imperiale dal patriarca Giovanni VIII Xifilino. Sembra tuttavia che il titolo di Otranto continu\u00f2 ad essere assegnato a Costantinopoli, anche dopo la fine del dominio bizantino nella penisola salentina; infatti Giovanni, \"arcivescovo di Otranto\", \u00e8 menzionato in un decreto sinodale dell'imperatore Niceforo III Botaniate del 1079.\nSecondo millennio.\nA partire dalla met\u00e0 dell'XI secolo ebbe fine la dominazione bizantina nel Salento. Questo determin\u00f2 il ritorno di Otranto sotto l'autorit\u00e0 e l'obbedienza romana. Questo passaggio tuttavia non fu traumatico. Gi\u00e0 nel 1067 infatti, \u00e8 documentato il primo vescovo di rito latino, Ugo, che prese parte al secondo concilio di Melfi; Ugo \u00e8 ancora menzionato nel 1068, quando partecip\u00f2 ad un concilio lateranense a Roma, e nel 1071, quando fu tra i consacranti della nuova chiesa abbaziale di Montecassino.\nNel 1088, alla presenza di Roffredo, metropolita di Benevento e legato pontificio, fu consacrata la nuova cattedrale di Otranto; in quest'occasione fu presente anche l'arcivescovo idruntino Guglielmo. Nel 1105 papa Pasquale II conferm\u00f2 agli arcivescovi idruntini tutti i privilegi goduti in precedenza e in particolare il titolo primaziale e l'uso della croce patriarcale. \nDurante l'episcopato di Gionata, tra il 1163 ed il 1165, la cattedrale fu \u00abarricchita dell'eccezionale mosaico pavimentale, unico per ampiezza e per i temi rappresentati\u00bb.\nIgnoto \u00e8 il periodo in cui fu costituita la provincia ecclesiastica \"latina\" di Otranto; le prime notizie al riguardo risalgono solo alla seconda met\u00e0 del XII secolo; il \"Provinciale Vetus\" di Albino (circa 1190) e il catalogo di Cencio Camerario riportano cinque diocesi suffraganee: Castro, Ugento, Alessano, Gallipoli e Lecce.\nBench\u00e9 non pi\u00f9 sotto la giurisdizione del patriarcato di Costantinopoli, il rito greco continu\u00f2 a sopravvivere ancora per molti secoli. Segno di questa continuit\u00e0 fu la fondazione del monastero di San Nicola di Casole, nei pressi di Otranto, eretto nel 1098 per volont\u00e0 del principe Boemondo di Taranto e della moglie Costanza, che fu un centro di studi greco-bizantini fino alla sua distruzione nel XV secolo.\nNel 1480 la citt\u00e0 fu espugnata dai Turchi guidati da Gedik Ahmet Pasci\u00e0, che fecero strage della popolazione durante la battaglia di Otranto; trovarono la morte centinaia di persone, noti come i santi martiri di Otranto, tra cui anche l'arcivescovo Stefano Pendinelli, uccisi \"in odium fidei\", e per questo beatificati nel 1771 e canonizzati il 12 maggio 2013 da papa Francesco.\nNel XVI secolo Pietro Antonio Di Capua partecip\u00f2 attivamente al concilio di Trento e nel 1567 indisse un concilio provinciale per l'attuazione delle decisioni tridentine. In questo periodo post-conciliare, si dette avvio al processo di completa latinizzazione della liturgia, su pressione dei pontefici e delle congregazioni della curia romana. Dopo l'obbligo del rito latino imposto dall'arcivescovo Pedro Corderos nel sinodo del 1583, erano ancora dodici, su un totale di quaranta, le parrocchie dell'arcidiocesi officiate in rito greco. Storici locali hanno spesso sottolineato come la fine del rito greco nel Salento sia avvenuta spesso in modo cruento, come a Calimera nel 1663, quando \u00abl'ultimo protopapa greco venne ucciso dai latini, quindi il rito greco vi fu distrutto, bruciate le memorie e i documenti e sottoposta la parrocchia all'arcivescovo latino di Otranto\u00bb. In realt\u00e0, scrive Mauro Cassoni, a Calimera, come in alti centri dell'arcidiocesi, ancora alla fine del Seicento e nella prima met\u00e0 del Settecento sono documentati matrimoni di \"chierici\", in \"abito clericale\", come consuetudine nella Chiesa di rito greco.\n\u00abCon il XVII-XVIII secolo, come in tutto il Mezzogiorno d'Italia, anche in Terra d'Otranto si assistette a un massiccio radicamento spagnolo nel territorio, ottenuto con il controllo regio delle nomine episcopali. Dei quattordici vescovi otrantini di questi due secoli, nove provenivano dal Napoletano, 2 da Madrid e uno da Lisbona; molti avevano origini nobili e pi\u00f9 di qualcuno si distinse per cultura. Considerevole anche il numero di coloro che giungevano dalle file dei religiosi: troviamo un agostiniano, un mercenario, due benedettini e quattro teatini.\u00bb\nAnche a Otranto, come in altre diocesi salentine, il seminario fu istituito tardivamente. Nel 1750 i gesuiti avevano fondato a Galatina un collegio per la formazione dei sacerdoti; cinque anni dopo venne fondato dall'arcivescovo Nicol\u00f2 Caracciolo il seminario a Otranto. Dalle relazioni delle visite canoniche fatte dagli arcivescovi, si ricava che nel Settecento c'erano nel territorio all'incirca quaranta parrocchie, ma solo quattro di queste superavano i 2.000 abitanti; alto era poi il numero delle confraternite, nel 1676 ne vengono censite ottantuno.\nNel 1818, in occasione della revisione delle circoscrizioni ecclesiastiche nel Regno delle Due Sicilie con la bolla \"De utiliori\" di papa Pio VII, la provincia ecclesiastica di Otranto fu ridotta a tre suffraganee, Gallipoli, Lecce e Ugento; mentre le altre due diocesi furono soppresse: Alessano fu unita a Ugento, mentre il territorio di Castro fu annesso a quello di Otranto.\nIl 28 settembre 1960, perse la diocesi di Lecce (oggi arcidiocesi), che dopo una secolare suffraganeit\u00e0 all'arcidiocesi di Otranto, con la bolla \"Cum a nobis\" di papa Giovanni XXIII, divenne immediatamente soggetta alla Santa Sede.\nIl 5 ottobre 1980 papa Giovanni Paolo II fu pellegrino a Otranto in occasione delle celebrazioni per il V centenario dal martirio dell'arcivescovo Pendinelli e di altri 800 fedeli di Otranto.\nIl 20 ottobre 1980, mantenendo il rango di arcidiocesi, Otranto ha perso il titolo metropolitico ed \u00e8 divenuta una sede suffraganea dell'arcidiocesi di Lecce.\nNel 1988 alcuni cambiamenti territoriali portano alla cessione delle parrocchie di Depressa e Sant'Eufemia (comune di Tricase) alla diocesi di Ugento-Santa Maria di Leuca, e della parrocchia di Borgagne (comune di Melendugno) all'arcidiocesi di Lecce; contestualmente Otranto ha annesso tre parrocchie del comune di Galatina dalla diocesi di Nard\u00f2-Gallipoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 189.000 persone contava 188.000 battezzati, corrispondenti al 99,5% del totale."}
{"id": "502445", "revid": "1086375", "url": "https://it.wikipedia.org/wiki?curid=502445", "title": "Arcidiocesi di Ottawa-Cornwall", "text": "Larcidiocesi di Ottawa-Cornwall (in latino: \"Archidioecesis Ottaviensis-Cornubiensis\") \u00e8 una sede metropolitana della Chiesa cattolica in Canada appartenente alla regione ecclesiastica Ontario. Nel 2020 contava 458.575 battezzati su 953.906 abitanti. \u00c8 retta dall'arcivescovo Marcel Damphousse.\nTerritorio.\nL'arcidiocesi comprende la citt\u00e0 di Ottawa, parti delle contee di Lanark e di Prescott e Russell e le ex contee di Stormont e Glengarry in Ontario.\nSede arcivescovile \u00e8 Ottawa, dove si trova la cattedrale di Nostra Signora (\"Notre-Dame\"). A Cornwall sorge la concattedrale della Nativit\u00e0 della Beata Vergine Maria (\"Nativit\u00e9 de la Bienheureuse Vierge Marie\"). Ad Alexandria, nel comune di North Glengarry, si erge l'ex cattedrale di San Finnan (\"St. Finnan\").\nPrima dell'unione delle due sedi:\nProvincia ecclesiastica.\nLa provincia ecclesiastica di Ottawa-Cornwall, istituita nel 1886 con il nome di Ottawa, comprende le seguenti suffraganee:\nStoria.\nArcidiocesi di Ottawa.\nLa diocesi di Bytown, antico nome di Ottawa, fu eretta il 25 giugno 1847 con il breve \"Ad prospiciendum facilius\" di papa Pio IX, ricavandone il territorio dalle diocesi di Kingston e di Montr\u00e9al (oggi entrambe arcidiocesi). Originariamente era suffraganea dell'arcidiocesi di Qu\u00e9bec.\nIl 14 giugno 1860 assunse il nome di diocesi di Ottawa.\nL'11 luglio 1882 cedette una porzione del suo territorio a vantaggio dell'erezione del vicariato apostolico di Pontiac (oggi diocesi di Pembroke).\nL'8 giugno 1886 \u00e8 stata elevata al rango di arcidiocesi metropolitana in forza del breve \"Supplicatum est Nobis\" di papa Leone XIII.\nIl 21 aprile 1913, il 23 giugno 1951 e il 27 aprile 1963 ha ceduto porzioni del suo territorio a vantaggio dell'erezione rispettivamente delle diocesi di Mont-Laurier, di Saint-J\u00e9r\u00f4me e di Hull (oggi arcidiocesi di Gatineau).\nDiocesi di Alexandria-Cornwall.\nLa diocesi di Alexandria in America fu eretta il 21 gennaio 1890 con il breve \"In hac sublimi\" di papa Leone XIII, ricavandone il territorio dall'arcidiocesi di Kingston, di cui era suffraganea. Sede vescovile era la citt\u00e0 di Alexandria (oggi parte del comune di North Glengarry), dove si trovava la cattedrale di San Finnan (\"St. Finnan\").\nDopo che fu eretta la diocesi di Alexandria in Louisiana, il 15 novembre 1910 adott\u00f2 la denominazione di diocesi di Alexandria in Ontario.\nIl 17 settembre 1976 per effetto del decreto \"In dioecesis\" della Congregazione per l'evangelizzazione dei popoli assunse il nome di diocesi di Alexandria-Cornwall e contestualmente la chiesa della Nativit\u00e0 della Beata Vergine Maria di Cornwall fu elevata al rango di concattedrale.\nLa diocesi si trovava nell'estrema parte orientale della provincia canadese dell'Ontario e comprendeva le ex contee di Stormont e Glengarry.\nArcidiocesi di Ottawa-Cornwall.\nIl 13 gennaio 2016 l'arcivescovo di Ottawa Terrence Thomas Prendergast \u00e8 stato nominato amministratore apostolico della diocesi di Alexandria-Cornwall; ne \u00e8 divenuto vescovo il 27 aprile 2018, avendo papa Francesco unito \"in persona episcopi\" le due sedi.\nIl 6 maggio 2020 l'arcidiocesi di Ottawa e la diocesi di Alexandria-Cornwall sono state unite; contestualmente la nuova circoscrizione ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 953.906 persone contava 458.575 battezzati, corrispondenti al 48,1% del totale."}
{"id": "502446", "revid": "110157", "url": "https://it.wikipedia.org/wiki?curid=502446", "title": "Quattroruote", "text": "Quattroruote \u00e8 un periodico mensile italiano di automobilismo.\nFondato da Gianni Mazzocchi nel febbraio 1956 con l'obiettivo di creare una rivista per il \u00abguidatore medio\u00bb, ebbe a disposizione gi\u00e0 dall'anno successivo l'archivio dell\"'Auto Italiana\" dall'Editoriale Domus, ben presto divenendo la pubblicazione di settore pi\u00f9 venduta in Italia.\nNel corso degli anni \"Quattroruote\" ha stretto accordi con diverse testate internazionali in Russia, Cina, Romania e Regno Unito, Paese, quest'ultimo, in cui \u00e8 in partenariato con \"Top Gear\".\nLa sede.\nDal 1978 la sede di \"Quattroruote\" \u00e8 a Rozzano, dove si trova anche il museo storico di propriet\u00e0 della rivista.\nL'Automotive Safety Centre (ASC).\nA Vairano, in provincia di Pavia, si trova invece l'Autodromo di Vairano, la pista di propriet\u00e0 della testata, in cui vengono effettuate le prove dei veicoli.\nL'autodromo, chiamato \"Automotive Safety Centre (ASC)\", fu inaugurato nel 1995, e presenta 4500 metri di piste, 1800 dei quali fanno parte del rettilineo principale, dove si effettuano le prove di accelerazione.\nDurante queste prove, nelle quali nessuna auto \u00e8 autorizzata a usufruire del tracciato per ulteriori test, si possono toccare i 300\u00a0km/h e avere ancora tutto lo spazio necessario a un arresto della vettura in piena sicurezza. Il percorso \u00e8 omologato dalla FIA per i test di Formula 1.\nIl circuito handling.\nCollegato all'area test di velocit\u00e0, il circuito handling, utilizzato per le prove di agilit\u00e0 delle autovetture, ha curve e chicane di vario raggio dove si possono evidenziare le caratteristiche sovrasterzanti o sottosterzanti delle auto in prova.\nArea test SUV.\nArea test dedicata ai SUV \u00e8 adiacente al rettilineo dell'ASC, e qui vengono messe alla prova le attitudini dei fuoristrada al ribaltamento e alla guida fuoristrada.\nGuida sicura.\n\"Quattroruote\" organizza anche dei corsi di guida sicura su un'area di circa 17.000 m\u00b2 dove gli allievi guidati da esperti istruttori, vengono istruiti sulle migliori tecniche di guida sia sul bagnato sia sull'asciutto e a prove di agilit\u00e0 e spazio di arresto."}
{"id": "502447", "revid": "33528", "url": "https://it.wikipedia.org/wiki?curid=502447", "title": "Diocesi di Bourges", "text": ""}
{"id": "502448", "revid": "92723", "url": "https://it.wikipedia.org/wiki?curid=502448", "title": "Diocesi di Otukpo", "text": "La diocesi di Otukpo (in latino: \"Dioecesis Otukpo\u00ebna\") \u00e8 una sede della Chiesa cattolica in Nigeria suffraganea dell'arcidiocesi di Abuja. Nel 2019 contava 689.760 battezzati su 4.181.350 abitanti. \u00c8 retta dal vescovo Michael Ekwoy Apochi.\nTerritorio.\nLa diocesi comprende nove Local Government Areas dello Stato nigeriano di Benue: Ado, Agatu, Apa, Otukpo, Okpokwu, Oju, Ogbadibo, Ohimini e Obi.\nSede vescovile \u00e8 la citt\u00e0 di Otukpo, dove si trova la cattedrale di San Francesco.\nIl territorio \u00e8 suddiviso in 58 parrocchie.\nStoria.\nLa diocesi \u00e8 stata eretta il 10 luglio 1995 con la bolla \"Gravissimis in muneris\" di papa Giovanni Paolo II, ricavandone il territorio dalla diocesi di Makurdi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.181.350 persone contava 689.760 battezzati, corrispondenti al 16,5% del totale."}
{"id": "502449", "revid": "110157", "url": "https://it.wikipedia.org/wiki?curid=502449", "title": "Arcidiocesi di Ouagadougou", "text": "Larcidiocesi di Ouagadougou (in latino: \"Archidioecesis Uagaduguensis\") \u00e8 una sede metropolitana della Chiesa cattolica in Burkina Faso. Nel 2019 contava 1.017.800 battezzati su 3.006.000 abitanti. \u00c8 retta dall'arcivescovo cardinale Philippe Nakellentuba Ou\u00e9draogo.\nTerritorio.\nL'arcidiocesi si trova in Burkina Faso e comprende la citt\u00e0 di Ouagadougou capitale dello stato, dove si trova la cattedrale dell'Immacolata Concezione. A Yagma, nel dipartimento di Ouagadougou, sorge la basilica minore e santuario di Nostra Signora.\nIl territorio si estende su una superficie di 9.600 km\u00b2 ed \u00e8 suddiviso in 31 parrocchie.\nStoria.\nIl vicariato apostolico di Ouagadougou fu eretto il 2 luglio 1921 con il breve \"Ex officio supremi\" di papa Benedetto XV, in seguito alla divisione del vicariato apostolico del Sahara nel Sudan francese, che diede origine anche al vicariato apostolico di Bamako (oggi arcidiocesi di Bamako).\nDal 1926 al 1947 il vicariato cedette numerosi territori a vantaggio dell'erezione di nuove prefetture apostoliche e precisamente:\nIl 14 settembre 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum tantis\" di papa Pio XII.\nDal 1956 al 1997 l'arcidiocesi ha ceduto altri territori a vantaggio dell'erezione di nuove diocesi e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.006.000 persone contava 1.017.800 battezzati, corrispondenti al 33,9% del totale."}
{"id": "502450", "revid": "92723", "url": "https://it.wikipedia.org/wiki?curid=502450", "title": "Diocesi di Ouahigouya", "text": "La diocesi di Ouahigouya (in latino: \"Dioecesis Uahiguyaensis\") \u00e8 una sede della Chiesa cattolica in Burkina Faso suffraganea dell'arcidiocesi di Ouagadougou. Nel 2019 contava 130.938 battezzati su 1.524.160 abitanti. \u00c8 retta dal vescovo Justin Kientega.\nTerritorio.\nLa diocesi \u00e8 localizzata nel nord del Burkina Faso.\nSede vescovile \u00e8 la citt\u00e0 di Ouahigouya, dove si trova la cattedrale di Nostra Signora della Liberazione.\nIl territorio \u00e8 suddiviso in 12 parrocchie.\nStoria.\nLa diocesi \u00e8 stata eretta il 23 giugno 1958 con la bolla \"Sollemne nobis\" di papa Pio XII, ricavandone il territorio dalla diocesi di Koudougou.\nIl 20 novembre 2004 ha ceduto una porzione del suo territorio a vantaggio dell'erezione della diocesi di Dori.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.524.160 persone contava 130.938 battezzati, corrispondenti all'8,6% del totale."}
{"id": "502451", "revid": "92723", "url": "https://it.wikipedia.org/wiki?curid=502451", "title": "Diocesi di Oudtshoorn", "text": "La diocesi di Oudtshoorn (in latino: \"Dioecesis Oudtshoornensis\") \u00e8 una sede della Chiesa cattolica in Sudafrica suffraganea dell'arcidiocesi di Citt\u00e0 del Capo. Nel 2019 contava 33.120 battezzati su 1.194.860 abitanti. \u00c8 retta dal vescovo Noel Andrew Rucastle.\nTerritorio.\nLa diocesi comprende parte delle province sudafricane del Capo Occidentale e del Capo Settentrionale.\nSede vescovile \u00e8 la citt\u00e0 di Oudtshoorn, dove si trova la cattedrale del Santissimo Salvatore.\nIl territorio si estende su 113.345\u00a0km\u00b2 ed \u00e8 suddiviso in 14 parrocchie.\nStoria.\nLa prefettura apostolica del Capo di Buona Speranza, Distretto centrale fu eretta l'11 agosto 1874 con il breve \"Iam inde ab anno\" di papa Pio IX, ricavandone il territorio dal vicariato apostolico del Capo di Buona Speranza, Distretto occidentale (oggi arcidiocesi di Citt\u00e0 del Capo).\nIl 20 luglio 1885 cedette una porzione del suo territorio a vantaggio dell'erezione della prefettura apostolica di Orange River (oggi diocesi di Keimoes-Upington).\nIl 9 aprile 1934 in virt\u00f9 della bolla \"Quo spirituali\" di papa Pio XI cedette l'isola di Sant'Elena al vicariato apostolico del Capo di Buona Speranza, distretto occidentale.\nIl 13 giugno 1939 cambi\u00f2 il proprio nome in prefettura apostolica di Oudtshoorn.\nIl 9 dicembre 1948 la prefettura apostolica fu elevata a vicariato apostolico con la bolla \"Ad altiorem dignitatis\" di papa Pio XII.\nL'11 gennaio 1951 il vicariato apostolico \u00e8 stato ancora elevato a diocesi con la bolla \"Suprema Nobis\" dello stesso papa Pio XII.\nIl 16 dicembre 1960, con la lettera apostolica \"Eo contendentes\", papa Giovanni XXIII ha proclamato la Beata Vergine Maria dal Cuore Immacolato patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.194.860 persone contava 33.120 battezzati, corrispondenti al 2,8% del totale."}
{"id": "502452", "revid": "322321", "url": "https://it.wikipedia.org/wiki?curid=502452", "title": "Diocesi di Ouesso", "text": "La diocesi di Ouesso (in latino: \"Dioecesis Uessitana\") \u00e8 una sede della Chiesa cattolica nella Repubblica del Congo suffraganea dell'arcidiocesi di Owando. Nel 2020 contava 26.160 battezzati su 116.350 abitanti. \u00c8 retta dal vescovo G\u00e9lase Armel Kema.\nTerritorio.\nLa diocesi comprende la regione di Sangha nella repubblica del Congo.\nSede vescovile \u00e8 la citt\u00e0 di Ou\u00e9sso, dove si trova la cattedrale di San Pietro Claver.\nIl territorio \u00e8 suddiviso in 4 parrocchie.\nStoria.\nLa diocesi \u00e8 stata eretta il 6 giugno 1983 con la bolla \"Ad expeditiorem\" di papa Giovanni Paolo II, ricavandone il territorio dalla diocesi di Owando (oggi arcidiocesi).\nIl 30 ottobre 2000 ha ceduto una porzione del suo territorio a vantaggio dell'erezione della prefettura apostolica di Likouala (oggi diocesi di Impfondo).\nOriginariamente suffraganea dell'arcidiocesi di Brazzaville, il 30 maggio 2020 \u00e8 entrata a far parte della provincia ecclesiastica dell'arcidiocesi di Owando.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 116.350 persone contava 26.160 battezzati, corrispondenti al 22,5% del totale."}
{"id": "502453", "revid": "666668", "url": "https://it.wikipedia.org/wiki?curid=502453", "title": "Diocesi di Besan\u00e7on", "text": ""}
{"id": "502454", "revid": "110157", "url": "https://it.wikipedia.org/wiki?curid=502454", "title": "Diocesi di Ourinhos", "text": "La diocesi di Ourinhos (in latino \"Dioecesis Parvauratana\") \u00e8 una sede della Chiesa cattolica in Brasile suffraganea dell'arcidiocesi di Botucatu appartenente alla regione ecclesiastica Sul 1. Nel 2019 contava 296.350 battezzati su 341.234 abitanti. \u00c8 retta dal vescovo Eduardo Vieira dos Santos.\nTerritorio.\nLa diocesi comprende 23 comuni dello stato brasiliano di San Paolo: Ourinhos, Alvinl\u00e2ndia, Bernardino de Campos, Canitar, Chavantes, Esp\u00edrito Santo do Turvo, Fartura, Ibirarema, Ipaussu, Lup\u00e9rcio, Manduri, Ocau\u00e7u, \u00d3leo, Piraju, Ribeir\u00e3o do Sul, Salto Grande, Santa Cruz do Rio Pardo, S\u00e3o Pedro do Turvo, Sarutai\u00e1, Tagua\u00ed, Tejup\u00e1, Timburi e Ubirajara.\nSede vescovile \u00e8 la citt\u00e0 di Ourinhos, dove si trova la cattedrale del Buon Ges\u00f9.\nIl territorio si estende su una superficie di 7.104\u00a0km\u00b2 ed \u00e8 suddiviso in 43 parrocchie.\nStoria.\nLa diocesi \u00e8 stata eretta il 30 dicembre 1998 con la bolla \"Ad aptius consulendum\" di papa Giovanni Paolo II, ricavandone il territorio dall'arcidiocesi di Botucatu e dalle diocesi di Assis e di Itapeva.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 341.234 persone contava 296.350 battezzati, corrispondenti all'86,8% del totale."}
{"id": "502455", "revid": "6923", "url": "https://it.wikipedia.org/wiki?curid=502455", "title": "Arcidiocesi di Oviedo", "text": "Larcidiocesi di Oviedo (in latino: \"Archidioecesis Ovetensis\") \u00e8 una sede metropolitana della Chiesa cattolica in Spagna. Nel 2019 contava 976.832 battezzati su 1.028.244 abitanti. \u00c8 retta dall'arcivescovo Jes\u00fas Sanz Montes, O.F.M.\nTerritorio.\nL'arcidiocesi comprende il principato delle Asturie.\nSede arcivescovile \u00e8 la citt\u00e0 di Oviedo, dove si trova la cattedrale del Santo Salvatore.\nIl territorio si estende su 10.604\u00a0km\u00b2 ed \u00e8 suddiviso in 932 parrocchie.\nStoria.\nLa diocesi di Oviedo fu eretta nell'anno 811.\nNel 1105 la diocesi ottenne l'esenzione dalla sede metropolitana e divenne immediatamente soggetta alla Santa Sede.\nDurante il Medioevo Oviedo ebbe notevole importanza come tappa del Cammino di Santiago, l'importante via di pellegrinaggio che consent\u00ec alla diocesi di rimanere in comunicazione con tutta Europa. Oviedo stessa divenne meta dei pellegrini alle reliquie dell'Arca Santa. Grazie ai rapporti con il resto d'Europa si ebbe la fioritura di numerosi monasteri benedettini cluniacensi sulla Cordigliera Cantabrica.\nA partire dal 1608 la formazione del clero fu affidata all'Universit\u00e0 di Oviedo.\nIl seminario diocesano fu inaugurato nel 1851.\nIl 27 ottobre 1954 la diocesi cedette porzioni del suo territorio a vantaggio delle diocesi vicine e nel contempo fu elevata al rango di arcidiocesi metropolitana con la bolla \"Cum et Nobis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.028.244 persone contava 976.832 battezzati, corrispondenti al 95,0% del totale."}
{"id": "502456", "revid": "110157", "url": "https://it.wikipedia.org/wiki?curid=502456", "title": "Arcidiocesi di Owando", "text": "Larcidiocesi di Owando (in latino: \"Archidioecesis Ouandoensis\") \u00e8 una sede metropolitana della Chiesa cattolica nella Repubblica del Congo. Nel 2020 contava 346.800 battezzati su 476.270 abitanti. \u00c8 retta dall'arcivescovo Victor Abagna Mossa.\nTerritorio.\nL'arcidiocesi comprende le regioni di Cuvette e di Cuvette-Ovest nella repubblica del Congo.\nSede arcivescovile \u00e8 la citt\u00e0 di Owando, dove si trova la cattedrale di San Firmino.\nIl territorio \u00e8 suddiviso in 22 parrocchie.\nStoria.\nIl vicariato apostolico di Fort-Rousset fu eretto il 21 dicembre 1950 con la bolla \"Quo in Africa Aequatoriali\" di papa Pio XII, ricavandone il territorio dalla diocesi di Brazzaville (oggi arcidiocesi).\nIl 14 settembre 1955 il vicariato apostolico fu elevato a diocesi con la bolla \"Dum tantis\" dello stesso papa Pio XII.\nIl 3 dicembre 1977 assunse il nome di diocesi di Owando.\nIl 6 giugno 1983 cedette una porzione del suo territorio a vantaggio dell'erezione della diocesi di Ouesso. Un'ulteriore porzione di territorio fu ceduta il 22 febbraio 2013 a vantaggio dell'erezione della diocesi di Gamboma.\nIl 30 maggio 2020 \u00e8 stata elevata al rango di arcidiocesi metropolitana da papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 476.270 persone contava 346.800 battezzati, corrispondenti al 72,8% del totale."}
{"id": "502457", "revid": "92723", "url": "https://it.wikipedia.org/wiki?curid=502457", "title": "Diocesi di Owensboro", "text": "La diocesi di Owensboro (in latino: \"Dioecesis Owensburgensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Louisville appartenente alla regione ecclesiastica V (AL, KY, LA, MS, TN). Nel 2019 contava 51.780 battezzati su 911.780 abitanti. \u00c8 retta dal vescovo William Francis Medley.\nTerritorio.\nLa diocesi comprende trentadue contee situate nel terzo occidentale dello stato del Kentucky, negli Stati Uniti: Allen, Ballard, Breckinridge, Butler, Caldwell, Calloway, Carlisle, Christian, Crittenden, Daviess, Edmonson, Fulton, Graves, Grayson, Hancock, Henderson, Hickman, Hopkins, Livingston, Logan, Lyon, Marshall, McCracken, Muhlenberg, McLean, Ohio, Simpson, Todd, Trigg, Union, Warren e Webster.\nSede vescovile \u00e8 la citt\u00e0 di Owensboro, dove si trova la cattedrale di Santo Stefano (\"St. Stephen Cathedral\").\nIl territorio si estende su 32.380\u00a0km\u00b2 ed \u00e8 suddiviso in 78 parrocchie.\nStoria.\nLa diocesi \u00e8 stata eretta il 9 dicembre 1937 con la bolla \"Universi catholici\" di papa Pio XI, ricavandone il territorio dalla diocesi di Louisville (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 911.780 persone contava 51.780 battezzati, corrispondenti al 5,7% del totale."}
{"id": "502458", "revid": "92723", "url": "https://it.wikipedia.org/wiki?curid=502458", "title": "Arcidiocesi di Owerri", "text": "Larcidiocesi di Owerri (in latino: \"Archidioecesis Overriensis\") \u00e8 una sede metropolitana della Chiesa cattolica in Nigeria. Nel 2019 contava 1.086.393 battezzati su 1.547.780 abitanti. \u00c8 retta dall'arcivescovo Anthony John Valentine Obinna.\nTerritorio.\nL'arcidiocesi comprende 8 \"Local government areas\" dello stato nigeriano di Imo.\nSede arcivescovile \u00e8 la citt\u00e0 di Owerri, dove si trova la cattedrale dell'Assunta.\nIl territorio \u00e8 suddiviso in 155 parrocchie.\nStoria.\nIl vicariato apostolico di Owerri fu eretto il 12 febbraio 1948 con la bolla \"In christianum\" di papa Pio XII, per divisione del vicariato apostolico di Onitsha-Owerri, dalla quale trasse origine anche l'attuale arcidiocesi di Onitsha.\nIl 18 aprile 1950 il vicariato apostolico fu elevato a diocesi con la bolla \"Laeto accepimus\" dello stesso papa Pio XII. Originariamente era suffraganea dell'arcidiocesi di Onitsha.\nIl 23 giugno 1958, il 16 maggio 1961, il 29 novembre 1980 e il 18 novembre 1987 cedette porzioni del suo territorio a vantaggio dell'erezione rispettivamente delle diocesi di Umuahia, di Port Harcourt, di Orlu e di Ahiara.\nIl 26 marzo 1994 \u00e8 stata ulteriormente elevata al rango di arcidiocesi metropolitana con la bolla \"Ad aptius efficaciusque\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.547.780 persone contava 1.086.393 battezzati, corrispondenti al 70,2% del totale."}
{"id": "502459", "revid": "92723", "url": "https://it.wikipedia.org/wiki?curid=502459", "title": "Diocesi di Oyem", "text": "La diocesi di Oyem (in latino: \"Dioecesis Oyemensis\") \u00e8 una sede della Chiesa cattolica in Gabon suffraganea dell'arcidiocesi di Libreville. Nel 2019 contava 162.000 battezzati su 165.000 abitanti. \u00c8 retta dal vescovo Jean-Vincent Ondo Eyene.\nTerritorio.\nLa diocesi comprende la provincia gabonese di Woleu-Ntem.\nSede vescovile \u00e8 la citt\u00e0 di Oyem, dove si trova la cattedrale di Santa Teresa.\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta il 13 maggio 1969 con la bolla \"Divini Magistri verba\" di papa Paolo VI, ricavandone il territorio dall'arcidiocesi di Libreville.\nIl 19 marzo 2003 ha ceduto una porzione del suo territorio a vantaggio dell'erezione della prefettura apostolica di Makokou (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 165.000 persone contava 162.000 battezzati, corrispondenti al 98,2% del totale."}
{"id": "502460", "revid": "92723", "url": "https://it.wikipedia.org/wiki?curid=502460", "title": "Diocesi di Oyo", "text": "La diocesi di Oyo (in latino: \"Dioecesis Oyoensis\") \u00e8 una sede della Chiesa cattolica in Nigeria suffraganea dell'arcidiocesi di Ibadan. Nel 2019 contava 41.300 battezzati su 2.408.600 abitanti. \u00c8 retta dal vescovo Emmanuel Adetoyese Badejo.\nTerritorio.\nLa diocesi \u00e8 abitata per lo pi\u00f9 da genti di etnia Yoruba. \u00c8 situata nella parte sud-occidentale della Nigeria, ai confini con il Benin, e comprende la maggior parte dello stato di Oyo (i distretti di Oyo, Ogbomosho e Oke Ogun).\nSede vescovile \u00e8 la citt\u00e0 di Oyo, dove si trova la cattedrale di Nostra Signora dell'Assunzione (\"Our Lady of the Assumption\").\nIl territorio si estende su 18.000\u00a0km\u00b2 ed \u00e8 suddiviso in 32 parrocchie.\nStoria.\nLa prefettura apostolica di Oyo fu eretta il 3 marzo 1949 con la bolla \"Quo validius\" di papa Pio XII, ricavandone il territorio dal vicariato apostolico di Lagos (oggi arcidiocesi).\nIl 18 gennaio 1963 la prefettura apostolica fu elevata a diocesi con la bolla \"Sacrum Consilium\" di papa Giovanni XXIII. Originariamente era suffraganea dell'arcidiocesi di Lagos.\nIl 26 marzo 1994 \u00e8 entrata a far parte della provincia ecclesiastica dell'arcidiocesi di Ibadan.\nIl 3 marzo 1995 la diocesi ha ceduto una porzione del suo territorio a vantaggio dell'erezione della diocesi di Osogbo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.408.600 persone contava 41.300 battezzati, corrispondenti all'1,7% del totale."}
{"id": "502461", "revid": "110157", "url": "https://it.wikipedia.org/wiki?curid=502461", "title": "Arcidiocesi di Ozamiz", "text": "Larcidiocesi di Ozamiz (in latino: \"Archidioecesis Ozamisana\") \u00e8 una sede metropolitana della Chiesa cattolica nelle Filippine. Nel 2019 contava 468.245 battezzati su 654.135 abitanti. \u00c8 retta dall'arcivescovo Martin Sarmiento Jumoad.\nTerritorio.\nL'arcidiocesi comprende la provincia filippina di Misamis Occidental sull'isola di Mindanao.\nSede arcivescovile \u00e8 la citt\u00e0 di Ozamiz, dove si trova la cattedrale dell'Immacolata Concezione.\nIl territorio si estende su 2.055 km\u00b2 ed \u00e8 suddiviso in 24 parrocchie.\nProvincia ecclesiastica.\nLa provincia ecclesiastica di Ozamiz, istituita nel 1983, comprende le seguenti suffraganee:\nLa provincia ecclesiastica si estende sulle province civili filippine di Misamis Occidental, Zamboanga del Norte, Zamboanga del Sur (in parte), Lanao del Norte e Lanao del Sur nell'isola di Mindanao.\nStoria.\nLa prelatura territoriale di Ozamiz fu eretta il 27 gennaio 1951 con la bolla \"Supremum Nobis\" di papa Pio XII, ricavandone il territorio dalle diocesi di Cagayan de Oro e di Zamboanga (oggi entrambe arcidiocesi).\nOriginariamente suffraganea dell'arcidiocesi di Cebu, il 29 giugno dello stesso anno divenne suffraganea dell'arcidiocesi di Cagayan de Oro.\nIl 17 febbraio 1971 la prelatura territoriale cedette una porzione del suo territorio a vantaggio dell'erezione della prelatura territoriale di Iligan (oggi diocesi). Contestualmente fu elevata al rango di diocesi ed entr\u00f2 a far parte della provincia ecclesiastica dell'arcidiocesi di Zamboanga.\nIl 24 gennaio 1983 la diocesi \u00e8 stata elevata al rango di arcidiocesi metropolitana con la bolla \"Quo maius\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 654.135 persone contava 468.245 battezzati, corrispondenti al 71,6% del totale."}
{"id": "502462", "revid": "92723", "url": "https://it.wikipedia.org/wiki?curid=502462", "title": "Diocesi di Ozieri", "text": "La diocesi di Ozieri (in latino: \"Dioecesis Octeriensis o Othierensis\") \u00e8 una sede della Chiesa cattolica in Italia suffraganea dell'arcidiocesi di Sassari, appartenente alla regione ecclesiastica Sardegna. Nel 2019 contava 48.321 battezzati su 48.825 abitanti. \u00c8 retta dal vescovo Corrado Melis.\nTerritorio.\nLa diocesi comprende i seguenti comuni:\nSede vescovile \u00e8 la citt\u00e0 di Ozieri, dove si trova la cattedrale dell'Immacolata Concezione. Nel territorio di Ozieri sorge anche l'antica cattedrale di Bisarcio, dedicata a sant'Antioco di Sulcis, patrono della diocesi: nell'area dell'ex cattedrale si conservano i ruderi della canonica, del palazzo episcopale e della citt\u00e0 medievale di Bisarcio. Nel territorio di Oschiri sorge invece la chiesa della Madonna di Castro, antica cattedrale della diocesi omonima.\nIl territorio si estende su 2.288\u00a0km\u00b2 ed \u00e8 suddiviso in 30 parrocchie, raggruppate in 4 vicariati (Ozieri, Goceano, Monte Acuto e Monte Lerno).\nStoria.\nL'attuale diocesi di Ozieri trae le proprie origini dalla medievale diocesi di Bisarchio o Bisarcio, cui fu unita quella di Castro.\nSi sa molto poco delle origini del cristianesimo e della diocesi a Bisarcio. Probabilmente fu istituita, assieme a molte altre diocesi sarde, poco dopo la met\u00e0 dell'XI secolo, all'epoca di papa Alessandro II (1061-1073), in concomitanza con il rafforzamento dell'autorit\u00e0 pontificia sulla Sardegna dopo secoli di relativo isolamento. La diocesi faceva parte del giudicato di Torres ed era suffraganea dell'arcidiocesi di Torres. Il primo documento che ne attesta l'esistenza risale - si stima - alla fine dell'XI secolo e fu uno di quelli scritti per rinnovare l'archivio della cattedrale in seguito ad un incendio.\nPrimi vescovi noti sono Nicodemo e Gavino, menzionati in un atto di compravendita all'epoca del giudice Mariano I di Torres (1065-1082). Seguono Costantino Madrone (de Matrona), che redasse un atto di donazione nel 1082, e il vescovo Pietro, che prese parte, il 16 dicembre 1112, alla consacrazione dell'abbazia camaldolese della Santissima Trinit\u00e0 di Saccargia. Forse in concomitanza con l'incendio della cattedrale, la residenza vescovile fu trasferita, per un periodo imprecisato, ad Ardara, che fu anche sede occasionalmente dei giudici di Torres.\nIl territorio, molto meno esteso rispetto a quello di Castro, comprendeva le attuali Ardara, Nughedu San Nicol\u00f2, Ozieri e Tula; i villaggi, oggi scomparsi, di \"Butule, Urvei, Biduv\u00e8, Pianu, Lesanis, Pira e Mestighe\"; e altri centri di difficile identificazione come \"Lidinese, Ruabide, Retuba, Oraci e Ilanto\". Fungeva da cattedrale la basilica di Sant'Antioco.\nLa cattedrale, dopo l'incendio che la distrusse verso la fine dell'XI secolo, fu ricostruita ad opera del vescovo Giovanni Thelle e da lui riconsacrata nel 1164 o 1174; in questa occasione la sede vescovile ritorn\u00f2 nella sua sede primitiva.\nTra XII e XIII secolo, ovunque nell'isola si insediarono comunit\u00e0 monastiche, provenienti dalla penisola italiana o dal sud della Francia. Nella diocesi di Bisarcio sono documentate la comunit\u00e0 benedettina di San Nicola di Butule, e quella vallombrosana di Santa Maria di Coros a Tula.\nNel 1135 Ardara fu teatro di uno degli avvenimenti pi\u00f9 importanti della Chiesa sarda: un concilio dell'episcopato sardo, al quale partecip\u00f2 anche il vescovo di Bisarcio, di cui tuttavia non \u00e8 noto il nome. Nel 1437 il vescovo Antonio Cano celebr\u00f2 un sinodo diocesano, nel quale vennero prese delle disposizioni sulla vita dei chierici e sulla cura delle anime.\nTra i vescovi del XIII secolo, emerge la figura di Pietro Remenaro, sardo di origini genovesi, che svolse un ruolo politico di primaria importanza nella mediazione tra Genovesi e Pisani per il controllo della regione di Bisarcio.\nAttorno al Quattrocento la crisi che colp\u00ec la Sardegna port\u00f2 anche Bisarcio alla decadenza, sicch\u00e9 la sede vescovile venne trasferita per un periodo ad Ardara, infine nella vicina Ozieri. Dopo la morte del vescovo Giovanni, l'8 dicembre 1503 la diocesi fu soppressa, assieme a quella di Castro, con la bolla \"Aequum reputamus\" di papa Giulio II e incorporata a quella di Alghero, dove il vescovo di Ottana aveva trasferito la sua sede.\nQueste disposizioni non furono ben accolte nelle diocesi soppresse e solo nel 1543 si ebbe la formale presa di possesso da parte del vescovo di Alghero delle antiche sedi di Castro, di Bisarcio e di Ottana.\nLa diocesi fu ristabilita da papa Pio VII il 9 marzo 1803 con la bolla \"Divina disponente\", ricavandone il territorio dalla diocesi di Alghero e dall'arcidiocesi di Sassari. Bench\u00e9 avesse il nome di Bisarcio, a ricordo dell'antico centro, la sede vescovile era a Ozieri. La nuova diocesi corrispondeva a quelle medievali di Bisarcio e di Castro.\nNel primo periodo della sua istituzione (1804-1847), i vescovi si impegnarono non solo nella cura delle anime, ma anche nella promozione sociale \"per arginare l'analfabetismo, promuovere l'agricoltura, costruire e sostenere strutture comunitarie, pacificare alcune popolazioni in lotta\". Contestualmente, la diocesi dovette fare i conti con periodici tentativi di sopprimerla, come avvenne nel 1816, nel 1835 e nel 1850.\nA causa dei dissidi fra Chiesa e Stato, la diocesi rimase vacante dal 1847 al 1871, periodo durante il quale la legislazione sabauda alien\u00f2 la maggior parte del patrimonio ecclesiastico, con conseguenze anche sul piano pastorale. Con la nomina di Serafino Corrias (1871-1896), la diocesi pot\u00e9 risollevarsi. \"Il suo progetto pastorale si articol\u00f2 in sei punti: collaborazione con le autorit\u00e0 civili, formazione del clero, educazione del laicato, istruzione religiosa del popolo, purificazione della piet\u00e0 popolare, attenzione all'identit\u00e0 e ai valori specifici del territorio\".\nIl 12 febbraio 1915, \"\u00absuppressa antiqua Bisarchiensi denominatione\u00bb\", la diocesi ha assunto il nome attuale.\nNel 1936 a Ozieri si svolse il terzo congresso eucaristico sardo. Nel 1952 il canonico Francesco Brundu fond\u00f2 il settimanale \u00abVoce del Logudoro\u00bb. Nel 2001 un figlio della diocesi, Mario Francesco Pompedda, \u00e8 stato elevato al cardinalato da papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 48.825 persone contava 48.321 battezzati, corrispondenti al 99,0% del totale."}
{"id": "502467", "revid": "92723", "url": "https://it.wikipedia.org/wiki?curid=502467", "title": "Diocesi di Paulo Afonso", "text": "La diocesi di Paulo Afonso (in latino: \"Dioecesis Paulalfonsanensis\") \u00e8 una sede della Chiesa cattolica in Brasile suffraganea dell'arcidiocesi di Feira de Santana appartenente alla regione ecclesiastica Nordeste 3. Nel 2019 contava 309.700 battezzati su 423.400 abitanti. \u00c8 retta dal vescovo Guido Zendron.\nTerritorio.\nLa diocesi comprende 20 comuni nella parte nord-orientale dello stato brasiliano di Bahia: Paulo Afonso, Abar\u00e9, Adustina, Antas, Banza\u00ea, Canudos, Chorroch\u00f3, C\u00edcero Dantas, Coronel Jo\u00e3o S\u00e1, F\u00e1tima, Gl\u00f3ria, Jeremoabo, Macurur\u00e9, Novo Triunfo, Paripiranga, Pedro Alexandre, Ribeira do Pombal, Rodelas, Santa Br\u00edgida e S\u00edtio do Quinto.\nSede vescovile \u00e8 la citt\u00e0 di Paulo Afonso, dove si trova la cattedrale di Nostra Signora di Fatima.\nIl territorio si estende su 26.803\u00a0km\u00b2 ed \u00e8 suddiviso in 38 parrocchie.\nStoria.\nLa diocesi \u00e8 stata eretta il 14 settembre 1971 con la bolla \"Pastorale munus\" di papa Paolo VI, ricavandone il territorio dalla diocesi di Bonfim.\nOriginariamente suffraganea dell'arcidiocesi di San Salvador di Bahia, il 16 gennaio 2002 \u00e8 entrata a far parte della provincia ecclesiastica dell'arcidiocesi di Feira de Santana.\nIl 21 settembre 2005 ha ceduto una porzione del suo territorio a vantaggio dell'erezione della diocesi di Serrinha.\nIl 17 giugno 2011 in forza del decreto \"Quo aptius\" della Congregazione per i vescovi ha ceduto il comune di Uau\u00e1 alla diocesi di Juazeiro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 423.400 persone contava 309.700 battezzati, corrispondenti al 73,1% del totale."}
{"id": "502468", "revid": "110157", "url": "https://it.wikipedia.org/wiki?curid=502468", "title": "Diocesi di Portalegre-Castelo Branco", "text": "La diocesi di Portalegre-Castelo Branco (in latino: \"Dioecesis Portalegrensis-Castri Albi\") \u00e8 una sede della Chiesa cattolica in Portogallo suffraganea del patriarcato di Lisbona. Nel 2019 contava 197.799 battezzati su 209.039 abitanti. \u00c8 retta dal vescovo Antonino Eug\u00e9nio Fernandes Dias.\nTerritorio.\nLa diocesi, situata nel Portogallo centro-orientale, comprende la parte settentrionale del distretto di Portalegre, il distretto di Castelo Branco e la parte nord-orientale del distretto di Santar\u00e9m. Pi\u00f9 dettagliatamente comprende i comuni di Portalegre, Abrantes, Alter do Ch\u00e3o, Arronches, Castelo Branco, Castelo de Vide, Const\u00e2ncia, Crato, Gavi\u00e3o, Idanha-a-Nova, Ma\u00e7\u00e3o, Marv\u00e3o, Nisa, Oleiros, Ponte de S\u00f4r, Proen\u00e7a-a-Nova, Sardoal, Sert\u00e3, Vila de Rei e Vila Velha de R\u00f3d\u00e3o, nonch\u00e9 frazioni dei comuni di Fronteira e di Campo Maior.\nSede vescovile \u00e8 la citt\u00e0 di Portalegre, dove si trova la cattedrale dell'Assunzione di Maria Vergine. A Castelo Branco sorge la concattedrale di San Michele Arcangelo.\nIl territorio si estende su 9.149\u00a0km\u00b2 ed \u00e8 suddiviso in 161 parrocchie, raggruppate in 5 arcipresbiterati: Abrantes, Castelo Branco, Ponte de S\u00f4r, Portalegre e Sert\u00e3.\nStoria.\nLa diocesi di Portalegre fu eretta il 21 agosto 1549 con la bolla \"Pro excellenti\" di papa Paolo III, ricavandone il territorio dalla diocesi di Guarda, e fu resa suffraganea dell'arcidiocesi di Lisbona.\nFu nominato come primo vescovo Juli\u00e3o de Alva, confessore della regina, il quale organizz\u00f2 il capitolo dei canonici, fece la prima visita pastorale della nuova diocesi e dette avvio, il 14 maggio 1556, alla costruzione della cattedrale. Si deve al vescovo Amador Arrais (1581-1596) l'applicazione concreta dei decreti riformatori del concilio di Trento: convoc\u00f2 il primo sinodo diocesano ed istitu\u00ec nel 1590 il seminario per la formazione del clero.\nDurante il Seicento, la diocesi rimase vacante per oltre trent'anni, a causa dell'intransigenza degli Spagnoli, che all'epoca regnavano sul Portogallo. Durante questo periodo la sede fu governata dal capitolo, retto da vicari. Solo nel 1671 fu nominato un nuovo vescovo, Richard Russell, di origini inglesi. Tra i vescovi del Settecento, si distinsero in particolare Jo\u00e3o de Azevedo per il suo dinamismo apostolico, per la pubblicazione di diverse lettere pastorali, per le frequenti visite pastorali nelle parrocchie, e per la riforma del seminario diocesano; e Manuel Tavares Coutinho da Silva, il cui ministero pastorale fu marcato da un profondo spirito innovatore nella disciplina, nei sacramenti, nella riforma della curia diocesana.\nNel corso dell'Ottocento, la diocesi visse un altro momento di crisi per le difficolt\u00e0 che la Chiesa portoghese e la Santa Sede ebbero con il governo liberale del Portogallo, che imped\u00ec per oltre cinquant'anni la nomina di un vescovo per la sede di Portalegre.\nLa diocesi di Castelo Branco fu una delle numerose creazioni ecclesiastiche nate per volont\u00e0 del re Giuseppe I e del suo potente primo ministro, il marchese di Pombal. Fu eretta il 7 giugno 1771 con la bolla \"Cum excellentissimus\" di papa Clemente XIV, ricavandone il territorio dalla diocesi di Guarda, e fu resa suffraganea dell'arcidiocesi di Lisbona. Secondo la bolla di erezione, la diocesi comprendeva gli arcipresbiterati di Castelo Branco, di Abrantes e di Monsanto, sottratti alla diocesi di Guarda, per un totale di 79 parrocchie.\nFurono solo tre i vescovi nominati per Castelo Branco, e come la diocesi di Portalegre, anche quella di Castelo Branco visse un momento difficile nel corso dell'Ottocento, con lunghi decenni di sede vacante. Su richiesta del governo portoghese, il 30 agosto 1881 la diocesi di Castelo Branco fu soppressa in forza della bolla \"Gravissimum Christi\" di papa Leone XIII e il suo territorio fu unito a quello della diocesi di Portalegre.\nIl 18 luglio 1956, con il decreto \"Apostolicis sub plumbo\" della Congregazione Concistoriale, l'antica cattedrale di Castelo Branco \u00e8 stata eretta a concattedrale della diocesi, che contestualmente ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 209.039 persone contava 197.799 battezzati, corrispondenti al 94,6% del totale."}
{"id": "502469", "revid": "1935652", "url": "https://it.wikipedia.org/wiki?curid=502469", "title": "Diocesi di Padang", "text": "La diocesi di Padang (in latino: \"Dioecesis Padangensis\") \u00e8 una sede della Chiesa cattolica in Indonesia suffraganea dell'arcidiocesi di Medan. Nel 2019 contava 123.030 battezzati su 9.758.000 abitanti. \u00c8 retta dal vescovo Vitus Rubianto Solichin, S.X.\nTerritorio.\nLa diocesi comprende la citt\u00e0 di Padang, sull'isola di Sumatra, dove si trova la cattedrale di Santa Teresa.\nIl territorio \u00e8 suddiviso in 29 parrocchie.\nStoria.\nLa prefettura apostolica di Padang fu eretta il 19 giugno 1952 con la bolla \"E Missionibus\" di papa Pio XII, ricavandone il territorio dal vicariato apostolico di Medan (oggi arcidiocesi).\nIl 3 gennaio 1961 la prefettura apostolica \u00e8 stata elevata a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 9.758.000 persone contava 123.030 battezzati, corrispondenti all'1,3% del totale."}
{"id": "502470", "revid": "110157", "url": "https://it.wikipedia.org/wiki?curid=502470", "title": "Diocesi di Palmeira dos \u00cdndios", "text": "La diocesi di Palmeira dos \u00cdndios (in latino: \"Dioecesis Palmiriensis Indorum\") \u00e8 una sede della Chiesa cattolica in Brasile suffraganea dell'arcidiocesi di Macei\u00f3 appartenente alla regione ecclesiastica Nordeste 2. Nel 2019 contava 560.700 battezzati su 621.500 abitanti. \u00c8 retta dal vescovo Manoel de Oliveira Soares Filho.\nTerritorio.\nLa diocesi comprende 34 comuni nella parte centrale dello stato brasiliano dell'Alagoas: \u00c1gua Branca, Batalha, Belo Monte, Cacimbinhas, Canapi, Carneiros, Delmiro Gouveia, Dois Riachos, Estrela de Alagoas, Igaci, Inhapi, Jacar\u00e9 dos Homens, Jaramataia, Major Isidoro, Mar Vermelho, Maravilha, Mata Grande, Minador do Negr\u00e3o, Monteir\u00f3polis, Olho d'\u00c1gua das Flores, Olho d'\u00c1gua do Casado, Oliven\u00e7a, Ouro Branco, Palestina, Palmeira dos \u00cdndios, P\u00e3o de A\u00e7\u00facar, Pariconha, Paulo Jacinto, Piranhas, Po\u00e7o das Trincheiras, Quebrangulo, Santana do Ipanema, S\u00e3o Jos\u00e9 da Tapera e Senador Rui Palmeira.\nSede vescovile \u00e8 la citt\u00e0 di Palmeira dos \u00cdndios, dove si trova la cattedrale di Nostra Signora dell'Amparo (\"Nossa Senhora do Amparo\").\nIl territorio si estende su 10.795\u00a0km\u00b2 ed \u00e8 suddiviso in 36 parrocchie.\nStoria.\nLa diocesi \u00e8 stata eretta il 10 febbraio 1962 con la bolla \"Quam supremam\" di papa Giovanni XXIII, ricavandone il territorio dall'arcidiocesi di Macei\u00f3 e dalla diocesi di Penedo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 621.500 persone contava 560.700 battezzati, corrispondenti al 90,2% del totale."}
{"id": "502471", "revid": "92723", "url": "https://it.wikipedia.org/wiki?curid=502471", "title": "Diocesi di Patos de Minas", "text": "La diocesi di Patos de Minas (in latino: \"Dioecesis Patensis\") \u00e8 una sede della Chiesa cattolica in Brasile suffraganea dell'arcidiocesi di Uberaba appartenente alla regione ecclesiastica Leste 2. Nel 2019 contava 533.400 battezzati su 592.650 abitanti. \u00c8 retta dal vescovo Cl\u00e1udio Nori Sturm, O.F.M.Cap.\nTerritorio.\nLa diocesi comprende 24 comuni nella parte centro-occidentale dello stato brasiliano di Minas Gerais: Abadia dos Dourados, Arapu\u00e1, Carmo do Parana\u00edba, Coromandel, Cruzeiro da Fortaleza, Douradoquara, Guimar\u00e2nia, Ibi\u00e1, Ira\u00ed de Minas, Lagamar, Lagoa Formosa, Lagoa Grande, Matutina, Monte Carmelo, Patos de Minas, Patroc\u00ednio, Perdizes, Presidente Oleg\u00e1rio, Rio Parana\u00edba, S\u00e3o Gon\u00e7alo do Abaet\u00e9, S\u00e3o Gotardo, Serra do Salitre, Tiros, Varj\u00e3o de Minas.\nSede vescovile \u00e8 la citt\u00e0 di Patos de Minas, dove si trova la cattedrale di Sant'Antonio di Padova.\nIl territorio si estende su una superficie di 35.416\u00a0km\u00b2 ed \u00e8 suddiviso in 44 parrocchie, raggruppate in 6 settori: Santo Ant\u00f4nio, S\u00e3o Francisco, Santa Rita, S\u00e3o Jos\u00e9, S\u00e3o Sebasti\u00e3o e Nossa Senhora da Abadia.\nStoria.\nLa diocesi \u00e8 stata eretta il 5 aprile 1955 con la bolla \"Ex quo die\" di papa Pio XII, ricavandone il territorio dalla diocesi di Uberaba (oggi arcidiocesi).\nOriginariamente suffraganea dell'arcidiocesi di Belo Horizonte, il 4 aprile 1962 \u00e8 entrata a far parte della provincia ecclesiastica dell'arcidiocesi di Uberaba.\nIl 9 novembre 2002 ha ceduto il comune di Arax\u00e1 all'arcidiocesi di Uberaba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 592.650 persone contava 533.400 battezzati, corrispondenti al 90,0% del totale."}
{"id": "502472", "revid": "322321", "url": "https://it.wikipedia.org/wiki?curid=502472", "title": "Diocesi di Padova", "text": "La diocesi di Padova (in latino: \"Dioecesis Patavina\") \u00e8 una sede della Chiesa cattolica in Italia suffraganea del patriarcato di Venezia appartenente alla regione ecclesiastica Triveneto. Nel 2019 contava 1.012.157 battezzati su 1.059.437 abitanti. \u00c8 retta dal vescovo Claudio Cipolla.\nTerritorio.\nIl territorio diocesano presenta una conformazione complessa: non corrispondente alla provincia di Padova, comprende l'Altopiano dei Sette Comuni, la maggior parte della Riviera del Brenta e l'area del massiccio del Grappa, toccando anche la citt\u00e0 metropolitana di Venezia (36 parrocchie) e le province di Vicenza (78 parrocchie), Treviso (13 parrocchie) e Belluno (15 parrocchie).\nSede vescovile \u00e8 la citt\u00e0 di Padova, dove si trova la basilica cattedrale di Santa Maria Assunta.\nIl territorio \u00e8 suddiviso in 459 parrocchie.\nEvoluzione storica.\nGli storici fanno corrispondere i confini con quelli dei \"municipia\" romani di \"Patavium\" e \"Ateste\" e, nel primo periodo, di \"Vicentia\", il che giustificherebbe l'appartenenza al territorio dell'Altopiano di Asiago. Il primo dato certo riguardo ai confini risale per\u00f2 all'897, quando il re d'Italia Berengario del Friuli don\u00f2 al suo cancelliere, il vescovo Pietro, la vasta corte di Sacco, che comprendeva tutta l'area sudorientale dell'attuale provincia di Padova.\nPochi anni dopo, nel 915, trasferiva allo stesso vescovo il pieno dominio dell'intera valle del Brenta, fino al suo sbocco a Solagna, e delle zone adiacenti. In tal modo veniva assegnato al vescovo di Padova l'impegnativo compito di \"guardiano della Valsugana\" e si dava al suo territorio una singolare configurazione \"a due tronconi\": quello meridionale pi\u00f9 popoloso e pianeggiante, quello settentrionale montuoso, attorno all'asta fluviale del Brenta, che abbraccia il Pedemonte e tutto l'Altopiano di Asiago, il massiccio del Grappa e le Prealpi Feltrine.\nNel 1786, su pressione dell'arciduca d'Austria, Padova cedette alla diocesi di Trento la parrocchia di Brancafora (attuale Pedemonte).\nLa geografia \"a due tronconi\" resistette fino alla riforma ecclesiastica asburgica del 1818, che puntava alla delimitazione di circoscrizioni diocesane territorialmente compatte.\nCon la bolla \"De salute Dominici gregis\" del 1\u00ba maggio 1818 si stabil\u00ec il passaggio dalla diocesi di Padova a quella di Vicenza delle parrocchie pedemontane di Breganze, Friola, Marostica, Mason, Molvena, Nove, Pianezze San Cristoforo, Pianezze San Lorenzo, Schiavon e Villaraspa, mentre Padova ricevette in cambio Villa del Conte, Sant'Anna Morosina, Onara, Cittadella, Rossano, Lozzo e Selvazzano. Padova ricevette inoltre dalla diocesi di Feltre la parrocchia di Primolano, da quella di Adria Barbona e da quella di Verona Cinto Euganeo.\nPer effetto di tali aggiustamenti, la diocesi che prima si componeva di due zone non contigue assunse l'attuale conformazione \"a clessidra\", con Cittadella a fare da congiunzione fra la zona alta e quella bassa.\nVicariati.\nLe 459 parrocchie della diocesi sono raggruppate in 32 vicariati.\nBasilica di Sant'Antonio di Padova.\nLa pontificia basilica del Santo non \u00e8 compresa nel territorio diocesano poich\u00e9 direttamente soggetta alla Santa Sede: \u00e8 rappresentata da un delegato pontificio, carica attualmente ricoperta dall'arcivescovo Fabio Dal Cin, prelato di Loreto e delegato pontificio del santuario della Santa Casa.\nStoria.\nLe origini e i primi secoli.\nLa fondazione della chiesa di Padova \u00e8 tradizionalmente attribuita a san Prosdocimo che, inviato da san Pietro, avrebbe iniziato l'opera di evangelizzazione e di organizzazione ecclesiastica dell'entroterra veneto, opera continuata dai suo successori, i santi Massimo e Fidenzio; figura di grande rilievo nella prima storia cristiana di Padova \u00e8 la conversione della giovane Giustina, martirizzata durante le persecuzioni di Diocleziano. Recenti studi tendono a ricondurre la fondazione della cattedra patavina e di una definita formazione ecclesiastica attorno al 250. Alla met\u00e0 del IV secolo fu ospite a Padova, alla sede del vescovo Crispino, Atanasio di Alessandria; mentre, nel successivo concilio di Aquileia, era presente un certo Giovino, che alcuni studiosi identificano come vescovo di Padova.\nTra il V e VI secolo le testimonianze storiche si concentrano attorno al culto di santa Giustina e alla sua basilica \"extra moenia\", centro spirituale di primaria importanza dove si raccolsero insigni reliquie, tra cui quelle dell'evangelista Luca e dell'apostolo Mattia e dei martiri padovani. Era pure luogo eletto alla sepoltura dei vescovi, mentre la cattedrale cadde vittima, con il resto della citt\u00e0, delle numerose invasioni dei visigoti, bizantini ed ungari. Di questa oscura stagione, che port\u00f2 la \"Patavium\" romana all'aspetto di una rovina fumante (nella prima met\u00e0 del VII secolo), sappiamo che i vescovi usarono rifugiarsi verso la laguna, a Malamocco, comportando un precipitoso decadimento della tradizione cristiana patavina tanto che la stessa cronotassi dei vescovi, prima del IX secolo, si fa imprecisa e fumosa, complice pure la scarsit\u00e0 delle fonti e la povert\u00e0 delle testimonianze archeologiche.\nIl vescovo Ursiniano, pur residente a Malamocco, si firm\u00f2 come \"episcopus sanctae ecclesiae Paduanae\" negli atti del sinodo romano del 680. Al tempo del vescovo Domenico invece, che fu presente al concilio di Mantova dell'827, quasi certamente la sede era stata riportata a Padova, poich\u00e9 a quel concilio non furono presenti vescovi lagunari.\nIl medioevo.\nDopo un buio periodo, legato alla totale decadenza della \"Patavium\" saccheggiata, con l'et\u00e0 carolingia si attua un lento restauro degli organismi ecclesiastici nella sintonia tra vescovi e casa imperiale. Le donazioni di Berengario del Friuli e la \"concessione di poter innalzare castelli\" per difesa propria e della popolazione resero responsabile i vescovi dell'ordine politico e territoriale rendendoli effettivi feudatari in contrasto col sorgere insistente di potenze signorili di ambito rurale. Per garantire l'assoluta indipendenza dell'Abbazia di Santa Giustina, ma anche dei monasteri di San Pietro e Santo Stefano alla met\u00e0 del X secolo il vescovo Ildeberto concedette prebende e \"benefizi\" di notevole entit\u00e0 che andavano a sommarsi a quelli della \"schola sacerdotum\", l\"'Amplissimo\" capitolo della cattedrale, gi\u00e0 esistente nel IX secolo, a cui si aggregavano le pievi disseminate per l'intero territorio diocesano. Il prestigio della cattedra patavina impenn\u00f2 con la figura del vescovo Gauslino, vicinissimo ad Ottone II, che lo volle al concilio di Ravenna, tra i pochi episcopi mitrati italici presenti.\nL'influenza imperiale culmin\u00f2 con la salita alla cattedra di Bernardo che aveva il titolo di cappellano di Enrico III e di Waltolff, proveniente dal capitolo canonicale della cattedrale di Augusta. Nel frattempo non sappiamo come venissero accolte le disposizioni canoniche provenienti da Roma per iniziativa dei papi Leone IX e Niccol\u00f2 II, emanate ad arginare il fenomeno della simonia e del concubinato. Verso il XI secolo la curia dei vassalli vescovili, ricca di \"arimanni\" ovvero i ricchi aristocratici rurali che nel frattempo si erano stanziati in citt\u00e0 (come i da Carrara, i da Fontaniva, i Maltraversi), riusc\u00ec ad isolare parte del proprio potere, preparando quello che sarebbe diventato il libero comune di Padova, nascente anche grazie al forte senso di \"civitas\" che la popolazione stava riscoprendo assieme ad un'elevata spiritualit\u00e0 diffusa soprattutto dai monaci e dalle monache dell'ordine di San Benedetto. Proprio alla fine del secolo XI vanno a collocarsi le grandi \"inventiones\" dei corpi santi Massimo, Giuliano e Felicita alla quale fu partecipe lo stesso Papa Leone IX, in passaggio per Padova, mentre nel 1075 venne ritrovato, sotto il pavimento della Basilica di Santa Giustina, il corpo di san Daniele levita, poi portato nella \"confessiones\" della cattedrale.\nIl forte senso civico port\u00f2 a corrompere i rapporti tra la chiesa padovana ed il potere imperiale. Non a caso Enrico IV soggiorn\u00f2 a Padova a pi\u00f9 riprese tra 1090 e 1097 per sanare la frattura tra il clero riluttante ad accettare le nomine non provenienti dalla curia romana, tanto che il vescovo Pietro IV fu costretto a chiedere diretto intervento alla corte, che non riusc\u00ec a bloccare la sua deposizione al Concilio di Guastalla; fu sostituito dal vescovo Sinibaldo che per\u00f2 dovette rifugiarsi ad Este perch\u00e9 cacciato dalla citt\u00e0 \"per violentiam regiam\". Il ministero di Sinibaldo fu lungo, colpito dal grande terremoto del 1117 che port\u00f2 al crollo di gran parte della citt\u00e0, fu legato profondamente a Matilde di Canossa. In questo periodo fiorirono le numerose comunit\u00e0 cenobitiche della diocesi, tra cui l'abbazia di Santa Maria a Praglia (dipendente dell'abbazia di San Benedetto a Polirone), l'Abbazia di Santa Maria delle Carceri e l'abbazia di San Michele a Candiana. La situazione mut\u00f2 soltanto in seguito al concordato di Worms, quando dopo la figura del vescovo Bellino Bertaldi si susseguirono episcopati legati alla sede romana, mentre in seguito alla formazione della Lega Lombarda andava ad inasprirsi il rapporto tra la chiesa padovana e quella primaziale di Aquileia, chiaramente filoimperiale: al concilio di Ravenna, il vescovo Gerardo dovette piegarsi a chiedere perdono al patriarca aquileiense. La chiusura del secolo XII fu caratterizzata dal progressivo riordino dei \"benefizi\" e dei confini delle pievi e delle chiese curaziali.\nIl XIII secolo fu caratterizzato dai grandi movimenti del clero regolare: l'abbazia di Santa Giustina, guidata dal carismatico abate Arnaldo da Limena, nel 1239 accolse Federico II; l'ordine benedettino \"degli albi\", fondato da Giordano Forzat\u00e8 fior\u00ec a San Benedetto Vecchio, San Benedetto Novello, San Giovanni di Verdara e Santa Maria in Vanzo. I canonici regolari si stanziarono nelle chiese di santa Sofia e san Michele mentre l'abbazia di Praglia fond\u00f2 in citt\u00e0 tra il 1185 e il 1186 l\"'ospitium\" e la chiesa di sant'Urbano. Anche la presenza degli ordini ospitalieri favor\u00ec il sorgere di numerosi \"hospitalia\".\nMa fu il fiorire dei nuovi ordini mendicanti ad aprire una nuova stagione edificatoria, verso la met\u00e0 del secolo: la costruzione della chiesa dei Santi Filippo e Giacomo per la comunit\u00e0 degli Agostiniani, la chiesa di Sant'Agostino per i Domenicani, la chiesa di Santa Maria del Carmine per i Carmelitani, ma soprattutto lo sviluppo del grande complesso antoniano dopo la canonizzazione di Sant'Antonio, avvenuta nel 1232 tramut\u00f2 la citt\u00e0 in uno dei fondamentali centri del francescanesimo europeo.\nIl periodo veneziano.\nNel Cinquecento il vescovo decide di costruire una grandiosa villa a Torreglia, su un'altura ai piedi dei Colli Euganei, ispirata ad una \"domus\" romana. La villa nata come rifugio dalla calura nel periodo estivo e come cenacolo di artisti e letterati, ebbe varie ristrutturazioni e rimase propriet\u00e0 della diocesi fino al 1962. Divenuta propriet\u00e0 del Fondo Ambiente Italiano, \u00e8 ancora oggi nota come Villa dei Vescovi.\nNel 1671 il vescovo Gregorio Barbarigo istitu\u00ec il seminario diocesano, a cui nel 1684 aggiunse una tipografia.\nGli ultimi due secoli.\nDopo aver acquistato il palazzo Trevisan-Mion di via Zabarella, nel 1974 la curia padovana lo assegn\u00f2 al neonato Centro universitario vescovile, destinandolo ad attivit\u00e0 pastorali nell'ambito dell'Universit\u00e0 di Padova.\nDal 2005 ha sede a Padova la Facolt\u00e0 teologica del Triveneto, di cui il vescovo di Padova \u00e8 per statuto vice-gran cancelliere.\nMissioni diocesane.\nNel 2019, la diocesi di Padova \u00e8 presente con propri missionari \"fidei donum\" nei seguenti Paesi:\nLa Chiesa di Padova \u00e8 inoltre il principale sostenitore della missione triveneta in Thailandia, avviata nel 1997. I missionari operano nella diocesi di Chiang Mai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa seguente cronotassi, fino alla fine del XIII secolo, ripete il catalogo dei vescovi di Padova, redatto in questa stessa epoca e menzionato nel \"Liber Regiminum Paduae\", nella versione corretta da Ludovico Antonio Muratori.\nStatistiche.\nLa diocesi nel 2019 su una popolazione di 1.059.437 persone contava 1.012.157 battezzati, corrispondenti al 95,5% del totale."}
{"id": "502473", "revid": "92723", "url": "https://it.wikipedia.org/wiki?curid=502473", "title": "Diocesi di Palmas-Francisco Beltr\u00e3o", "text": "La diocesi di Palmas-Francisco Beltr\u00e3o (in latino: \"Dioecesis Palmensis-Beltranensis\") \u00e8 una sede della Chiesa cattolica in Brasile suffraganea dell'arcidiocesi di Cascavel appartenente alla regione ecclesiastica Sul 2. Nel 2019 contava 556.200 battezzati su 633.800 abitanti. \u00c8 retta dal vescovo Edgar Xavier Ertl, S.A.C.\nTerritorio.\nLa diocesi comprende 42 comuni dello stato brasiliano del Paran\u00e1.\nSede vescovile \u00e8 la citt\u00e0 di Palmas, dove si trova la cattedrale del Buon Ges\u00f9. A Francisco Beltr\u00e3o sorge la concattedrale di Nostra Signora della Gloria.\nIl territorio si estende su una superficie di 18.719\u00a0km\u00b2 ed \u00e8 suddiviso in 47 parrocchie, raggruppate in 7 decanati: Dois Vizinhos, Palmas, Barrac\u00e3o, Realeza, Pato Branco, Francisco Beltr\u00e3o e S\u00e3o Jo\u00e3o.\nStoria.\nLa prelatura territoriale di Palmas fu eretta il 9 dicembre 1933 con la bolla \"Ad maius christifidelium\" di papa Pio XI, ricavandone il territorio dalle diocesi di Lages e di Ponta Grossa. Originariamente era suffraganea dell'arcidiocesi di Curitiba.\nIl 14 gennaio 1958 cedette una porzione di territorio a vantaggio dell'erezione della diocesi di Chapec\u00f3 e contestualmente fu elevata a diocesi con la bolla \"Quoniam venerabilis\" di papa Pio XII.\nIl 16 ottobre 1979 entr\u00f2 a far parte della provincia ecclesiastica dell'arcidiocesi di Cascavel.\nIl 9 febbraio 1984, in forza del decreto \"Quo aptius\" della Congregazione per i vescovi, cedette i comuni di Bituruna e di General Carneiro alla diocesi di Uni\u00e3o da Vit\u00f3ria.\nIl 7 gennaio 1987, in forza del decreto \"Cum urbs\" della medesima Congregazione, la chiesa di Nostra Signora della Gloria di Francisco Beltr\u00e3o \u00e8 stata elevata al rango di concattedrale e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 633.800 persone contava 556.200 battezzati, corrispondenti all'87,8% del totale."}
{"id": "502474", "revid": "110157", "url": "https://it.wikipedia.org/wiki?curid=502474", "title": "Arcidiocesi di Passo Fundo", "text": "Larcidiocesi di Passo Fundo (in latino: \"Archidioecesis Passofundensis\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 3. Nel 2019 contava 453.890 battezzati su 523.950 abitanti. \u00c8 retta dall'arcivescovo Rodolfo Lu\u00eds Weber.\nTerritorio.\nL'arcidiocesi comprende 47 comuni nella parte settentrionale dello stato brasiliano del Rio Grande do Sul: Passo Fundo, \u00c1gua Santa, Almirante Tamandar\u00e9 do Sul, Barra Funda, Camargo, Carazinho, Casca, Charrua, Cir\u00edaco, Coqueiros do Sul, Colorado, Coxilha, David Canabarro, Dois Lajeados, Ernestina, Gentil, Guapor\u00e9, Itapuca, Lagoa dos Tr\u00eas Cantos, Marau, Mato Castelhano, Montauri, Muliterno, N\u00e3o-Me-Toque, Nicolau Vergueiro, Nova Alvorada, Nova Boa Vista, Pont\u00e3o, Ronda Alta, Rondinha, Santa Cec\u00edlia do Sul, Santo Ant\u00f4nio do Palma, Santo Ant\u00f4nio do Planalto, S\u00e3o Domingos do Sul, S\u00e3o Valentim do Sul, Sarandi, Selbach, Serafina Corr\u00eaa, Sert\u00e3o, Tapejara, Tapera, Tio Hugo, Uni\u00e3o da Serra, Vanini, Victor Graeff, Vila L\u00e2ngaro e Vila Maria.\nSede arcivescovile \u00e8 la citt\u00e0 di Passo Fundo, dove si trova la cattedrale di Nostra Signora Aparecida (\"Nossa Senhora Aparecida\")\nIl territorio si estende su una superficie di 12.000\u00a0km\u00b2 ed \u00e8 suddiviso in 53 parrocchie, raggruppate in 9 aree pastorali.\nProvincia ecclesiastica.\nLa provincia ecclesiastica di Passo Fundo, istituita nel 2011, comprende le seguenti suffraganee:\nStoria.\nLa diocesi di Passo Fundo fu eretta il 10 marzo 1951 con la bolla \"Si qua dioecesis\" di papa Pio XII, ricavandone il territorio dalla diocesi di Santa Maria (oggi arcidiocesi). Originariamente era suffraganea dell'arcidiocesi di Porto Alegre.\nIl 18 ottobre 1952 con la bolla \"Pro apostolico\" dello stesso papa Pio XII fu istituito il capitolo della cattedrale.\nIl 22 maggio 1961 e il 27 maggio 1971 cedette porzioni del suo territorio a vantaggio dell'erezione rispettivamente delle diocesi di Frederico Westphalen e di Erexim.\nIl 15 agosto 1959, il 16 maggio 1966 e il 12 dicembre 1997 furono rivisti i confini tra la diocesi di Passo Fundo e le vicine sedi di Porto Alegre, di Caxias e di Cruz Alta.\nIl 13 aprile 2011 \u00e8 stata elevata al rango di arcidiocesi metropolitana con la bolla \"Ad totius dominici\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 523.950 persone contava 453.890 battezzati, corrispondenti all'86,7% del totale."}
{"id": "502475", "revid": "92723", "url": "https://it.wikipedia.org/wiki?curid=502475", "title": "Diocesi di Pagadian", "text": "La diocesi di Pagadian (in latino: \"Dioecesis Pagadianensis\") \u00e8 una sede della Chiesa cattolica nelle Filippine suffraganea dell'arcidiocesi di Ozamiz. Nel 2019 contava 1.041.940 battezzati su 1.296.915 abitanti. \u00c8 retta dal vescovo Ronaldo Ignacio Lunas.\nTerritorio.\nLa diocesi comprende quasi per intero la provincia filippina di Zamboanga del Sur, ad eccezione delle municipalit\u00e0 che appartengono all'arcidiocesi di Zamboanga e alla diocesi di Ipil.\nSede vescovile \u00e8 la citt\u00e0 di Pagadian, dove si trova la cattedrale del Bambino Ges\u00f9.\nIl territorio si estende su 2.860\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 12 novembre 1971 con la bolla \"Ut fidelium necessitatibus\" di papa Paolo VI, ricavandone il territorio dall'arcidiocesi di Zamboanga, di cui originariamente era suffraganea.\nIl 24 gennaio 1983 \u00e8 entrata a far parte della provincia ecclesiastica dell'arcidiocesi di Ozamiz.\nIl 1\u00ba gennaio 1995 ha ampliato il suo territorio al comune di Margosatubig, che apparteneva alla prelatura territoriale di Ipil (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.296.915 persone contava 1.041.940 battezzati, corrispondenti all'80,3% del totale."}
{"id": "502476", "revid": "92723", "url": "https://it.wikipedia.org/wiki?curid=502476", "title": "Diocesi di Paisley", "text": "La diocesi di Paisley (in latino: \"Dioecesis Pasletana\") \u00e8 una sede della Chiesa cattolica in Scozia suffraganea dell'arcidiocesi di Glasgow. Nel 2019 contava 90.600 battezzati su 378.100 abitanti. \u00c8 retta dal vescovo John Keenan.\nTerritorio.\nLa diocesi comprende le aree amministrative della Scozia di Renfrewshire, Renfrewshire Orientale e Inverclyde.\nSede vescovile \u00e8 la citt\u00e0 di Paisley, dove si trova la cattedrale di San Mirin.\nIl territorio \u00e8 suddiviso in 33 parrocchie.\nStoria.\nLa diocesi \u00e8 stata eretta il 25 maggio 1947 con la bolla \"Maxime interest\" di papa Pio XII, ricavandone il territorio dall'arcidiocesi di Glasgow.\nL'8 novembre 1952 con la bolla \"Est in antiquo\" dello stesso papa Pio XII \u00e8 stato istituito il capitolo della cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 378.100 persone contava 90.600 battezzati, corrispondenti al 24,0% del totale."}
{"id": "502478", "revid": "322321", "url": "https://it.wikipedia.org/wiki?curid=502478", "title": "Diocesi di Pala", "text": "La diocesi di Pala (in latino: \"Dioecesis Pala\u00ebnsis\") \u00e8 una sede della Chiesa cattolica in Ciad suffraganea dell'arcidiocesi di N'Djamena. Nel 2019 contava 57.995 battezzati su 1.731.887 abitanti. \u00c8 retta dal vescovo Dominique Tinoudji.\nTerritorio.\nLa diocesi comprende le regioni di Mayo-Kebbi Est e Mayo-Kebbi Ovest, nella parte sud-occidentale del Ciad.\nSede vescovile \u00e8 la citt\u00e0 di Pala, dove si trova la cattedrale dei Santi Pietro e Paolo.\nIl territorio \u00e8 suddiviso in 29 parrocchie.\nStoria.\nLa prefettura apostolica di Pala fu eretta il 19 dicembre 1956 con la bolla \"Qui Christo iubente\" di papa Pio XII, ricavandone il territorio dalla diocesi di Garoua (oggi arcidiocesi).\nIl 16 gennaio 1964 per effetto della bolla \"Christi fidelium animis\" di papa Paolo VI la prefettura apostolica \u00e8 stata elevata a diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.731.887 persone contava 57.995 battezzati, corrispondenti al 3,3% del totale."}
{"id": "502479", "revid": "92723", "url": "https://it.wikipedia.org/wiki?curid=502479", "title": "Diocesi di Palencia", "text": "La diocesi di Palencia (in latino: \"Dioecesis Palentina\") \u00e8 una sede della Chiesa cattolica in Spagna suffraganea dell'arcidiocesi di Burgos. Nel 2019 contava 150.541 battezzati su 162.035 abitanti. \u00c8 retta dal vescovo Manuel Herrero Fern\u00e1ndez, O.S.A.\nTerritorio.\nLa diocesi comprende la provincia di Palencia.\nSede vescovile \u00e8 la citt\u00e0 di Palencia, dove si trova la cattedrale di Sant'Antonino (\"Catedral de San Antol\u00edn de Palencia\").\nIl territorio \u00e8 suddiviso in 456 parrocchie, raggruppate in 7 arcipresbiterati: Brezo, Camino de Santiago, Pisuerga Norte, Campos, Cerrato, Palencia, Valle.\nStoria.\nLa citt\u00e0 di Palencia fu distrutta nel 456 dal re visigoto Teodorico. \u00c8 incerto se prima di questa distruzione Palencia fosse sede episcopale, mentre rimangono molte memorie dei vescovi dalla fine del VI secolo alla fine del VII secolo nei documenti di undici concili di Toledo.\nIn seguito all'invasione araba la diocesi fu soppressa per circa tre secoli, fino a quando, riconquistata la citt\u00e0 da parte dei cristiani, fu ristabilita nel 1035.\nI confini diocesani subirono delle variazioni il 29 dicembre 1059 e poi ancora il 25 settembre 1595, quando la diocesi cedette tre arcipresbiterati a vantaggio dell'erezione della diocesi di Valladolid.\nTra il 1208 e il 1214 fu fondata a Palencia la prima universit\u00e0 spagnola, che nel corso del XIII secolo sar\u00e0 incorporata nell'universit\u00e0 di Salamanca.\nIl 13 dicembre 1584 fu inaugurato il seminario diocesano, che il 19 agosto 1769 fu trasferito nei locali del soppresso Collegio dei Padri gesuiti.\nNel 1955 la diocesi adatt\u00f2 i suoi confini territoriali per farli coincidere con quelli della provincia civile di Palencia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 162.035 persone contava 150.541 battezzati, corrispondenti al 92,9% del totale."}
{"id": "502480", "revid": "662626", "url": "https://it.wikipedia.org/wiki?curid=502480", "title": "Arcidiocesi di Palermo", "text": "Larcidiocesi di Palermo () \u00e8 una sede metropolitana della Chiesa cattolica in Italia appartenente alla regione ecclesiastica Sicilia. Nel 2019 contava 892.900 battezzati su 936.600 abitanti. \u00c8 retta dall'arcivescovo Corrado Lorefice.\nSanti.\nPatroni.\nPatrona primaria dell'arcidiocesi \u00e8 l'Immacolata Concezione.\nPatrono secondario dell'arcidiocesi \u00e8 San Mamiliano, vescovo di Palermo dal 455 al 460.\nTerritorio.\nL'arcidiocesi comprende 28 comuni della citt\u00e0 metropolitana di Palermo: Palermo (escluse le parrocchie di Sant'Antonio di Padova, San Gioacchino, Maria Santissima Addolorata e Santa Maria La Reale che fanno parte dell'arcidiocesi di Monreale, e la parrocchia di San Nicol\u00f2 dei Greci alla Martorana che fa parte dell'Eparchia di Piana degli Albanesi), Altavilla Milicia, Bagheria, Baucina, Belmonte Mezzagno, Bolognetta, Caccamo, Campofelice di Fitalia, Casteldaccia, Castronovo di Sicilia, Cefal\u00e0 Diana, Cerda, Ciminna, Ficarazzi, Godrano, Lercara Friddi, Marineo, Misilmeri, Roccapalumba, Santa Flavia, Sciara, Termini Imerese, Trabia, Ustica, Ventimiglia di Sicilia, Vicari, Villabate, Villafrati e la parrocchia di San Martino delle Scale di Monreale.\nSede arcivescovile \u00e8 la citt\u00e0 di Palermo, dove si trova la cattedrale dell'Assunzione di Maria Vergine.\nIl territorio \u00e8 suddiviso in 178 parrocchie.\nProvincia ecclesiastica.\nLa provincia ecclesiastica di Palermo comprende le seguenti suffraganee:\nStoria.\nLa diocesi \u00e8 stata eretta nel I secolo. Secondo la tradizione il primo vescovo fu inviato da san Pietro. La prima menzione storica della sede di Palermo fa riferimento ad una lettera di papa Leone I, datata 442/443, scritta al vescovo Pascasino di Lilibeo, che fu portata in Sicilia da un \"\u00abSilanus diaconus Panormitanae ecclesiae\u00bb\", cio\u00e8 da \"Silano diacono della Chiesa di Palermo\".\nDurante l'occupazione araba, non vi furono vescovi di Palermo; a met\u00e0 dell'XI secolo Palermo fu elevata al rango di sede metropolitana. Nel 1049 il papa elesse arcivescovo Umberto di Silva Candida, cui i Normanni non concessero di sbarcare in Sicilia. La successione episcopale riprender\u00e0 solo nel 1065 con l'arcivescovo Nicodemo.\nNel 1176 l'arcidiocesi cedette il territorio di Corleone all'arcidiocesi di Monreale.\nIl 7 luglio 1775 papa Pio VI su richiesta di Ferdinando III di Sicilia, in forza del breve \"Apostolici suscepti\", un\u00ec \"aeque principaliter\" l'arcidiocesi di Palermo a quella di Monreale.\nL'unione ebbe termine il 2 marzo 1802 quando papa Pio VII con la bolla \"Imbecillitas humanae mentis\" ripristin\u00f2 Monreale come sede metropolitana indipendente.\nIl 20 maggio 1844 per effetto della bolla \"In suprema\" di papa Gregorio XVI l'arcidiocesi si estese a Cerda e a Castronovo di Sicilia, in passato sotto la giurisdizione rispettivamente delle diocesi di Cefal\u00f9 e Agrigento.\nDal 4 all'8 settembre 1924 Palermo ospit\u00f2 l'ottavo Congresso eucaristico nazionale italiano, a cui intervenne come legato pontificio il cardinale Gennaro Granito Pignatelli di Belmonte.\nIl 26 ottobre 1937 le parrocchie di rito bizantino sono state cedute a vantaggio dell'erezione dell'eparchia di Piana degli Albanesi.\nL'8 luglio 1960 furono cedute all'eparchia di Piana degli Albanesi anche le parrocchie di rito romano dei comuni di Mezzojuso, Contessa Entellina e Palazzo Adriano.\nDal 2005, l'arcidiocesi di Palermo \u00e8 \"gemellata\" con la diocesi di Rottenburg-Stoccarda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2016 su una popolazione di 933.501 persone contava 890.000 battezzati, corrispondenti al 95,3% del totale."}
{"id": "502481", "revid": "110157", "url": "https://it.wikipedia.org/wiki?curid=502481", "title": "Arcidiocesi di Palo", "text": "Larcidiocesi di Palo (in latino: \"Archidioecesis Palensis\") \u00e8 una sede metropolitana della Chiesa cattolica nelle Filippine. Nel 2019 contava 1.449.300 battezzati su 1.583.890 abitanti. \u00c8 retta dall'arcivescovo John Forrosuelo Du.\nTerritorio.\nL'arcidiocesi comprende la provincia filippina di Leyte, ad eccezione di quattro comuni nella parte settentrionale della provincia, che appartengono alla diocesi di Naval, e di sei comuni nella parte sud-orientale della stessa provincia, che appartengono alla diocesi di Maasin.\nSede arcivescovile \u00e8 la citt\u00e0 di Palo, dove si trova la cattedrale della Trasfigurazione del Signore.\nIl territorio si estende su 4.620\u00a0km\u00b2 ed \u00e8 suddiviso in 70 parrocchie.\nProvincia ecclesiastica.\nLa provincia ecclesiastica di Palo, istituita nel 1982, comprende le seguenti suffraganee:\nLa provincia ecclesiastica si estende sulle province civili filippine di Leyte (in parte), Biliran, Northern Samar, Samar e Eastern Samar.\nStoria.\nLa diocesi di Palo fu eretta il 28 novembre 1937 con la bolla \"Si qua in orbe\" di papa Pio XI, ricavandone il territorio dalla diocesi di Calbayog. Originariamente era suffraganea dell'arcidiocesi di Cebu.\nIl 23 marzo 1968 cedette una porzione del suo territorio a vantaggio dell'erezione della diocesi di Maasin.\nIl 15 novembre 1982 \u00e8 stata elevata al rango di arcidiocesi metropolitana con la bolla \"Ad fidelium\" di papa Giovanni Paolo II.\nIl 29 novembre 1988 ha ceduto un'altra porzione di territorio a vantaggio dell'erezione della diocesi di Naval.\nIl passaggio del tifone Haiyan nel novembre 2013 ha distrutto o reso inagibili la maggior parte delle strutture principali dell'arcidiocesi, tra cui la cattedrale, il palazzo arcivescovile e i diversi seminari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.583.890 persone contava 1.449.300 battezzati, corrispondenti al 91,5% del totale."}
{"id": "502482", "revid": "92723", "url": "https://it.wikipedia.org/wiki?curid=502482", "title": "Diocesi di Pamiers", "text": "La diocesi di Pamiers (in latino: \"Dioecesis Apamiensis\") \u00e8 una sede della Chiesa cattolica in Francia suffraganea dell'arcidiocesi di Tolosa. Nel 2019 contava 106.350 battezzati su 152.620 abitanti. \u00c8 retta dal vescovo Jean-Marc Eychenne.\nDal 1910 ai vescovi di Pamiers \u00e8 concesso di portare il titolo di \"vescovi di Couserans e di Mirepoix\" (\"Couseranensis et Mirapicensis\").\nTerritorio.\nLa diocesi comprende il dipartimento francese dell'Ari\u00e8ge, ad eccezione del cantone di Qu\u00e9rigut.\nSede vescovile \u00e8 la citt\u00e0 di Pamiers, dove si trova la cattedrale, dedicata a sant'Antonino di Pamiers. A Mirepoix e a Saint-Lizier si trovano le ex cattedrali, dedicate rispettivamente a San Maurizio e a San Licerio.\nIl territorio si estende su 4.903\u00a0km\u00b2 ed \u00e8 suddiviso in 304 parrocchie, raggruppate in 5 decanati: Foix, Pamiers, Alto Ari\u00e8ge, Pays d'Olmes-Mirepoix e Couserans.\nStoria.\nLa diocesi fu eretta il 23 luglio 1295 con la bolla \"Romanus Pontifex\" di papa Bonifacio VIII, ricavandone il territorio dalla diocesi di Tolosa. Inizialmente era suffraganea dell'arcidiocesi di Narbona.\nLa primitiva sede episcopale era l'abbazia di Sant'Antonino, nei pressi di Pamiers, le cui origini sono ignote, ma che era attestata gi\u00e0 nel X secolo. In essa erano conservate le reliquie di sant'Antonino. Primo vescovo della diocesi fu Bernard Saisset, ultimo abate di Sant'Antonino, che pot\u00e9 prendere possesso della sua sede solo nel 1297.\nIn origine la diocesi era molto vasta e questo aveva suscitato le rimostranze dell'arcivescovo di Tolosa. Papa Clemente V, con la bolla \"Iustitia et pax\" del 3 agosto 1308, ridusse di due terzi il primitivo territorio diocesano.\nL'11 luglio 1317 cedette porzioni del suo territorio a vantaggio dell'erezione della diocesi di Mirepoix e contestualmente divenne suffraganea dell'arcidiocesi di Tolosa.\nIl vescovo Jacques Fournier, futuro papa Benedetto XII, istitu\u00ec il tribunale diocesano dell'inquisizione, che fu attivo dal 1318 al 1325, per combattere gli ultimi resti dell'eresia catara.\nVerso la fine del XV secolo la cattedrale diocesana fu trasferita dall'abbazia di Sant'Antonino alla chiesa di \"Sainte-Marie du Mercadal\", all'interno della citt\u00e0, che fu dedicata a Sant'Antonino.\nNel 1557 il vescovo Jean de Barban\u00e7on si dimise e si convert\u00ec al calvinismo, che il suo successore Robert de Pellev\u00e9 prover\u00e0 a contrastare con l'ausilio dei gesuiti. Tuttavia la citt\u00e0 rimase in mano ai calvinisti fino al 1628 quando fu conquistata con la forza dalle truppe reali.\nL'opera di ricostruzione morale, spirituale e materiale della citt\u00e0, dopo le distruzioni protestanti, si deve soprattutto al vescovo Fran\u00e7ois-Etienne de Caulet, che intraprese una serie di visite pastorali e di sinodi diocesani, ed istitu\u00ec le \"conf\u00e9rences\" per l'istruzione religiosa del clero e del popolo.\nNello stesso periodo tuttavia Pamiers divenne un centro di sostegno delle idee gianseniste e gallicane, grazie soprattutto ai suoi vescovi, tra cui lo stesso Caulet e il suo successore Jean-Baptiste de Verthamon. \u00c8 in questo contesto che due vescovi, Fran\u00e7ois d'Anglure de Bourlemont e Fran\u00e7ois de Camps, nominati dal re, non ottennero le bolle di nomina da parte del papa.\nNel 1789 il vescovo Charles-C\u00e9sar-Louis d'Agoult de Bonneval dovette fuggire in Svizzera a causa della Rivoluzione. Successivamente ripar\u00f2 in Inghilterra.\nIn seguito al Concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio fu incorporato in quello dell'arcidiocesi di Tolosa. Nel 1817 ci fu un primo tentativo di restaurare la diocesi, che tuttavia non and\u00f2 in porto. Il 6 ottobre 1822 la diocesi \u00e8 stata definitivamente ristabilita con la bolla \"Paternae charitatis\" del medesimo papa Pio VII, ricavandone il territorio dall'arcidiocesi di Tolosa.\nDall'11 marzo 1910 ai vescovi di Pamiers fu concesso di portare il titolo delle diocesi soppresse di Mirepoix e di Couserans.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 152.620 persone contava 106.350 battezzati, corrispondenti al 69,7% del totale."}
{"id": "502483", "revid": "322321", "url": "https://it.wikipedia.org/wiki?curid=502483", "title": "Arcidiocesi di Pamplona e Tudela", "text": "Larcidiocesi di Pamplona e Tudela (in latino: \"Archidioecesis Pampilonensis et Tudelensis\") \u00e8 una sede metropolitana della Chiesa cattolica in Spagna. Nel 2019 contava 647.152 battezzati su 653.846 abitanti. \u00c8 retta dall'arcivescovo Francisco P\u00e9rez Gonz\u00e1lez.\nTerritorio.\nL'arcidiocesi comprende la comunit\u00e0 autonoma di Navarra.\nSede arcivescovile \u00e8 la citt\u00e0 di Pamplona, dove si trova la cattedrale dell'Assunzione di Maria Vergine (\"Catedral de la Asunci\u00f3n de Nuestra Se\u00f1ora\"). A Tudela si trova la cattedrale di Santa Maria della Solitudine (\"Catedral de Mar\u00eda Sant\u00edsima de la Soledad\").\nIl territorio si estende su 10.421\u00a0km\u00b2 ed \u00e8 suddiviso in 736 parrocchie.\nStoria.\nLa diocesi di Pamplona fu eretta nel V secolo, anche se si ritiene che il primo vescovo della citt\u00e0 sia stato san Firmino, verso la met\u00e0 del III secolo. Il primo vescovo di cui si abbia storicamente notizia \u00e8 invece Liliolo, che partecip\u00f2 al Concilio di Toledo del 589. Originariamente era suffraganea dell'arcidiocesi di Tarragona.\nA seguito dell'invasione musulmana dell'anno 711 si perdono le tracce dei vescovi di Pamplona, la cui successione riprende nell'anno 829, nello stesso periodo in cui si fecero i primi tentativi di stabilire il regno di Navarra.\nDurante il Medioevo la Navarra \u00e8 terra di passaggio per i pellegrini rivolti a Santiago di Compostela lungo il Cammino di Santiago. Il transito di pellegrini favor\u00ec la fioritura di alcuni monasteri (Leyre, Irache, Fitero, Iranzu e La Oliva).\nNel XIII secolo il regno di Navarra \u00e8 suddiviso in sei diocesi, di cui quella di Pamplona era la pi\u00f9 vasta, estendendosi anche fuori dei confini del regno.\nNel 1318 la diocesi entr\u00f2 a far parte della provincia ecclesiastica dell'arcidiocesi di Saragozza, fino al 1574 quando divenne suffraganea dell'arcidiocesi di Burgos.\nNel 1566 la diocesi si estese per comprendere i territori spagnoli delle diocesi di Bayonne e Dax, in modo da sottrarre queste zone alle guerre di religione francesi.\nLa diocesi di Tudela fu eretta il 27 marzo 1783 con la bolla \"Ad universam agri\" di papa Pio VI. Originariamente era suffraganea dell'arcidiocesi di Burgos.\nNel 1785 la diocesi di Pamplona cedette la Valdonsella alla diocesi di Jaca.\nIn seguito al concordato, il 5 settembre 1851 con la bolla \"Ad vicariam\" di papa Pio IX la sede di Tudela fu soppressa ed unita alla diocesi di Pamplona, che contestualmente ritorn\u00f2 ad essere suffraganea dell'arcidiocesi di Saragozza.\nL'8 settembre 1861 cedette una porzione del suo territorio a vantaggio dell'erezione della diocesi di Vitoria.\nDal 17 luglio 1889 al 2 settembre 1955 la diocesi di Tudela fu data in amministrazione ai vescovi di Tarazona. Il 2 settembre 1955 in forza del decreto \"Initis inter\" della Congregazione Concistoriale, che faceva seguito al nuovo concordato fra Santa Sede e governo spagnolo, ai vescovi di Pamplona fu affidata l'amministrazione della diocesi di Tudela; inoltre i confini diocesani furono modificati in modo da farli coincidere con i confini civili della Navarra.\nL'11 agosto 1956 Pamplona fu elevata al rango di arcidiocesi metropolitana con la bolla \"Decessorum Nostrorum\" di papa Pio XII; la stessa bolla stabil\u00ec che il passaggio di Tudela dalla provincia ecclesiastica di Saragozza alla nuova provincia di Pamplona.\nL'11 agosto 1984 per effetto della bolla \"Supremam exercentes\" di papa Giovanni Paolo II la diocesi di Tudela fu ristabilita ed unita \"aeque principaliter\" all'arcidiocesi di Pamplona: gli arcivescovi di questa sede hanno il titolo di arcivescovo di Pamplona e vescovo di Tudela.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 653.846 persone contava 647.152 battezzati, corrispondenti al 99,20% del totale."}
{"id": "502484", "revid": "110157", "url": "https://it.wikipedia.org/wiki?curid=502484", "title": "Arcidiocesi di Panama", "text": "Larcidiocesi di Panama (in latino: \"Archidioecesis Panamensis\") \u00e8 una sede metropolitana della Chiesa cattolica a Panama. Nel 2019 contava 1.777.600 battezzati su 2.090.700 abitanti. \u00c8 retta dall'arcivescovo Jos\u00e9 Domingo Ulloa Mendieta, O.S.A.\nTerritorio.\nL'arcidiocesi comprende la provincia di Panama.\nSede arcivescovile \u00e8 la citt\u00e0 di Panama, dove si trova la cattedrale dell'Assunzione di Maria Vergine.\nIl territorio si estende su 11.957\u00a0km\u00b2 ed \u00e8 suddiviso in 84 parrocchie, raggruppate in 6 zone pastorali: Panama Ovest, San Miguelito, Panama Centro Est, Panama Centro Ovest, Panama Ovest-La Chorrera, Panama Ovest.\nStoria.\nLa diocesi di Santa Mar\u00eda de La Antigua del Dari\u00e9n fu eretta da papa Leone X il 28 agosto 1513 e lo stesso giorno, con la bolla \"Pastoralis officii debitum\", fu nominato primo vescovo il francescano Juan de Quevedo Villegas. Si tratta della prima diocesi sulla terraferma americana. Originariamente era suffraganea dell'arcidiocesi di Siviglia.\nIl 7 dicembre 1520 assunse il nome di diocesi di Panam\u00e1.\nIl 24 aprile e il 3 novembre 1534 cedette porzioni del suo territorio a vantaggio dell'erezione rispettivamente delle diocesi di Cartagena (oggi arcidiocesi) e di diocesi di Le\u00f3n en Nicaragua.\nIl 12 febbraio 1546 entr\u00f2 a far parte della provincia ecclesiastica dell'arcidiocesi di Lima.\nIl 22 agosto dello stesso anno cedette un'altra porzione di territorio a vantaggio dell'erezione della diocesi di Popay\u00e1n (oggi arcidiocesi).\nNel 1751 ebbe la cattedra vescovile il primo vescovo panamense, Francisco Javier de Luna Victoria y Castro.\nIl 22 aprile 1836 in virt\u00f9 della bolla \"Romanorum Pontificum\" di papa Gregorio XVI la diocesi divenne suffraganea dell'arcidiocesi di Bogot\u00e0 e tale rimase fino al 1901, quando entr\u00f2 a far parte della provincia ecclesiastica dell'arcidiocesi di Cartagena.\nIl 29 novembre 1925 cedette un'altra porzione di territorio a vantaggio dell'erezione del vicariato apostolico del Dari\u00e9n e contestualmente fu elevata al rango di arcidiocesi immediatamente soggetta alla Santa Sede.\nIl 6 marzo 1955 ha ceduto un'ulteriore porzione di territorio a vantaggio dell'erezione della diocesi di David e nel contempo \u00e8 stata nuovamente elevata al rango di sede metropolitana con la bolla \"Etsi cotidie\" di papa Pio XII.\nIl 21 luglio 1962, il 13 luglio 1963 e il 18 dicembre 1993 ha ceduto ancora porzioni del suo territorio a vantaggio dell'erezione rispettivamente delle diocesi di Chitr\u00e9, di Santiago de Veraguas e di Penonom\u00e9.\nNel gennaio del 2019 \u00e8 stata sede della XXXIV Giornata mondiale della giovent\u00f9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.090.700 persone contava 1.777.600 battezzati, corrispondenti al 85,0% del totale."}
{"id": "502485", "revid": "92723", "url": "https://it.wikipedia.org/wiki?curid=502485", "title": "Diocesi di Panev\u0117\u017eys", "text": "La diocesi di Panev\u0117\u017eys (in latino: \"Dioecesis Panevezensis\") \u00e8 una sede della Chiesa cattolica in Lituania suffraganea dell'arcidiocesi di Vilnius. Nel 2019 contava 240.000 battezzati su 293.000 abitanti. \u00c8 retta dal vescovo Genadijus Linas Vodopjanovas, O.F.M.\nTerritorio.\nLa diocesi comprende la contea di Panev\u0117\u017eys e la parte occidentale della contea di Utena.\nSede vescovile \u00e8 la citt\u00e0 di Panev\u0117\u017eys, dove si trova la cattedrale di Cristo Re. A Krekenava sorge la basilica minore dell'Assunzione di Maria Vergine.\nIl territorio \u00e8 suddiviso in 9 decanati e in 111 parrocchie.\nStoria.\nLa diocesi \u00e8 stata eretta il 4 aprile 1926 con la bolla \"Lituanorum gente\" di papa Pio XI, ricavandone il territorio dalla diocesi di Samogizia (oggi arcidiocesi di Kaunas).\nOriginariamente suffraganea dell'arcidiocesi di Kaunas, il 24 dicembre 1991 \u00e8 entrata a far parte della provincia ecclesiastica dell'arcidiocesi di Vilnius.\nIl 28 marzo 1997 ha ceduto una porzione del suo territorio a vantaggio dell'erezione della diocesi di \u0160iauliai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 293.000 persone contava 240.000 battezzati, corrispondenti all'81,9% del totale."}
{"id": "502486", "revid": "92723", "url": "https://it.wikipedia.org/wiki?curid=502486", "title": "Diocesi di Palmerston North", "text": "La diocesi di Palmerston North (in latino: \"Dioecesis Palmerstonaquiloniana\") \u00e8 una sede della Chiesa cattolica in Nuova Zelanda suffraganea dell'arcidiocesi di Wellington. Nel 2019 contava 64.120 battezzati su 489.600 abitanti. La sede \u00e8 vacante.\nTerritorio.\nLa diocesi si estende sulle regioni di Manawatu-Wanganui, Baia di Hawke e Taranaki nell'isola del Nord.\nSede vescovile \u00e8 la citt\u00e0 di Palmerston North, dove si trova la cattedrale dello Spirito Santo.\nIl territorio \u00e8 suddiviso in 22 parrocchie.\nStoria.\nLa diocesi \u00e8 stata eretta il 6 marzo 1980 con la bolla \"Properamus et gestimus\" di papa Giovanni Paolo II, ricavandone il territorio dall'arcidiocesi di Wellington.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 489.600 persone contava 64.120 battezzati, corrispondenti al 13,1% del totale."}
{"id": "502489", "revid": "92723", "url": "https://it.wikipedia.org/wiki?curid=502489", "title": "Diocesi di Papantla", "text": "La diocesi di Papantla (in latino: \"Dioecesis Papantlensis\") \u00e8 una sede della Chiesa cattolica in Messico suffraganea dell'arcidiocesi di Jalapa appartenente alla regione ecclesiastica Golfo. Nel 2019 contava 935.400 battezzati su 1.239.250 abitanti. \u00c8 retta dal vescovo Jos\u00e9 Trinidad Zapata Ortiz.\nTerritorio.\nLa diocesi comprende 22 comuni nella parte settentrionale dello stato messicano di Veracruz e 4 comuni dello stato di Puebla. \nSede vescovile \u00e8 la citt\u00e0 di Teziutl\u00e1n, dove si trova la cattedrale di Nostra Signora Assunta. A Papantla de Olarte, capoluogo del comune di Papantla, sorge l'ex cattedrale anch'essa dedicata a Nostra Signora Assunta.\nIl territorio si estende su una superficie di 12.000\u00a0km\u00b2 ed \u00e8 suddiviso in 64 parrocchie.\nStoria.\nLa diocesi \u00e8 stata eretta il 24 novembre 1922 con la bolla \"Orbis catholici\" di papa Pio XI, ricavandone il territorio dalla diocesi di Ciudad Victoria o Tamaulipas (oggi diocesi di Tampico) e dalla diocesi di Veracruz o Jalapa (oggi arcidiocesi di Jalapa).\nIl 19 giugno 1931 per effetto del decreto \"Excellentissumus Dominus\" della Sacra Congregazione Concistoriale la diocesi incorpor\u00f2 due parrocchie che erano appartenute all'arcidiocesi di Puebla de los \u00c1ngeles e la sede vescovile fu spostata da Papantla a Teziutl\u00e1n.\nIl 20 maggio 1960, con la lettera apostolica \"Peculiari studio\", papa Giovanni XXIII ha proclamato la Beata Maria Vergine del Monte Carmelo (\"Beata Maria Virgo de Monte Carmelo\") patrona principale della diocesi.\nIl 9 giugno 1962 ha ceduto una porzione del suo territorio a vantaggio dell'erezione della diocesi di Tuxpan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.239.250 persone contava 935.400 battezzati, corrispondenti al 75,5% del totale."}
{"id": "502490", "revid": "92723", "url": "https://it.wikipedia.org/wiki?curid=502490", "title": "Arcidiocesi di Papeete", "text": "Larcidiocesi di Papeete (in latino: \"Archidioecesis Papeetensis\") \u00e8 una sede metropolitana della Chiesa cattolica in Francia. Nel 2019 contava 107.220 battezzati su 280.100 abitanti. \u00c8 retta dall'arcivescovo Jean-Pierre Cottanceau, SS.CC.\nTerritorio.\nL'arcidiocesi comprende le isole Australi, le isole della Societ\u00e0, le isole del Vento, le isole Sottovento, le isole Tuamotu e le isole Gambier nella Polinesia francese, nonch\u00e9 le isole Pitcairn.\nSede arcivescovile \u00e8 la citt\u00e0 di Papeete sull'isola di Tahiti, dove si trova la cattedrale di \"Notre-Dame\". A Rikitea, sull'isola di Mangareva, si trova l'antica cattedrale di San Michele.\nIl territorio \u00e8 suddiviso in 57 parrocchie.\nStoria.\nI primi tentativi di evangelizzare la Polinesia francese furono portati avanti da alcuni religiosi francescani provenienti dal Per\u00f9, nella seconda met\u00e0 del XVIII secolo. Durante il XIX secolo inizia una pi\u00f9 efficace opera missionaria.\nIl vicariato apostolico dell'Oceania orientale fu eretto il 14 giugno 1833 con il breve \"In sublimi\" di papa Gregorio XVI, ricavandone il territorio dalla prefettura apostolica delle Isole dei Mari del Sud. Non aveva territorio proprio, ma riuniva la prefettura apostolica dell'Oceania meridionale e la prefettura apostolica delle Isole Sandwich (oggi diocesi di Honolulu).\nIl 13 agosto 1844 in forza del breve \"Pastorale officium\" dello stesso papa Gregorio XVI la prefettura apostolica delle Isole Sandwich fu elevata a vicariato apostolico e divenne autonoma dal vicariato apostolico.\nIl 9 maggio 1848 cedette una porzione del suo territorio a vantaggio dell'erezione del vicariato apostolico delle Isole Marchesi (oggi diocesi di Taiohae o Tefenuaenata) e contestualmente assunse il nome di vicariato apostolico di Tahiti.\nL'8 febbraio 1889 cedette l'isola di Pasqua all'arcidiocesi di Santiago del Cile.\nIl 27 novembre 1922 cedette un'altra porzione di territorio a vantaggio dell'erezione della prefettura apostolica di Cook e Manihiki (oggi diocesi di Rarotonga).\nIl 21 giugno 1966 il vicariato apostolico \u00e8 stato elevato al rango di arcidiocesi metropolitana con la bolla \"Prophetarum voces\" di papa Paolo VI.\nIl 22 febbraio 1974 l'arcidiocesi si \u00e8 ampliata in virt\u00f9 del decreto \"Cum Insula\" della Congregazione per l'evangelizzazione dei popoli, incorporando le isole Pitcairn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 280.100 persone contava 107.220 battezzati, corrispondenti al 38,3% del totale."}
{"id": "502491", "revid": "110157", "url": "https://it.wikipedia.org/wiki?curid=502491", "title": "Diocesi di Pangkalpinang", "text": "La diocesi di Pangkalpinang (in latino: \"Dioecesis Pangkalpinangensis\") \u00e8 una sede della Chiesa cattolica in Indonesia suffraganea dell'arcidiocesi di Palembang. Nel 2020 contava 58.237 battezzati su 3.460.226 abitanti. \u00c8 retta dal vescovo Adrianus Sunarko, O.F.M.\nTerritorio.\nLa diocesi comprende per intero le province indonesiane di Bangka-Belitung e delle Isole Riau, e la reggenza di Indragiri Hilir nella provincia di Riau.\nSede vescovile \u00e8 la citt\u00e0 di Pangkal Pinang, dove si trova la cattedrale di San Giuseppe.\nIl territorio \u00e8 suddiviso in 17 parrocchie.\nStoria.\nLa prefettura apostolica di Bangka e Biliton fu eretta il 27 dicembre 1923 con il breve \"Cum propagationi\" di papa Pio XI, ricavandone il territorio dalla prefettura apostolica di Sumatra (oggi arcidiocesi di Medan).\nL'8 febbraio 1951 in virt\u00f9 della bolla \"Si enascens\" di papa Pio XII la prefettura apostolica fu elevata a vicariato apostolico e assunse il nome di vicariato apostolico di Pangkal-Pinang.\nIl 3 gennaio 1961 il vicariato apostolico fu elevato a diocesi con la bolla \"Quod Christus\" di papa Giovanni XXIII. Originariamente era suffraganea dell'arcidiocesi di Medan.\nIl 1\u00ba luglio 2003 entr\u00f2 a far parte della nuova provincia ecclesiastica dell'arcidiocesi di Palembang.\nA partire dall'Annuario pontificio del 2019 \u00e8 denominata con l'attuale grafia, lasciando immutato il nome latino.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 3.460.226 persone contava 58.237 battezzati, corrispondenti all'1,7% del totale."}
{"id": "502492", "revid": "92723", "url": "https://it.wikipedia.org/wiki?curid=502492", "title": "Diocesi di Paramaribo", "text": "La diocesi di Paramaribo (in latino: \"Dioecesis Paramaribo\u00ebnsis\") \u00e8 una sede della Chiesa cattolica in Suriname suffraganea dell'arcidiocesi di Porto di Spagna. Nel 2019 contava 146.700 battezzati su 605.270 abitanti. \u00c8 retta dal vescovo Karel Choennie.\nTerritorio.\nLa diocesi comprende tutto il Suriname.\nSede vescovile \u00e8 la citt\u00e0 di Paramaribo, dove si trova la cattedrale dei Santi Pietro e Paolo.\nIl territorio \u00e8 suddiviso in 48 parrocchie.\nStoria.\nLa prefettura apostolica della Guyana olandese fu eretta il 22 novembre 1817, ricavandone il territorio dalla missione sui iuris di Batavia (oggi arcidiocesi di Utrecht).\nIl 12 settembre 1842 la prefettura apostolica fu elevata a vicariato apostolico.\nIl 7 maggio 1958 per effetto della bolla \"Cum apostolicus vicariatus\" di papa Pio XII il vicariato \u00e8 stato elevato a diocesi e ha assunto il nome attuale. Originariamente la diocesi era immediatamente soggetta alla Santa Sede.\nIl 29 luglio 1968 \u00e8 divenuta suffraganea dell'arcidiocesi di Porto di Spagna in forza della bolla \"Si quis mente\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 605.270 persone contava 146.700 battezzati, corrispondenti al 24,2% del totale."}
{"id": "502494", "revid": "92723", "url": "https://it.wikipedia.org/wiki?curid=502494", "title": "Diocesi di Parintins", "text": "La diocesi di Parintins (in latino: \"Dioecesis Parintinensis\") \u00e8 una sede della Chiesa cattolica in Brasile suffraganea dell'arcidiocesi di Manaus appartenente alla regione ecclesiastica Norte 1. Nel 2019 contava 200.900 battezzati su 232.000 abitanti. \u00c8 retta dal vescovo Giuliano Frigeni.\nTerritorio.\nLa diocesi comprende parte dello stato brasiliano di Amazonas.\nSede vescovile \u00e8 la citt\u00e0 di Parintins, dove si trova la cattedrale di Nostra Signora del Carmine.\nIl territorio si estende su 68.387\u00a0km\u00b2 ed \u00e8 suddiviso in 9 parrocchie.\nStoria.\nLa prelatura territoriale di Parintins fu eretta il 12 luglio 1955 con la bolla \"Ceu boni patrisfamilias\" di papa Pio XII, ricavandone il territorio dall'arcidiocesi di Manaus.\nIl 13 luglio 1963 cedette una porzione del suo territorio a vantaggio dell'erezione della prelatura territoriale di Borba.\nIl 30 ottobre 1980 la prelatura territoriale di Parintins \u00e8 stata elevata al rango di diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 232.000 persone contava 200.900 battezzati, corrispondenti all'86,6% del totale."}
{"id": "502495", "revid": "76963", "url": "https://it.wikipedia.org/wiki?curid=502495", "title": "Adam Saunders (attore australiano)", "text": "Adam \u00e8 meglio conosciuto per aver interpretato il ruolo di Heath Carrol nella serie televisiva australiana \"Blue Water High\".\nCarriera.\nAdam ha iniziato a recitare all'et\u00e0 di soli 7 anni, e una volta diplomatosi alla \"Brent Street School of Performing Arts\" (dove si dilettava tra jazz, tap, funk, canto e recitazione), aveva gi\u00e0 molte porte aperte per entrare a far parte del mondo dello spettacolo.\nHa partecipato ad alcuni programmi per la tv come \"Home And Away\", \"The potato factory\", ma quello in cui ha riscontrato maggior successo e che lo ha reso noto \u00e8 \"Blue Water High\", con il ruolo del surfista Heath Carrol, ragazzo sbadato e ironico con la passione per la fotografia, innamorato della sua compagna di scuola e compagna di surf alla SURF Academy, Fiona \"Fly\" Watson (interpretata da Sophie Luck).\nHa tra l'altro partecipato a molti spot televisivi intensificando la sua partecipazione tra il 2008 e il 2009 fra i quali: Sizzler, Foxtel, NSW Turism, Ocean Spray, Cranberry Juice, Valvoline, McDonald, Fanta ed altri. Ha anche affrontato il lavoro di modello per molti cataloghi, come: Jeans for Genes, Studio Bambini e Mini Minors che continua tuttora oggi. Dal 2006 si limita solo a continuare la sua attivit\u00e0 nel mondo della pubblicit\u00e0 australiana e si dedica alla sua carriera di modello apparendo anche in qualche programma della tv australiana e conducendo l'evento The Best Australia Model nel 2009. Solo nel 2010 ritorna in 3 episodi di Dance Academy e nel 2011 al cinema. Nel 2013 \u00e8 ritornato al cinema con il film Million Dollar Mate, \u00e8 sia il protagonista che il produttore del film."}
{"id": "502496", "revid": "92723", "url": "https://it.wikipedia.org/wiki?curid=502496", "title": "Arcidiocesi di Parakou", "text": "Larcidiocesi di Parakou (in latino: \"Archidioecesis Parakuensis\") \u00e8 una sede metropolitana della Chiesa cattolica in Benin. Nel 2019 contava 103.860 battezzati su 459.800 abitanti. \u00c8 retta dall'arcivescovo Pascal N'Kou\u00e9.\nTerritorio.\nL'arcidiocesi comprende i comuni di Parakou e Tchaourou del dipartimento di Borgou in Benin.\nSede arcivescovile \u00e8 la citt\u00e0 di Parakou, dove si trova la cattedrale dei Santi Pietro e Paolo.\nIl territorio \u00e8 suddiviso in 26 parrocchie.\nProvinciaecclesiastica.\nLa provincia ecclesiastica di Parakou, istituita nel 1997, comprende le seguenti diocesi:\nStoria.\nLa prefettura apostolica di Parakou fu eretta il 13 maggio 1948 con la bolla \"Evangelizationis operi\" di papa Pio XII, ricavandone il territorio dalla prefettura apostolica di Niamey (oggi arcidiocesi di Niamey).\nIl 10 febbraio 1964 cedette una porzione del suo territorio, a vantaggio dell'erezione della diocesi di Natitingou e nel contempo fu elevata a diocesi con la bolla \"Africa terra\" di papa Paolo VI. La diocesi era suffraganea dell'arcidiocesi di Cotonou.\nIl 19 dicembre 1994 cedette un'altra porzione di territorio a vantaggio dell'erezione della diocesi di Kandi.\nIl 16 ottobre 1997 la diocesi \u00e8 stata elevata ad arcidiocesi metropolitana con la bolla \"Successoris Petri\" di papa Giovanni Paolo II.\nIl 22 dicembre 1999 ha ceduto ancora una porzione di territorio a favore dell'erezione della diocesi di N'Dali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2019 su una popolazione di 459.800 persone contava 103.860 battezzati, corrispondenti al 22,6% del totale."}
{"id": "502498", "revid": "31094", "url": "https://it.wikipedia.org/wiki?curid=502498", "title": "Teotihuac\u00e1n", "text": ""}
{"id": "502499", "revid": "124430987", "url": "https://it.wikipedia.org/wiki?curid=502499", "title": "Diocesi di Parramatta", "text": "La diocesi di Parramatta (in latino: \"Dioecesis Parramattensis\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2019 contava 344.360 battezzati su 1.130.735 abitanti. \u00c8 retta dal vescovo Vincent Long Van Nguyen, O.F.M.Conv.\nTerritorio.\nLa diocesi comprende una parte dello stato del Nuovo Galles del Sud, in Australia.\nSede vescovile \u00e8 la citt\u00e0 di Parramatta, dove si trova la cattedrale di San Patrizio.\nIl territorio \u00e8 suddiviso in 47 parrocchie.\nStoria.\nLa diocesi \u00e8 stata eretta l'8 aprile 1986 con la bolla \"Venerabilis Frater\" di papa Giovanni Paolo II, ricavandone il territorio dall'arcidiocesi di Sydney.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.130.735 persone contava 344.360 battezzati, corrispondenti al 30,5% del totale."}
{"id": "502500", "revid": "92723", "url": "https://it.wikipedia.org/wiki?curid=502500", "title": "Diocesi di Parna\u00edba", "text": "La diocesi di Parna\u00edba (in latino: \"Dioecesis Parnaibensis\") \u00e8 una sede della Chiesa cattolica in Brasile suffraganea dell'arcidiocesi di Teresina appartenente alla regione ecclesiastica Nordeste 4. Nel 2019 contava 534.000 battezzati su 648.000 abitanti. \u00c8 retta dal vescovo Juarez Sousa da Silva.\nTerritorio.\nLa diocesi comprende 29 comuni dello stato brasiliano di Piau\u00ed: Parna\u00edba, Batalha, Bom Princ\u00edpio do Piau\u00ed, Brasileira, Buriti dos Lopes, Cajueiro da Praia, Cara\u00fabas do Piau\u00ed, Caxing\u00f3, Cocal, Cocal dos Alves, Domingos Mour\u00e3o, Esperantina, Ilha Grande, Joaquim Pires, Joca Marques, Lagoa de S\u00e3o Francisco, Lu\u00eds Correia, Luzil\u00e2ndia, Madeiro, Matias Ol\u00edmpio, Milton Brand\u00e3o, Morro do Chap\u00e9u do Piau\u00ed, Murici dos Portelas, Pedro II, Piracuruca, Piripiri, S\u00e3o Jo\u00e3o da Fronteira, S\u00e3o Jo\u00e3o do Arraial e S\u00e3o Jos\u00e9 do Divino.\nSede vescovile \u00e8 la citt\u00e0 di Parna\u00edba, dove si trova la cattedrale di Nostra Signora della Grazia (\"Nossa Senhora da Gra\u00e7a\").\nIl territorio si estende su 20.839\u00a0km\u00b2 ed \u00e8 suddiviso in 37 parrocchie, raggruppate in 3 vicariati zonali: Norte, Sul I e Sul II.\nStoria.\nLa diocesi \u00e8 stata eretta il 16 dicembre 1944 con la bolla \"Ad dominici gregis\" di papa Pio XII, ricavandone il territorio dalla diocesi di Piau\u00ed (oggi arcidiocesi di Teresina).\nOriginariamente suffraganea dell'arcidiocesi di S\u00e3o Lu\u00eds do Maranh\u00e3o, il 9 agosto 1952 entr\u00f2 a far parte della provincia ecclesiastica dell'arcidiocesi di Teresina.\nIl 12 giugno 1975 ha ceduto una porzione del suo territorio a vantaggio dell'erezione della diocesi di Campo Maior.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 648.000 persone contava 534.000 battezzati, corrispondenti all'82,4% del totale."}
{"id": "502501", "revid": "110157", "url": "https://it.wikipedia.org/wiki?curid=502501", "title": "Diocesi di Parral", "text": "La diocesi di Parral (in latino: \"Dioecesis Parralensis\") \u00e8 una sede della Chiesa cattolica in Messico suffraganea dell'arcidiocesi di Chihuahua appartenente alla regione ecclesiastica Norte. Nel 2019 contava 228.897 battezzati su 280.392 abitanti. \u00c8 retta dal vescovo Mauricio Urrea Carrillo.\nTerritorio.\nLa diocesi comprende parte dello stato messicano di Chihuahua. Al momento dell'erezione, la diocesi comprendeva i comuni di Allende, Balleza, Coronado, El Tule, Hidalgo del Parral, Huejotit\u00e1n, Jim\u00e9nez, L\u00f3pez, Matamoros, Rosario, San Francisco del Oro, Santa Barbara, Valle de Zaragoza e parte del comune di Guadalupe y Calvo\nSede vescovile \u00e8 la citt\u00e0 di Parral, dove si trova la cattedrale di San Giuseppe.\nIl territorio si estende su una superficie di 43.674\u00a0km\u00b2 ed \u00e8 suddiviso in 21 parrocchie.\nStoria.\nLa diocesi \u00e8 stata eretta l'11 maggio 1992 con la bolla \"Qui de Ecclesiis\" di papa Giovanni Paolo II, ricavandone il territorio dall'arcidiocesi di Chihuahua e dal vicariato apostolico di Tarahumara (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 280.392 persone contava 228.897 battezzati, corrispondenti all'81,6% del totale."}
{"id": "502502", "revid": "986213", "url": "https://it.wikipedia.org/wiki?curid=502502", "title": "Arcidiocesi di Parigi", "text": "L'arcidiocesi di Parigi (in latino: \"Archidioecesis Parisiensis\") \u00e8 una sede metropolitana della Chiesa cattolica in Francia. Nel 2019 contava 1.309.700 battezzati su 2.157.184 abitanti. La sede \u00e8 vacante.\nTerritorio.\nL'arcidiocesi comprende il comune-arrondissement di Parigi. Il territorio si estende su 105\u00a0km\u00b2 ed \u00e8 suddiviso in 106 parrocchie.\nProvincia ecclesiastica.\nLa provincia ecclesiastica di Parigi \u00e8 costituita dalle seguenti suffraganee:\nCattedrale e basiliche.\nL'arcidiocesi ha le seguenti basiliche:\nStoria.\nLa diocesi di Parigi fu eretta nel III secolo. La datazione dell'apostolato di san Dionigi, il primo vescovo di Parigi, \u00e8 controversa, tuttavia l'opinione prevalente attribuisce credibilit\u00e0 a san Gregorio di Tours, che dichiara che san Dionigi fu uno dei sette vescovi inviati da papa Fabiano attorno al 250. Rimane certo che la comunit\u00e0 cristiana di Parigi avesse una certa importanza nel III secolo, come provano anche i ritrovamenti di catacombe e antichi cimiteri cristiani. Il primo vescovo storicamente documentato \u00e8 Vittorino, la cui firma si trova nel documento redatto nel 346 con il quale, nello pseudo-concilio di Colonia, un gruppo di vescovi fece sua la decisione del concilio di Sardica a favore di sant'Atanasio.\n\"Lutetia Parisiorum\", capitale del popolo celtico dei Parisi, era una \"civitas\" della Gallia Lugdunense quarta (o Senonia), come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Parigi dipendeva dalla provincia ecclesiastica dell'arcidiocesi di Sens, sede metropolitana provinciale.\nClodoveo I, re dei franchi, fu accolto nel 497 dopo la sua conversione al cristianesimo, e fece di Parigi la sua capitale. Il seguente periodo merovingio coincise con una grande fioritura religiosa, infatti il cristianesimo pot\u00e9 diffondersi e consolidarsi dal VI secolo grazie all'opera dei monaci missionari irlandesi, tra i quali si devono menzionare san Colombano e san Gallo.\nNella basilica di Saint-Denis, eretta agli inizi del VII secolo, trovarono la sepoltura molti re merovingi di Parigi.\nIl vescovo san Landry (\"Landericus\"), fond\u00f2 il primo ospedale della citt\u00e0, l'H\u00f4tel-Dieu e diede al monaco Marcolfo l'incarico di redigere, con il nome di \"Recueil de Formules\", il primo codice legislativo francese, un monumento della legislazione del VII secolo.\nL'epoca carolingia si apr\u00ec con l'episcopato di D\u00e9ofroi (\"Deodefridus\"), che ricevette la visita di papa Stefano III. I vescovi estesero il loro potere politico, anche per l'assenza dei sovrani che risiedevano frequentemente sulle rive della Mosa e del Reno. Erchanrado I (fine dell'VIII secolo) istitu\u00ec il capitolo di Notre Dame. Nel IX e nel X secolo i vescovi acquisirono potere politico ed economico.\nIl potere dei vescovi non diminu\u00ec con la dinastia capetingia nei secoli XI e XII. Tuttavia, poich\u00e9 i Capetingi risiedettero per lo pi\u00f9 a Parigi, vi furono dei contrasti a met\u00e0 del secolo XII: il vescovo scagli\u00f2 l'interdetto sul regno e il re confisc\u00f2 le propriet\u00e0 della Chiesa. L'intervento del papa e di san Bernardo ricompose la lite. L'episcopato del pi\u00f9 famoso teologo del tempo, Pietro Lombardo, diede a Parigi e alla sua universit\u00e0 un altissimo prestigio accademico. Il secolo XII si chiude con il lungo episcopato di Maurice de Sully, che intraprese la costruzione e poi consacr\u00f2 la cattedrale di Notre-Dame, e accolse a Parigi papa Alessandro III.\nParigi divenne sede di una importante universit\u00e0, nota con il nome di Sorbona, indipendente dal potere politico. Tra i suoi insigni maestri troviamo Pietro Abelardo, Pietro Lombardo, Jean Gerson, Tommaso d'Aquino.\nLa guerra dei cent'anni (1337-1452) fu un periodo difficile per la diocesi: dopo la battaglia di Poitiers del 1356 il vescovo Jean de Meulent fu fatto prigioniero. Nel XIV secolo per la prima volta i vescovi di Parigi ricevettero la porpora cardinalizia, privilegio che tocc\u00f2 prima a Etienne de Paris e poi al successore Aimery de Magnac. Prima della fine della guerra, il vescovo Jean Courtecuisse, un teologo di tendenze gallicane, fu costretto all'esilio a Ginevra (dove mor\u00ec nel 1423) per motivi politici.\nIl XVI secolo vide l'episcopato del poeta e diplomatico Jean du Bellay, che fu un tipico vescovo rinascimentale. Ebbe come segretario Rabelais. Tuttavia, sotto Enrico II cadde in disgrazia e rassegn\u00f2 le dimissioni nel 1551 e part\u00ec per Roma, dove mor\u00ec.\nA partire dal XVI e XVII secolo, Parigi divenne il centro culturale e religioso dell'intera Chiesa francese: a Parigi Ignazio di Loyola ebbe l'idea di fondare la Compagnia di Ges\u00f9; a Parigi sorse la pi\u00f9 importante scuola francese di spiritualit\u00e0 (\"\u00c9cole fran\u00e7aise de spiritualit\u00e9\") il cui maggiore rappresentante fu Pierre de B\u00e9rulle, e vi furono fondati importanti istituti religiosi come quello degli Oratoriani e dei Sulpiziani; a Parigi Vincenzo de' Paoli istitu\u00ec la Congregazione delle Figlie della Carit\u00e0 e invi\u00f2 missionari in Francia e nel mondo intero; Maria dell'Incarnazione Avrillot, al secolo Barbe Acarie Avrillot, reintrodusse in Francia l'ordine dei Carmelitani scalzi.\nIl 20 ottobre 1622 in forza della bolla \"Universi orbis\" di papa Gregorio XV la diocesi di Parigi fu elevata al rango di arcidiocesi metropolitana. Inizialmente aveva come suffraganee Chartres, Meaux e Orl\u00e9ans.\nNel XVII e XVIII secolo si diffusero a Parigi il giansenismo e il quietismo. Riusc\u00ec a porre un freno a queste controversie l'arcivescovo Christophe de Beaumont, che per\u00f2 rifiut\u00f2 i sacramenti ai giansenisti impenitenti e si attir\u00f2 l'odio del parlamento e poi anche di Luigi XV, che lo condann\u00f2 all'esilio.\nAnche al successore Antoine Le Clerc de Juign\u00e9 toccher\u00e0 l'esilio, questa volta in piena rivoluzione, che vide lo scontro tra preti che sottoscrissero la costituzione civile del clero e i cosiddetti \"refrattari\", molti dei quali trovarono la morte \"aux Carmes\" nel settembre 1792.\nIl 29 novembre 1801, il seguito al concordato tra la Santa Sede e Napoleone Bonaparte, cedette una porzione del suo territorio (gli arcidecanati di Josas e Brie) a vantaggio dell'erezione della diocesi di Versailles e il decanato di Champeux alla diocesi di Sens. In seguito a queste variazioni territoriali, l'arcidiocesi, che in precedenza contava 492 parrocchie, fu ridotta a 118 parrocchie.\nIl Concordato stabiliva che la provincia ecclesiastica di Parigi comprendesse otto suffraganee: Amiens, Arras, Cambrai, Orl\u00e9ans, Meaux, Soissons, Troyes e Versailles. Con la Restaurazione furono ripristinate le arcidiocesi di Reims e di Sens, sottraendo le diocesi di Troyes, Amiens e Soissons dalla giurisdizione di Parigi. Nel 1841 anche Cambrai divenne una sede metropolitana, con suffraganea Arras. Tuttavia, le diocesi di Blois e di Chartres, ristabilite nel 1822, furono incorporate alla provincia ecclesiastica di Parigi.\nDurante la Comune di Parigi, trov\u00f2 la morte per fucilazione l'arcivescovo Georges Darboy.\nNel XIX secolo Parigi divenne un importante centro missionario; qui trovano la loro sede principale la Societ\u00e0 per le Missioni Estere di Parigi e i padri Spiritani\nIl 9 ottobre 1966 l'arcidiocesi ha ceduto porzioni territoriali a vantaggio dell'erezione delle diocesi di Cr\u00e9teil, di Nanterre e di Saint-Denis. Da questo momento il territorio dell'arcidiocesi coincide con quello del comune, all'interno della periferica parigina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale di Parigi \u00e8 contenuto in un sacramentario della fine del IX secolo o dell'inizio del X.\nStatistiche.\nL'arcidiocesi nel 2019 su una popolazione di 2.157.184 persone contava 1.309.700 battezzati, corrispondenti al 60,7% del totale."}
{"id": "502503", "revid": "110157", "url": "https://it.wikipedia.org/wiki?curid=502503", "title": "Diocesi di Pasig", "text": "La diocesi di Pasig (in latino: \"Dioecesis Pasigina\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2019 contava 1.453.885 battezzati su 1.751.570 abitanti. \u00c8 retta dal vescovo Mylo Hubert Claudio Vergara.\nTerritorio.\nLa diocesi comprende le citt\u00e0 di Pasig, Taguig e Pateros nella Regione Capitale Nazionale delle Filippine.\nSede vescovile \u00e8 la citt\u00e0 di Pasig, dove si trova la cattedrale dell'Immacolata Concezione.\nIl territorio \u00e8 suddiviso in 60 parrocchie.\nStoria.\nLa diocesi \u00e8 stata eretta il 28 giugno 2003 con la bolla \"Dei claritas\" di papa Giovanni Paolo II, ricavandone il territorio dall'arcidiocesi di Manila.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.751.570 persone contava 1.453.885 battezzati, corrispondenti all'83,0% del totale."}
{"id": "502504", "revid": "287204", "url": "https://it.wikipedia.org/wiki?curid=502504", "title": "Diocesi di Pasto", "text": "La diocesi di Pasto (in latino: \"Dioecesis Pastopolitana\") \u00e8 una sede della Chiesa cattolica in Colombia suffraganea dell'arcidiocesi di Popay\u00e1n. Nel 2019 contava 860.861 battezzati su 964.600 abitanti. \u00c8 retta dal vescovo Juan Carlos C\u00e1rdenas Toro.\nTerritorio.\nLa diocesi comprende 29 comuni del dipartimento colombiano di Nari\u00f1o: Pasto, Arboleda, Bel\u00e9n, Buesaco, San Pedro de Cartago, Chachag\u00fc\u00ed, Col\u00f3n, Consac\u00e1, El Rosario, El Pe\u00f1ol, El Tabl\u00f3n de G\u00f3mez, El Tambo, Funes, La Cruz, La Florida, La Uni\u00f3n, Leiva, Nari\u00f1o, Policarpa, San Bernardo, Sandon\u00e1, Alb\u00e1n, San Lorenzo, San Pablo, Taminango, Tangua, Yacuanquer. Appartiene alla diocesi anche la parte orientale dei comuni di El Charco e di Santa B\u00e1rbara, mentre il resto del territorio fa parte rispettivamente della diocesi di Tumaco e del vicariato apostolico di Guapi.\nSede vescovile \u00e8 la citt\u00e0 di Pasto, dove si trova la cattedrale del Sacro Cuore di Ges\u00f9.\nIl territorio si estende su una superficie di 7.190\u00a0km\u00b2 ed \u00e8 suddiviso in 77 parrocchie, raggruppate in 10 vicariati: San Ezequiel Moreno, San Juan Bautista, San Pablo Ap\u00f3stol, San P\u00edo X, Juan XXIII, Juan Pablo II, Juan Pablo I, La Merced, Le\u00f3n XIII, Pablo VI.\nStoria.\nLa diocesi fu eretta il 10 aprile 1859 con la bolla \"In excelsa\" di papa Pio IX, ricavandone il territorio dalla diocesi di Popay\u00e1n (oggi arcidiocesi).\nOriginariamente suffraganea dell'arcidiocesi di Santaf\u00e9 en Nueva Granada (oggi arcidiocesi di Bogot\u00e0), il 20 giugno 1900 entr\u00f2 a far parte della provincia ecclesiastica dell'arcidiocesi di Popay\u00e1n.\nIl 20 novembre 1904 ha ceduto un'ampia porzione del suo territorio a vantaggio dell'erezione della prefettura apostolica di Caquet\u00e1 (in seguito vicariato apostolico di Sibundoy e oggi diocesi di Mocoa-Sibundoy).\nIl 1\u00ba maggio 1927 e il 23 settembre 1964 ha ceduto altre porzioni del suo territorio a vantaggio dell'erezione rispettivamente della prefettura apostolica di Tumaco (oggi diocesi) e della diocesi di Ipiales. In questa seconda occasione si \u00e8 contestualmente ampliata con porzioni di territorio appartenuti all'arcidiocesi di Popay\u00e1n e al vicariato apostolico di Sibundoy.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 964.600 persone contava 860.861 battezzati, corrispondenti all'89,2% del totale."}
{"id": "502506", "revid": "92723", "url": "https://it.wikipedia.org/wiki?curid=502506", "title": "Diocesi di Paterson", "text": "La diocesi di Paterson (in latino: \"Dioecesis Patersonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Newark appartenente alla regione ecclesiastica III (NJ, PA). Nel 2019 contava 433.000 battezzati su 1.156.880 abitanti. \u00c8 retta dal vescovo Kevin James Sweeney.\nTerritorio.\nLa diocesi comprende tre contee del New Jersey, negli Stati Uniti d'America: Morris, Passaic e Sussex.\nSede vescovile \u00e8 la citt\u00e0 di Paterson, dove si trova la cattedrale di San Giovanni Battista (\"St John the Baptist\").\nIl territorio si estende su 3.143\u00a0km\u00b2 ed \u00e8 suddiviso in 108 parrocchie.\nStoria.\nLa diocesi \u00e8 stata eretta il 9 dicembre 1937 con la bolla \"Recta cuiusvis\" di papa Pio XI, ricavandone il territorio dalla diocesi di Newark (oggi arcidiocesi).\nLa diocesi \u00e8 stata coinvolta nello scandalo dei casi di pedofilia all'interno della Chiesa cattolica a causa delle accuse di violenze su minori che sarebbero state perpetrate dal sacerdote Ronald Tully negli anni 1970. Ronald Tully, che si \u00e8 dichiarato innocente, fu rimosso dai suoi incarichi nel 2004. Nel 2012 la diocesi ha accettato di pagare non meno di 1,9 milioni di dollari a otto delle presunte vittime di Tully.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.156.880 persone contava 433.000 battezzati, corrispondenti al 37,4% del totale."}
{"id": "502507", "revid": "92723", "url": "https://it.wikipedia.org/wiki?curid=502507", "title": "Diocesi di Pathein", "text": "La diocesi di Pathein (in latino: \"Dioecesis Patheinensis\") \u00e8 una sede della Chiesa cattolica in Birmania suffraganea dell'arcidiocesi di Yangon. Nel 2019 contava 62.717 battezzati su 6.789.600 abitanti. La sede \u00e8 vacante.\nTerritorio.\nLa diocesi comprende parte della regione di Ayeyarwady nel delta del fiume Irrawaddy.\nSede vescovile \u00e8 la citt\u00e0 di Pathein, dove si trova la cattedrale di San Pietro.\nIl territorio \u00e8 suddiviso in 36 parrocchie.\nStoria.\nLa diocesi di Bassein fu eretta il 1\u00ba gennaio 1955 con la bolla \"Quo commodius\" di papa Pio XII, ricavandone il territorio dal vicariato apostolico di Rangoon, che lo stesso giorno \u00e8 stato elevato al rango di sede metropolitana (oggi arcidiocesi di Yangon).\nL'8 ottobre 1991 ha assunto il nome attuale in forza del decreto \"Apostolicis\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 6.789.600 persone contava 62.717 battezzati, corrispondenti allo 0,9% del totale."}
{"id": "502508", "revid": "92723", "url": "https://it.wikipedia.org/wiki?curid=502508", "title": "Diocesi di Patos", "text": "La diocesi di Patos (in latino: \"Dioecesis Patosensis\") \u00e8 una sede della Chiesa cattolica in Brasile suffraganea dell'arcidiocesi della Para\u00edba appartenente alla regione ecclesiastica Nordeste 2. Nel 2019 contava 391.000 battezzati su 429.000 abitanti. \u00c8 retta dal vescovo Eraldo Bispo da Silva.\nTerritorio.\nLa diocesi comprende 38 comuni dello stato brasiliano della Para\u00edba: \u00c1gua Branca, Areia de Bara\u00fanas, Assun\u00e7\u00e3o, Cacimba de Areia, Cacimbas, Catingueira, Condado, Desterro, Emas, Imaculada, Junco do Serid\u00f3, Juru, Livramento, M\u00e3e d'\u00c1gua, Malta, Mana\u00edra, Matur\u00e9ia, Nova Olinda, Olho d'\u00c1gua, Passagem, Patos, Pianc\u00f3, Princesa Isabel, Quixaba, Salgadinho, Santa Luzia, Santa Teresinha, Santana dos Garrotes, S\u00e3o Jos\u00e9 de Espinharas, S\u00e3o Jos\u00e9 de Princesa, S\u00e3o Jos\u00e9 do Bonfim, S\u00e3o Jos\u00e9 do Sabugi, S\u00e3o Mamede, Tapero\u00e1, Tavares, Teixeira, V\u00e1rzea e Vista Serrana.\nSede vescovile \u00e8 la citt\u00e0 di Patos, dove si trova la cattedrale di Nostra Signora della Guida (\"Nossa Senhora da Guia\").\nIl territorio si estende su 10.874\u00a0km\u00b2 ed \u00e8 suddiviso in 39 parrocchie, raggruppate in 7 foranie: Vale das Espinharas, Malta, Vale do Sabug\u00ed, Serra de Teixeira, Serra de Princesa, Vale do Pianc\u00f3 e Serra do Cariri.\nStoria.\nLa diocesi \u00e8 stata eretta il 17 gennaio 1959 con la bolla \"Quandoquidem Deus\" di papa Giovanni XXIII, ricavandone il territorio dalle diocesi di Cajazeiras e di Campina Grande.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 429.000 persone contava 391.000 battezzati, corrispondenti al 91,1% del totale."}
{"id": "502509", "revid": "322321", "url": "https://it.wikipedia.org/wiki?curid=502509", "title": "Diocesi di Patti", "text": "La diocesi di Patti (in latino: \"Dioecesis Pactensis\") \u00e8 una sede della Chiesa cattolica in Italia suffraganea dell'arcidiocesi di Messina-Lipari-Santa Lucia del Mela, appartenente alla regione ecclesiastica Sicilia. Nel 2019 contava 163.760 battezzati su 168.900 abitanti. \u00c8 retta dal vescovo Guglielmo Giombanco.\nTerritorio.\nLa diocesi comprende la citt\u00e0 di Patti e altri 41 comuni della citt\u00e0 metropolitana di Messina: Acquedolci, Alcara Li Fusi, Brolo, Capizzi, Capo d'Orlando, Capri Leone, Caronia, Castel di Lucio, Castell'Umberto, Cesar\u00f2, Ficarra, Floresta, Frazzan\u00f2, Galati Mamertino, Gioiosa Marea, Librizzi, Longi, Militello Rosmarino, Mirto, Mistretta, Montagnareale, Motta d'Affermo, Naso, Oliveri, Pettineo, Piraino, Raccuja, Reitano, San Fratello, San Marco d'Alunzio, San Piero Patti, San Salvatore di Fitalia, San Teodoro, Sant'Agata di Militello, Sant'Angelo di Brolo, Santo Stefano di Camastra, Sinagra, Torrenova, Tortorici, Tusa e Ucria. Confini naturali della diocesi sono la fascia tirrenica che va da Oliveri a Tusa, per una lunghezza di circa 102 chilometri, e la catena montuosa dei Nebrodi.\nSede vescovile \u00e8 la citt\u00e0 di Patti, dove si trova la basilica cattedrale di San Bartolomeo, un antico edificio ad unica navata all'interno del quale sono custodite oltre al simulacro e al reliquiario di santa Febronia, anche la tomba in stile rinascimentale della regina Adelasia del Vasto, moglie del gran conte Ruggero I d'Altavilla. Sempre a Patti \u00e8 presente la concattedrale dei Santi Martiri del XX secolo, consacrata nel 2012. Nel territorio diocesano sorge anche l'importante santuario mariano di Tindari, basilica minore.\nVicariati e parrocchie.\nIl territorio si estende su 1.647\u00a0km\u00b2 ed \u00e8 suddiviso in 84 parrocchie, raggruppate in 6 vicariati foranei.\nStoria.\nLe origini della diocesi di Patti, erede dell'antica diocesi di Tindari, eretta all'inizio del VI secolo, risalgono alla fine dell'XI secolo, quando il conte Ruggero intraprese la riconquista della Sicilia sottraendola agli arabi. Ruggero fond\u00f2 a Patti l'abbazia benedettina intitolata al Santissimo Salvatore (prima di marzo 1094), che fu unita a quella che il medesimo aveva fondato sull'isola di Lipari, di modo che le due abbazie furono governate da un solo abate, Ambrogio, bench\u00e9 avessero distinti priori.\nIl 14 settembre 1131 l'antipapa Anacleto II, con l'appoggio di Ruggero II, eresse in vescovato le due abbazie, nominando come vescovo l'abate Giovanni. Questi atti furono tuttavia abrogati da papa Innocenzo II nel 1139, nel corso del secondo concilio lateranense, ed il vescovo Giovanni fu deposto.\nNel 1157 papa Eugenio III eresse le diocesi di Patti e di Lipari, unite \"aeque principaliter\", e nomin\u00f2 il primo vescovo, Gilberto. Papa Alessandro III nel 1166 assoggett\u00f2 le due diocesi alla sede metropolitana di Messina.\nNel XIV secolo Lipari e Patti entrarono a far parte di due entit\u00e0 politiche diverse, il regno di Napoli e il regno di Sicilia, cosa che port\u00f2 inevitabilmente alla separazione delle due diocesi. Infatti, l'unione rimase fino al 18 aprile 1399, quando papa Bonifacio IX, con il breve \"Dudum ex certis\", separ\u00f2 le due diocesi e trasfer\u00ec il vescovo Francesco Gattolo alla sede di Lipari, e nomin\u00f2 Francesco Hermemir per la sede di Patti. Con un'altra bolla, lo stesso papa dovette determinare i possedimenti di ciascuno, sui quali i due prelati avevano trovato modo di litigare. Con queste decisioni la diocesi di Patti comprendeva i centri di Patti, Gioiosa, Librizzi, Montagnareale e Sorrentini e parte del territorio di San Salvatore di Fitalia.\nNel 1588 il vescovo Gilberto Isfar y Corillas, assegnando una rendita stabile per l'educazione dei chierici, istitu\u00ec il seminario diocesano, anche se l'atto di fondazione fu promulgato il 16 dicembre 1656 dal vescovo Ludovico Alfonso de Los Cameros. Nel 1865 due terzi dell'edificio del seminario furono incamerati dallo stato, che si appropri\u00f2 anche di quattro conventi di Patti, per adibirli a scuole, caserme e cimitero. Solo nel 1924 il vescovo Ferdinando Fiandaca vinse una causa civile e riottenne parte degli edifici sequestrati.\n Fino all'abolizione del feudalesimo in Sicilia i vescovi di Patti esercitavano, su larga parte del territorio della diocesi, i diritti e i doveri di signore feudale, potendosi fregiare anche dei titoli di gran castellano di Patti, barone di Gioiosa Guardia, principe o dinasta del Santissimo Salvatore e conte di Librizzi. In et\u00e0 normanna, sveva ed angioina, come si evince dalla ricca documentazione dell'archivio storico diocesano, la diocesi di Patti possedeva un cospicuo patrimonio immobiliare e terriero non solo nella citt\u00e0 episcopale e nella diocesi, ma nell'intera isola.\nTra i vescovi di Patti si possono ricordare: san Pietro Tommaso (1354-1359), che ebbe importanti incarichi di pacificazione tra i principi cristiani; Arnaldo Albertin (1534-1544), che indisse il primo sinodo diocesano nel 1537; Bartolom\u00e9 Sebasti\u00e1n de Aroitia (1549-1567) e Gilberto Isfar y Corillas (157-1600), che furono tra i principali vescovi attuatori delle riforme introdotte dal concilio di Trento; Michelangelo Celesia (1860-1871), che a causa dei dissidi con il governo italiano non pot\u00e9 mai prendere possesso della diocesi; Antonio Mantiero, che per un breve periodo (1935-1936) assomm\u00f2 anche la carica di prelato di Santa Lucia del Mela.\nCon bolla di papa Pio VII del 22 marzo 1822, divenuta esecutiva nel 1824, la diocesi ingrand\u00ec notevolmente il proprio territorio con l'annessione di ventiquattro centri abitati sottratti all'arcidiocesi di Messina. Ulteriori annessioni furono effettuate nel 1844 con dieci abitati provenienti dalle diocesi di Cefal\u00f9 (Castelluccio, Mistretta, Motta d'Affermo, Pettineo, Reitano, Santo Stefano di Camastra, Tusa) e di Nicosia (Capizzi, Cesar\u00f2, San Teodoro). Da allora il territorio diocesano \u00e8 rimasto immutato.\nGiovanni Previtera, vescovo di Patti dal 1888 al 1903, commission\u00f2 e sovvenzion\u00f2 la ristrutturazione dell'antico santuario mariano di Tindari, i cui lavori furono completati dopo la sua morte. Fond\u00f2 l'istituto della Sacra Famiglia per l'educazione di giovani fanciulle e la Banca Cattolica di Patti per la promozione del microcredito e l'assistenza sociale. Fond\u00f2 la rivista \"Il tindari\".\nIl 12 giugno 1988 la diocesi ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 168.900 persone contava 163.760 battezzati, corrispondenti al 97,0% del totale."}
{"id": "502510", "revid": "267975", "url": "https://it.wikipedia.org/wiki?curid=502510", "title": "Diocesi di Pavia", "text": "La diocesi di Pavia (in latino: \"Dioecesis Papiensis\") \u00e8 una sede della Chiesa cattolica in Italia suffraganea dell'arcidiocesi di Milano appartenente alla regione ecclesiastica Lombardia. Nel 2019 contava 180.800 battezzati su 193.626 abitanti. \u00c8 retta dal vescovo Corrado Sanguineti.\nTerritorio.\nLa diocesi \u00e8 sommariamente compresa tra il Ticino a ovest, il Po a sud, i colli del Lodigiano a est e il Lambro meridionale a nord. Il suo territorio \u00e8 costituito dai comuni del Pavese, ad eccezione di Casorate Primo, Siziano e Miradolo Terme, a cui si aggiungono i comuni di Casarile e Binasco nella citt\u00e0 metropolitana di Milano.\nSede vescovile \u00e8 la citt\u00e0 di Pavia, dove si trova la cattedrale di Santo Stefano e Santa Maria Assunta, che ricorda nella doppia intitolazione l'esistenza delle due cattedrali medievali (estiva e invernale). A Pavia sorgono pure le basiliche di San Pietro in Ciel d'Oro, che custodisce i resti di sant'Agostino e di san Severino Boezio, e di San Michele Maggiore, chiesa che ospit\u00f2 nei secoli X - XII le incoronazioni dei re italici.\nParrocchie e vicariati.\nIl territorio si estende su 782\u00a0km\u00b2 ed \u00e8 suddiviso in 100 parrocchie, raggruppate in 4 vicariati:\nLe parrocchie di Torrevecchia Pia, Vigonzone e Zibido al Lambro, fino al 1979 appartenenti all'arcidiocesi di Milano, seguivano il rito ambrosiano anzich\u00e9 quello romano. Per esigenze pastorali, con lettera vescovile nel 2006 fu introdotto anche qui \"ad experimentum\" il rito romano.\nStoria.\nL'attestazione pi\u00f9 antica dell'esistenza di una comunit\u00e0 cristiana in Pavia \u00e8 nella \"Vita Martini\", la biografia di san Martino di Tours scritta dal suo discepolo Sulpicio Severo. In essa si narra che Martino, che a quel tempo era ancora fanciullo e viveva a Ticinum (nome latino della citt\u00e0), fugg\u00ec di casa e \"ad ecclesiam confugit\" (si rifugi\u00f2 nella chiesa): l'episodio si collocherebbe negli anni intorno al 325-330 (essendo Martino nato nel 316 o 317) e pur con tutte le cautele interpretative del caso, indicherebbe l'esistenza di una \"chiesa\" (una comunit\u00e0 cristiana o un edificio di culto) a Pavia negli anni immediatamente successivi all'Editto di Milano (313) e al Concilio di Nicea (325).\nIl primo vescovo pavese documentato da fonti antiche \u00e8 Invenzio o Evenzio, che compare tra i vescovi che parteciparono al concilio di Aquileia del 381, guidato da Ambrogio di Milano, il quale inoltre parla di Evenzio nella sua opera \"De officiis ministrorum\", scritta verso il 390.\nSecondo la tradizione locale, tuttavia, il fondatore e protovescovo della citt\u00e0 fu Siro, vissuto nella prima met\u00e0 del IV secolo. Una leggenda di epoca tardo-medievale lo identificava con il fanciullo che, nel capitolo 6 del vangelo secondo Giovanni, offre a Ges\u00f9 i pani e i pesci per il miracolo della loro moltiplicazione: da qui l'iconografia consueta del santo, che lo raffigura in abiti episcopali con ai piedi un cesto contenente, appunto, pani e pesci.\nNel 451 Pavia \u00e8 menzionata come suffraganea del patriarcato di Aquileia.\nNel VI secolo papa Ormisda concesse al vescovo sant'Ennodio e ai suoi successori il privilegio del pallio, che sar\u00e0 confermato il 24 agosto 877 da papa Giovanni VIII al vescovo Giovanni II.\nCapitale del regno dei Longobardi ariani, Pavia visse per decenni con un duplice episcopato, cattolico ed ariano, situazione che ebbe termine con un atto del re Ariperto I (\u2020 661), che pose fine alla gerarchia ariana; in questa occasione il vescovo ariano Anastasio si convert\u00ec al cattolicesimo. Fino alla conversione longobarda le chiese ed i monasteri cattolici erano gestiti da chierici e monaci colombaniani dell'abbazia di San Colombano di Bobbio con sede primaria nel Monastero di San Pietro in Ciel d'Oro, che attu\u00f2 a Pavia e nel territorio una rinascita della cristianit\u00e0 e l'evangelizzazione di aree ancora pagane.\nNel 679 il vescovo di Pavia partecip\u00f2 al concilio provinciale di Milano, indizio molto probabile dell'appartenenza di Pavia alla provincia ecclesiastica milanese.\nVerso l'inizio dell'VIII secolo l'elezione del vescovo sant'Armentario suscit\u00f2 alcuni contrasti per la giurisdizione metropolitica, da cui si deduce che in questo tempo la diocesi di Pavia non era soggetta all'autorit\u00e0 metropolitica dell'arcidiocesi di Milano, probabilmente a causa dell'emancipazione politica durante il dominio longobardo. Forse da questo momento inizier\u00e0 l'indipendenza ecclesiastica della Chiesa pavese dalla giurisdizione metropolitica di Milano e la sua immediata soggezione alla sede romana.\nTra il X e l'XI secolo si form\u00f2 il territorio dipendente dal vescovo di Pavia con l'acquisizione o la cessione alla mensa episcopale di pievi dotate dello \"ius baptizandi\"; in una bolla di papa Onorio III del 1217 viene offerta una panoramica delle dipendenze del vescovo all'inizio del XIII secolo.\nNel 1423 fu indetto a Pavia un concilio, che fu poi traslato a Siena, ma le sue conclusioni tacciate di eresia, furono rifiutate e lo stesso concilio non fu riconosciuto come concilio ecumenico.\nSubito dopo il Concilio di Trento il vescovo Ippolito Rossi eresse il seminario diocesano. Lo stesso vescovo sostenne vigorosamente e vittoriosamente una controversia con san Carlo Borromeo, che voleva assoggettare la sede di Pavia alla potest\u00e0 metropolitica dell'arcidiocesi di Milano. Inoltre ebbe da papa Sisto V una nuova conferma delle antiche prerogative della diocesi, fra cui l'uso del pallio.\nIl 15 febbraio 1743 papa Benedetto XIV con la bolla \"Ad supremam equidem\" concesse ai vescovi di Pavia di aggiungere al proprio il titolo di arcivescovi di Amasea.\nIl 1\u00ba giugno 1803 fu assegnata come suffraganea alla provincia ecclesiastica milanese e tale fu confermata il 16 febbraio 1819 con la bolla \"Paternae charitatis\" di papa Pio VII, con la quale si stabiliva che la suffraganeit\u00e0 sarebbe cominciata con la morte del vescovo in carica, Paolo Lamberto D'All\u00e8gre, avvenuta nel 1821. Con la stessa bolla \"Paternae charitatis\" fu revocata l'unione del titolo di Amasea con quello di Pavia.\nIl 2 gennaio 1809 la diocesi rinunci\u00f2 alle parrocchie piacentine della pieve di Fontana Fredda e di Roveleto di Cadeo e della pieve di Val Nure con Bettola e la pieve di Revegozzo, San Bernardino, Bramaiano, Groppoducale, Rigolo, S. Giovanni, Cogno San Bassano (oggi sotto Farini), Leggio, Monte Ossero, Santa Maria, La Costa, Olmo, Vigolo che passarono quindi alla diocesi di Piacenza.\nIl 26 novembre 1817 in forza del breve \"Cum per nostras litteras\" dello stesso papa Pio VII la diocesi cedette tutte le parrocchie a destra del Ticino alla diocesi di Vigevano.\nIl 20 giugno 1859 Pietro Maria Ferr\u00e8 fu trasferito dalla diocesi di Crema alla sede episcopale di Pavia, ma dopo l'unit\u00e0 incontr\u00f2 l'opposizione del governo italiano perch\u00e9 nell'elezione erano stati osservati i privilegi della corona austro-ungarica. Il vescovo non pot\u00e9 prendere possesso della sede e ritenne la sede di Crema come amministratore apostolico. La situazione si risolse il 27 marzo 1867, quando fu trasferito alla diocesi di Casale Monferrato.\nIl 15 gennaio 1979 la diocesi si ingrand\u00ec con l'acquisizione dall'arcidiocesi di Milano dell'intero territorio del comune di Torrevecchia Pia. Contestualmente cedette alla diocesi di Lodi le frazioni di Camporinaldo (comune di Miradolo Terme) e di Corte Sant'Andrea (comune di Senna Lodigiana), acquisendo dalla stessa parti dei comuni di Marzano e di Bascap\u00e8.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nUn catalogo di vescovi pavesi, scoperto \"ex vetere libello\" ed inserito in un registro del capitolo della cattedrale dal canonico Alessio Beretta (XVI secolo), \u00e8 ritenuto attendibile e derivante dagli antichi dittici. Cos\u00ec si esprime Lanzoni: \u00abSi pu\u00f2 ritenere che il catalogo dell'archivio capitolare di Pavia, bench\u00e9 non anteriore al XVI secolo, derivi da fonte antica e degna di fede\u2026 Del resto il catalogo viene largamente confermato dai documenti sincroni\u00bb.\nStatistiche.\nLa diocesi nel 2019 su una popolazione di 193.626 persone contava 180.800 battezzati, corrispondenti al 93,4% del totale."}
{"id": "502512", "revid": "110157", "url": "https://it.wikipedia.org/wiki?curid=502512", "title": "Diocesi di Port-Berg\u00e9", "text": "La diocesi di Port-Berg\u00e9 (in latino: \"Dioecesis Portus Bergensis\") \u00e8 una sede della Chiesa cattolica in Madagascar suffraganea dell'arcidiocesi di Antsiranana. Nel 2019 contava 24.160 battezzati su 895.860 abitanti. \u00c8 retta dal vescovo Georges Varkey Puthiyakulangara, M.E.P.\nTerritorio.\nLa diocesi comprende i distretti civili di Boriziny, Mandritsara e Mampikony nella provincia di Mahajanga in Madagascar. Il territorio della diocesi \u00e8 composto da due zone distinte, che sebbene contigue, non hanno collegamenti stradali diretti. La popolazione si dedica soprattutto all'attivit\u00e0 agricola, \u00e8 molto giovane (2/3 della popolazione \u00e8 sotto i 30 anni) e povera (il 70% della popolazione vive sotto la soglia di povert\u00e0). Nella diocesi l'etnia Tsimihety \u00e8 prevalente: si tratta di persone molto legate alla loro religione tradizionale, sebbene nella diocesi si stiano diffondendo anche l'islam, il protestantesimo e alcune sette. \nSede vescovile \u00e8 la citt\u00e0 di Port-Berg\u00e9 (Boriziny), dove si trova la cattedrale di Maria Assunta in Cielo.\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta il 18 ottobre 1993 con la bolla \"Venerabiles Fratres\" di papa Giovanni Paolo II, ricavandone il territorio dalla diocesi di Mahajanga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 895.860 persone contava 24.160 battezzati, corrispondenti al 2,7% del totale."}
{"id": "502513", "revid": "1086375", "url": "https://it.wikipedia.org/wiki?curid=502513", "title": "Diocesi di P\u00e9cs", "text": "La diocesi di P\u00e9cs (in latino: \"Dioecesis Quinque Ecclesiensis\") \u00e8 una sede della Chiesa cattolica in Ungheria suffraganea dell'arcidiocesi di Kalocsa-Kecskem\u00e9t. Nel 2019 contava 432.560 battezzati su 657.330 abitanti. \u00c8 retta dal vescovo L\u00e1szl\u00f3 Felf\u00f6ldi.\nTerritorio.\nLa diocesi comprende le province ungheresi di Baranya e di Tolna.\nSede vescovile \u00e8 la citt\u00e0 di P\u00e9cs, dove si trova la cattedrale dei Santi Pietro e Paolo.\nIl territorio \u00e8 suddiviso in 155 parrocchie.\nStoria.\nLa diocesi fu eretta nel 1009 da santo Stefano re d'Ungheria.\nIl secondo vescovo, Mauro, venerato come santo, costru\u00ec la cattedrale. Papa Clemente III concesse ai vescovi di P\u00e9cs l'uso del pallio e il privilegio di essere preceduti dalla croce in ricompensa del contrasto all'eresia patarina perseguito dal vescovo Kal\u00e1n vissuto tra il XII e il XIII secolo. Questi privilegi suscitarono il ricorso degli arcivescovi di Esztergom, ma saranno riconfermati nel 1754 da papa Benedetto XIV.\nLa diocesi adottava il rito strigoniense. Nel 1491 fu stampato un \"Missale Quinqueecclesiense\" , derivato dal \"Missale Strigoniense\" del 1484.\nNel 1367 il vescovo Wilhelm Koppenbach trasform\u00f2 la scuola capitolare in universit\u00e0, che fior\u00ec per un certo tempo, fino alla battaglia di Moh\u00e1cs del 1526, che precedette il passaggio del territorio della diocesi sotto il dominio ottomano, avvenuto nel 1543. La cattedrale fu allora trasformata in moschea e fu riconsacrata al culto cristiano solo nel 1687, dopo la riconquista.\nNei secoli dal XVI al XVIII insorsero alcuni problemi a causa del diritto dei re d'Ungheria di nominare i vescovi, che i papi confermavano dopo lungo tempo o non confermavano affatto.\nIl 1\u00ba settembre 1754 papa Benedetto XIV con la bolla \"Romanus Pontifex\" concesse ai vescovi di P\u00e9cs di essere preceduti dalla croce astile e l'uso del pallio, come era uso per gli arcivescovi.\nIl vescovo Ign\u00e1c Szepesy de N\u00e9gyes nella prima met\u00e0 del XIX secolo fond\u00f2 un liceo con una facolt\u00e0 di teologia e una di giurisprudenza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 657.330 persone contava 432.560 battezzati, corrispondenti al 65,8% del totale."}
{"id": "502515", "revid": "92723", "url": "https://it.wikipedia.org/wiki?curid=502515", "title": "Arcidiocesi di Pelotas", "text": "Larcidiocesi di Pelotas (in latino: \"Archioecesis Pelotensis\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 3. Nel 2019 contava 372.500 battezzati su 643.100 abitanti. \u00c8 retta dall'arcivescovo Jacinto Bergmann.\nTerritorio.\nL'arcidiocesi comprende 13 comuni nella parte meridionale dello Stato brasiliano del Rio Grande do Sul al confine con l'Uruguay: Pelotas, S\u00e3o Louren\u00e7o do Sul, Turu\u00e7u, Cangu\u00e7u, Morro Redondo, Cap\u00e3o do Le\u00e3o, Piratini, Pedro Os\u00f3rio, Cerrito, Arroio Grande, Arroio do Padre, Jaguar\u00e3o e Herval.\nSede arcivescovile \u00e8 la citt\u00e0 di Pelotas, dove si trova la cattedrale di San Francesco da Paola.\nIl territorio si estende su 19.506\u00a0km\u00b2 ed \u00e8 suddiviso in 26 parrocchie, raggruppate in tre aree pastorali: Pelotas, Jaguar\u00e3o e Cangu\u00e7u.\nProvincia ecclesiastica.\nLa provincia ecclesiastica di Pelotas, istituita nel 2011, comprende due suffraganee:\nStoria.\nLa diocesi di Pelotas fu eretta il 15 agosto 1910 con la bolla \"Praedecessorum Nostrorum\" di papa Pio X, ricavandone il territorio dalla diocesi di S\u00e3o Pedro do Rio Grande, che contestualmente \u00e8 stata elevata al rango di arcidiocesi metropolitana e ha assunto il nome di arcidiocesi di Porto Alegre. Originariamente era suffraganea della stessa arcidiocesi di Porto Alegre.\nIl 25 giugno 1960 e il 27 maggio 1971 cedette porzioni del suo territorio a vantaggio dell'erezione rispettivamente delle diocesi di Bag\u00e9 e di Rio Grande.\nIl 13 aprile 2011 \u00e8 stata elevata al rango di arcidiocesi metropolitana con la bolla \"Sacrorum Antistites\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 643.100 persone contava 372.500 battezzati, corrispondenti al 57,9% del totale."}
{"id": "502516", "revid": "72396", "url": "https://it.wikipedia.org/wiki?curid=502516", "title": "Diocesi di Pelplin", "text": "La diocesi di Pelplin (in latino: \"Dioecesis Pelplinensis\") \u00e8 una sede della Chiesa cattolica in Polonia suffraganea dell'arcidiocesi di Danzica. Nel 2019 contava 719.600 battezzati su 776.400 abitanti. \u00c8 retta dal vescovo Ryszard Kasyna.\nTerritorio.\nLa diocesi comprende approssimativamente la parte del Voivodato della Pomerania ad ovest della Vistola, tranne il litorale baltico orientale, che appartiene all'arcidiocesi di Danzica.\nSede vescovile \u00e8 la citt\u00e0 di Pelplin, dove si trova la cattedrale dell'Assunzione di Maria Vergine. L'antica cattedrale della Santissima Trinit\u00e0 di Che\u0142m\u017ca, \u00e8 concattedrale della diocesi di Toru\u0144, nel cui territorio \u00e8 oggi situata.\nIl territorio si estende su 13.361\u00a0km\u00b2 ed \u00e8 suddiviso in 28 decanati e 290 parrocchie.\nStoria.\nIncerte sono le origini della diocesi di Che\u0142mno (\"Culm\" o \"Kulm\" in tedesco). Secondo la storiografia tradizionale tedesca, essa fu eretta il 29 luglio 1243 con la bolla \"His quae per dilectos filios\" di papa Innocenzo IV. Era una delle quattro diocesi fondate dal legato papale Guglielmo di Modena nello Stato Monastico dei Cavalieri Teutonici assieme alle diocesi di Varmia, di Sambia e di Pomesania.\nTuttavia, nella sua \"Historiae Poloniae\", lo storico polacco Jan D\u0142ugosz (noto come \"Johannes Longinus\"), segretario particolare del cardinale Zbigniew Ole\u015bnicki e arcivescovo di Leopoli nel 1480, fa risalire la fondazione della diocesi al 966 con il vescovo Ottaviano; lo stesso Dlugosz menziona un altro vescovo, Martino, nel 1070. Un terzo vescovo di Che\u0142mno, Ippolito \"romanus\", \u00e8 menzionato nel 1180 nelle opere di Nakielski e Miechovita. Infine, secondo una tradizione polacca anteriore al XIX secolo, un monaco cistercense di nome Cristiano sarebbe stato vescovo di Che\u0142mno dal 1222 con l'incarico di evangelizzare il popolo dei Prussiani ancora pagano.\nDi certo le liste episcopali riportate da Eubel e Gams, storici tedeschi, iniziano con Heidenryk, consacrato nel 1245, dopo l'erezione (o la rifondazione) della diocesi operata da Guglielmo di Modena. La diocesi ebbe il titolo di Che\u0142mno, bench\u00e9 dal 1243 e fino al 1824 sede episcopale fu la citt\u00e0 di Che\u0142m\u017ca (in tedesco: Culmsee); se Che\u0142mno fu sede episcopale, lo fu certamente prima del 1243.\nOriginariamente suffraganea dell'arcidiocesi di Gniezno, i cavalieri teutonici ottennero nel 1253 che essa entrasse nella provincia ecclesiastica dell'arcidiocesi di Riga. Questa decisione, bench\u00e9 confermata da papa Alessandro IV nel 1255, fu all'origine di forti contrasti e contestazioni. In seguito al trattato di Toru\u0144 del 1466, che vide il ritorno della terra di Che\u0142mno alla Polonia, la diocesi fu nuovamente assoggettata alla provincia ecclesiastica di Gniezno.\nNel periodo 1243-1466, la maggior parte dei vescovi era originaria dell'Ordine teutonico. Tra le principali figure, si ricordano quelle di Heidenryk, primo vescovo, che incoron\u00f2 nel 1253 Mindaugas, convertitosi al cristianesimo, re di Lituania; Jan Kropid\u0142o, dalla vita ecclesiastica assai burrascosa, che fu vescovo di diverse diocesi polacche; Arnold Stapel, che celebr\u00f2 il primo sinodo diocesano noto. Dopo il 1466, i vescovi di Che\u0142mno erano membri di diritto del senato polacco, di cui occupavano il nono posto nell'ordine gerarchico, passato al dodicesimo nel 1569, quando entrarono nel senato polacco anche i vescovi lituani. In quanto senatori, i vescovi di Che\u0142mno ebbero dunque modo di occuparsi degli affari politici della nazione polacca; in particolare alcuni di loro furono incaricati della cancelleria della corona, o come gran cancellieri o come vice-cancellieri. Tra questi si ricorda in particolare Andrzej Olszowski (1661-1674); altri vescovi degni di nota furono: Jan Dantyszek (1530-1538), distinto umanista e poeta latino, grande avversario del luteranesimo, uomo di Stato e diplomatico al servizio di Sigismondo I di Polonia; Stanislao Osio (\"Hosius\"), teologo al concilio di Trento, diplomatico e cardinale; e Andrzej Leszczy\u0144ski, che fond\u00f2 il seminario diocesano nel 1651.\nDopo l'introduzione del luteranesimo in Prussia, la parte della diocesi di Pomesania, che dopo il 1466 faceva parte del regno polacco, fu annessa nel 1601 alla diocesi di Che\u0142mno e contestualmente i vescovi di Che\u0142mno furono nominati amministratori apostolici del territorio della diocesi di Pomesania rimasto in territorio prussiano (fino al 1763).\nCon la soppressione definitiva dello Stato polacco (1794), la diocesi si trov\u00f2 a far parte del regno di Prussia. Il 16 luglio 1821, con la bolla \"De salute animarum\", papa Pio VII riorganizz\u00f2 le circoscrizioni ecclesiastiche cattoliche prussiane. La diocesi di Che\u0142mno si ingrand\u00ec notevolmente con territori presi all'arcidiocesi di Gniezno sulla riva sinistra della Vistola fino a comprendere anche le regioni orientali della Pomerania e la citt\u00e0 portuale di Danzica. Nel 1824 la sede vescovile fu trasferita da Che\u0142m\u017ca a Pelplin, come stabilito dalla bolla \"De salute animarum\"; tuttavia la diocesi continu\u00f2 a chiamarsi con l'antico nome medievale.\nDurante l'Ottocento si susseguirono sulla cattedra episcopale di Che\u0142mno quattro vescovi tedeschi dal 1833 al 1926; segu\u00ec il vescovo Okoniewski, che durante la seconda guerra mondiale fugg\u00ec in esilio, dove mor\u00ec nel 1944; durante la sua assenza la diocesi fu governata dal vescovo tedesco di Danzica, Karol Maria Splett.\nDopo la prima guerra mondiale, la diocesi entr\u00f2 a far parte della restaurata nazione polacca ad eccezione di alcune porzioni di territorio che rimasero in terra tedesca; inoltre Danzica ottenne lo \"status\" di citt\u00e0 libera. Tra il 1923 e il 1930 Che\u0142mno perdette questi territori: il decanato di Lauenburg divenne amministrazione apostolica nel 1923, annessa alla prelatura territoriale di Schneidem\u00fchl nel 1930; il decanato di Danzica fu eretto in diocesi nel 1925; infine i territori rimasti nella Prussia orientale furono annessi alla diocesi di Varmia nel 1930.\nIl 2 novembre 1948 Che\u0142mno divenne suffraganea dell'arcidiocesi di Pozna\u0144.\nCon la bolla \"Totus Tuus Poloniae populus\" del 25 marzo 1992, papa Giovanni Paolo II riorganizz\u00f2 completamente le circoscrizioni ecclesiastiche polacche, dopo la caduta del regime comunista. La diocesi di Che\u0142mno ha mutato il proprio nome in \"diocesi di Pelplin\" ed \u00e8 entrata a far parte della nuova provincia ecclesiastica dell'arcidiocesi di Danzica. Dal punto di vista territoriale, la diocesi ha subito notevoli modifiche: ha acquisito larghe porzioni di territorio dalla diocesi di Koszalin-Ko\u0142obrzeg e dall'arcidiocesi di Gniezno; contestualmente ha ceduto l'intera parte settentrionale all'arcidiocesi di Danzica e tutti i territori sulla riva destra della Vistola per l'erezione delle nuove diocesi di Toru\u0144 e di Elbl\u0105g. Inoltre ha ceduto all'arcidiocesi di Gniezno la parte del decanato di Fordon compresa nel territorio del quartiere di Fordon.\nIl 7 ottobre 1993, con la lettera apostolica \"Notae sunt\", papa Giovanni Paolo II ha confermato il diacono e martire San Lorenzo patrono principale della diocesi, e San Bernardo abate patrono secondario.\nIl 24 febbraio 2004 ha ceduto un'ulteriore porzione del suo territorio a vantaggio dell'erezione della diocesi di Bydgoszcz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 776.400 persone contava 719.600 battezzati, corrispondenti al 92,7% del totale."}
{"id": "502518", "revid": "1123126", "url": "https://it.wikipedia.org/wiki?curid=502518", "title": "Diocesi di Pembroke", "text": "La diocesi di Pembroke (in latino: \"Dioecesis Pembrokensis\") \u00e8 una sede della Chiesa cattolica in Canada suffraganea dell'arcidiocesi di Ottawa-Cornwall appartenente alla regione ecclesiastica Ontario. Nel 2019 contava 79.470 battezzati su 161.804 abitanti. \u00c8 retta dal vescovo Guy Desrochers, C.SS.R.\nTerritorio.\nLa diocesi comprende parte delle province canadesi dell'Ontario e del Qu\u00e9bec (distretto di Pontiac).\nSede vescovile \u00e8 la citt\u00e0 di Pembroke, in Ontario, dove si trova la cattedrale di San Columba (\"St. Columbkille Cathedral\").\nIl territorio \u00e8 suddiviso in 48 parrocchie.\nStoria.\nIl vicariato apostolico di Pontiac fu eretto l'11 luglio 1882 con il breve \"Silvicolarum praesertim\" di papa Leone XIII, ricavandone il territorio dalle diocesi di Ottawa (oggi arcidiocesi di Ottawa-Cornwall), di Trois-Rivi\u00e8res e dall'arcidiocesi di Saint-Boniface.\nIl 4 maggio 1898 il vicariato apostolico \u00e8 stato elevato a diocesi e ha assunto il nome attuale, in forza del breve \"Cum ex hac\" di papa Leone XIII; contestualmente furono ridefiniti i confini della nuova diocesi.\nIl 21 settembre 1908 ha ceduto una porzione del suo territorio a vantaggio dell'erezione del vicariato apostolico di Temiskaming (oggi diocesi di Timmins).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 161.804 persone contava 79.470 battezzati, corrispondenti al 49,1% del totale."}
{"id": "502520", "revid": "92723", "url": "https://it.wikipedia.org/wiki?curid=502520", "title": "Diocesi di Penang", "text": "La diocesi di Penang (in latino: \"Dioecesis Pinangensis\") \u00e8 una sede della Chiesa cattolica in Malaysia suffraganea dell'arcidiocesi di Kuala Lumpur. Nel 2019 contava 59.000 battezzati su 7.156.000 abitanti. \u00c8 retta dal vescovo Sebastian Francis.\nTerritorio.\nLa diocesi comprende cinque stati della Malaysia continentale: Perlis, Kedah, Penang, Perak e Kelantan.\nSede vescovile \u00e8 la citt\u00e0 di George Town, dove si trova la cattedrale dello Spirito Santo. Nella stessa citt\u00e0 si erge l'ex cattedrale dell'Assunzione di Maria Vergine. A Bukit Mertajam sorge la basilica minore di Sant'Anna.\nIl territorio \u00e8 suddiviso in 29 parrocchie.\nStoria.\nLa diocesi \u00e8 stata eretta il 25 febbraio 1955 con la bolla \"Malacensis archidioecesis\" di papa Pio XII, ricavandone il territorio dall'arcidiocesi di Malacca (oggi arcidiocesi di Singapore).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.156.000 persone contava 59.000 battezzati, corrispondenti allo 0,8% del totale."}
{"id": "502522", "revid": "322321", "url": "https://it.wikipedia.org/wiki?curid=502522", "title": "Diocesi di Penedo", "text": "La diocesi di Penedo (in latino: \"Dioecesis Penedensis\") \u00e8 una sede della Chiesa cattolica in Brasile suffraganea dell'arcidiocesi di Macei\u00f3 appartenente alla regione ecclesiastica Nordeste 2. Nel 2019 contava 989.125 battezzati su 1.059.000 abitanti. \u00c8 retta dal vescovo Valdemir Ferreira dos Santos.\nTerritorio.\nLa diocesi comprende 31 comuni nella parte meridionale dello stato brasiliano dell'Alagoas: Penedo, Anadia, Arapiraca, Barra de S\u00e3o Miguel, Bel\u00e9m, Boca da Mata, Campo Alegre, Campo Grande, Coit\u00e9 do N\u00f3ia, Coruripe, Cra\u00edbas, Feira Grande, Feliz Deserto, Girau do Ponciano, Igreja Nova, Jequi\u00e1 da Praia, Junqueiro, Lagoa da Canoa, Limoeiro de Anadia, Maribondo, Olho d'\u00c1gua Grande, Pia\u00e7abu\u00e7u, Porto Real do Col\u00e9gio, Roteiro, S\u00e3o Br\u00e1s, S\u00e3o Miguel dos Campos, S\u00e3o Sebasti\u00e3o, Tanque d'Arca, Taquarana, Teot\u00f4nio Vilela e Traipu.\nSede vescovile \u00e8 la citt\u00e0 di Penedo, dove si trova la cattedrale di Nostra Signora del Rosario. Ad Arapiraca sorge la concattedrale della Beata Vergine del Buon Consiglio.\nIl territorio si estende su 8.095\u00a0km\u00b2 ed \u00e8 suddiviso in 43 parrocchie.\nStoria.\nLa diocesi \u00e8 stata eretta il 3 aprile 1916 con la bolla \"Catholicae Ecclesiae cura\" di papa Benedetto XV, ricavandone il territorio dalla diocesi dell'Alagoas (oggi arcidiocesi di Macei\u00f3).\nOriginariamente suffraganea dell'arcidiocesi di Olinda (oggi arcidiocesi di Olinda e Recife), il 13 febbraio 1920 \u00e8 entrata a far parte della provincia ecclesiastica dell'arcidiocesi di Macei\u00f3.\nIl 10 febbraio 1962 ha ceduto una porzione del suo territorio a vantaggio dell'erezione della diocesi di Palmeira dos \u00cdndios.\nIl 9 luglio 1984 la chiesa della Beata Vergine del Buon Consiglio di Arapiraca \u00e8 stata elevata a concattedrale mediante il decreto \"Cum urbs\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.059.000 persone contava 989.125 battezzati, corrispondenti al 93,4% del totale."}
{"id": "502524", "revid": "110157", "url": "https://it.wikipedia.org/wiki?curid=502524", "title": "Diocesi di Penonom\u00e9", "text": "La diocesi di Penonom\u00e9 (in latino: \"Dioecesis Poenonomensis\") \u00e8 una sede della Chiesa cattolica a Panama suffraganea dell'arcidiocesi di Panama. Nel 2019 contava 226.200 battezzati su 279.000 abitanti. \u00c8 retta dal vescovo Edgardo Cede\u00f1o Mu\u00f1oz, S.V.D.\nTerritorio.\nLa diocesi comprende la provincia panamense di Cocl\u00e9.\nSede vescovile \u00e8 la citt\u00e0 di Penonom\u00e9, dove si trova la cattedrale di San Giovanni Battista.\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta il 18 dicembre 1993 con la bolla \"Quo aptius\" di papa Giovanni Paolo II, ricavandone il territorio dall'arcidiocesi di Panama.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 279.000 persone contava 226.200 battezzati, corrispondenti all'81,1% del totale."}
{"id": "502525", "revid": "1123126", "url": "https://it.wikipedia.org/wiki?curid=502525", "title": "Diocesi di Pensacola-Tallahassee", "text": "La diocesi di Pensacola-Tallahassee (in latino: \"Dioecesis Pensacolensis-Talloseiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Miami appartenente alla regione ecclesiastica XIV (FL, GA, NC, SC). Nel 2019 contava 67.458 battezzati su 1.500.427 abitanti. \u00c8 retta dal vescovo William Albert Wack, C.S.C.\nTerritorio.\nLa diocesi si estende nella parte nord-occidentale della Florida, negli Stati Uniti d'America e comprende 18 contee: Bay, Calhoun, Escambia, Franklin, Gadsden, Gulf, Holmes, Jackson, Jefferson, Leon, Liberty, Madison, Okaloosa, Santa Rosa, Taylor, Wakulla, Walton e Washington.\nSede vescovile \u00e8 la citt\u00e0 di Pensacola, dove si trova la cattedrale del Sacro Cuore (\"Sacred Heart\"). Nella citt\u00e0 di Tallahassee si trova invece la concattedrale di San Tommaso Moro (\"Co-Cathedral of St Thomas More\"). A Pensacola sorge la basilica minore di San Michele Arcangelo.\nIl territorio si estende su 36.724\u00a0km\u00b2 ed \u00e8 suddiviso in 44 parrocchie, raggruppate in 4 decanati.\nStoria.\nLa diocesi \u00e8 stata eretta il 1\u00ba ottobre 1975 con la bolla \"Sapienter quidem\" di papa Paolo VI, ricavandone il territorio dalla diocesi di Saint Augustine.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.500.427 persone contava 67.458 battezzati, corrispondenti al 4,5% del totale."}
{"id": "502526", "revid": "1123126", "url": "https://it.wikipedia.org/wiki?curid=502526", "title": "Diocesi di Peoria", "text": "La diocesi di Peoria (in latino: \"Dioecesis Peoriensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Chicago appartenente alla regione ecclesiastica VII (IL, IN, WI). Nel 2019 contava 192.140 battezzati su 1.939.700 abitanti. \u00c8 retta dal vescovo Daniel Robert Jenky, C.S.C.\nTerritorio.\nLa diocesi comprende 26 contee nella parte centrale dello stato americano dell'Illinois: Bureau, Champaign, DeWitt, Fulton, Hancock, Henderson, Henry, Knox, LaSalle, Livingston, Logan, Marshall, Mason, McDonough, McLean, Mercer, Peoria, Piatt, Putnam, Rock\u00a0Island, Schuyler, Stark, Tazewell, Vermilion, Warren e Woodford.\nSede vescovile \u00e8 la citt\u00e0 di Peoria, dove si trova la cattedrale dell'Immacolata Concezione (\"Cathedral of Saint Mary of the Immaculate Conception\").\nIl territorio si estende su 43.856\u00a0km\u00b2 ed \u00e8 suddiviso in 157 parrocchie.\nStoria.\nLa diocesi \u00e8 stata eretta da papa Pio IX il 12 febbraio 1875 con il breve \"Quod venerabiles\", ricavandone il territorio dalla diocesi di Chicago (oggi arcidiocesi).\nIl 10 settembre 1880 entr\u00f2 a far parte della provincia ecclesiastica dell'arcidiocesi di Chicago, e contestualmente ampli\u00f2 il proprio territorio con le contee di Bureau, LaSalle, Putnam, Henry e Rock Island sottratte alla medesima arcidiocesi.\nL'11 dicembre 1948 ha ceduto una porzione del suo territorio a vantaggio dell'erezione della diocesi di Joliet.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.939.700 persone contava 192.140 battezzati, corrispondenti al 9,9% del totale."}
{"id": "502527", "revid": "92723", "url": "https://it.wikipedia.org/wiki?curid=502527", "title": "Diocesi di P\u00e9rigueux", "text": "La diocesi di P\u00e9rigueux (in latino: \"Dioecesis Petrocoricensis\") \u00e8 una sede della Chiesa cattolica in Francia suffraganea dell'arcidiocesi di Bordeaux. Nel 2019 contava 370.000 battezzati su 432.580 abitanti. \u00c8 retta dal vescovo Philippe Mousset.\nTerritorio.\nLa diocesi comprende il dipartimento francese della Dordogna.\nSede vescovile \u00e8 la citt\u00e0 di P\u00e9rigueux, dove si trova la cattedrale di San Frontone e l'ex cattedrale di Santo Stefano di Citt\u00e0. A Sarlat-la-Can\u00e9da sorge l'ex cattedrale di San Sacerdote.\nIl territorio \u00e8 suddiviso in 26 parrocchie.\nStoria.\nLa diocesi \u00e8 attestata a partire dal IV secolo, suffraganea dell'arcidiocesi di Bordeaux, sede metropolitana della provincia romana dell'Aquitania seconda.\nLa tradizione considera san Frontone il primo vescovo di P\u00e9rigueux, sebbene alcune biografie del X e XIII secolo abbiano individuato un'identit\u00e0 con un omonimo santo egiziano della Nitria. Il primo vescovo di cui esistano riscontri storici \u00e8 Paterno, che reggeva la diocesi dopo la met\u00e0 del IV secolo e che venne deposto attorno al 360 in quanto partigiano dell'arianesimo.\nNel IX secolo la citt\u00e0 viene colpita dai Normanni e in questo periodo il catalogo dei vescovi si interrompe, bench\u00e9 vengano tradizionalmente menzionati dei vescovi di dubbia esistenza. Di certo, la diocesi si riprese sul finire del X secolo con il vescovo Frotario, che fond\u00f2 un monastero in onore di san Frontone in localit\u00e0 \"Puy-Saint-Front\".\nIl 13 agosto 1317 cedette una porzione del suo territorio a vantaggio dell'erezione della diocesi di Sarlat.\nNel corso delle guerre di religione del XVI secolo, P\u00e9rigueux venne conquistata dai Calvinisti nel 1575 e rimase in loro mano fino al 1581. In questo contesto molti monumenti cattolici furono distrutti, venne danneggiata la cattedrale di \"Saint-\u00c9tienne-de-la-Cit\u00e9\" (1577), e le stesse reliquie di san Frontone furono gettate nella Dordogna.\nNel 1624 il vescovo Fran\u00e7ois de La B\u00e9raudi\u00e8re istitu\u00ec il seminario diocesano.\nNel 1669 la cattedrale fu traslata dall'antica chiesa di Santo Stefano alla chiesa di San Frontone.\nIn seguito al concordato il 29 novembre 1801 con la bolla \"Qui Christi Domini\" di papa Pio VII la diocesi fu soppressa e il suo territorio incorporato nella diocesi di Angoul\u00eame.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di P\u00e9rigueux. Fu nominato anche un nuovo vescovo, Alexandre de Lostanges-Saint-Alv\u00e8re. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, l'erezione della diocesi e la nomina del vescovo non ebbero effetto.\nLa diocesi fu ristabilita definitivamente il 6 ottobre 1822 con la bolla \"Paternae charitatis\" di papa Pio VII, ricavandone il territorio dalla diocesi di Angoul\u00eame.\nIl 17 giugno 1854 i vescovi di P\u00e9rigueux ottennero il diritto di aggiungere al proprio titolo quello della diocesi soppressa di Sarlat, la cui sede \u00e8 compresa nei confini diocesani.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 432.580 persone contava 370.000 battezzati, corrispondenti all'85,5% del totale."}
{"id": "502528", "revid": "92723", "url": "https://it.wikipedia.org/wiki?curid=502528", "title": "Diocesi di Perpignano-Elne", "text": "La diocesi di Perpignano-Elne () \u00e8 una sede della Chiesa cattolica in Francia suffraganea dell'arcidiocesi di Montpellier. Nel 2019 contava 309.000 battezzati su 471.038 abitanti. \u00c8 retta dal vescovo Norbert Jos\u00e9 Henri Turini.\nTerritorio.\nLa diocesi comprende il dipartimento francese dei Pirenei Orientali.\nSede vescovile \u00e8 la citt\u00e0 di Perpignano, dove si trova la cattedrale di San Giovani Battista. A Elne sorge la concattedrale di Sant'Eulalia e Santa Giulia.\nIl territorio si estende su 4.116\u00a0km\u00b2 ed \u00e8 suddiviso in 231 parrocchie.\nStoria.\nLa diocesi di Elne fu eretta dai Visigoti, padroni della regione della Settimania, nel VI secolo, ricavandone il territorio dall'arcidiocesi di Narbona, di cui era originariamente era suffraganea. Primo vescovo conosciuto di Elne \u00e8 Domno, menzionato nel 571 nella cronaca di Jean de Biclair.\nLa diocesi comprendeva tre regioni, il Conflent, il Vallespir e il Roussillon, percorsi dai bacini dei fiumi T\u00eat e Tech. Queste delimitazioni appaiono in un documento del X secolo. Le tre regioni che costituivano il territorio della diocesi figurano come arcidiaconati nell'XI secolo.\nLa fine dei Visigoti, l'invasione musulmana e poi l'occupazione dei Franchi aprono per la Settimania e per la diocesi un lungo periodo di oscurit\u00e0. Solo con il IX secolo si ritrovano notizie pi\u00f9 certe sulla diocesi ed anche la serie episcopale diventa pi\u00f9 continua, soprattutto a partire dal vescovo Audesindo (856-885).\nNulla si conosce della cattedrale d'epoca visigota e poco si conosce di quella dell'epoca carolingia. Questa fu ricostruita, o forse pi\u00f9 semplicemente restaurata, sul finire del IX secolo e consacrata il 1\u00ba settembre 917. L'attuale concattedrale di Elne venne edificata a partire dall'XI secolo; una lapide interna all'edificio attesta la consacrazione dell'altare maggiore nel 1069; la costruzione continu\u00f2 tuttavia ancora nei secoli XII e XIII.\nIl 23 luglio 1511 papa Giulio II sottrasse la diocesi alla provincia ecclesiastica di Narbona e la rese immediatamente soggetta alla Santa Sede. L'arcivescovo di Narbona protest\u00f2 contro questa decisione e il 22 gennaio 1518 papa Leone X revoc\u00f2 la decisione del suo predecessore. Tuttavia l'imperatore Carlo V imped\u00ec l'esecuzione della bolla di Leone X e da questo momento la diocesi di Elne fu esente dalla giurisdizione dei metropoliti di Narbona. Questa situazione dur\u00f2 poco. Infatti il concilio di Trento decise che i vescovi \"indipendenti\" dovevano unirsi al metropolita pi\u00f9 vicino. Il vescovo Lupe Mart\u00ednez Lagunilla nel 1564 opt\u00f2 per la sede metropolitana di Tarragona, scelta confermata da papa Gregorio XIII con bolla inviata al vescovo Pedro M\u00e1rtir Coma (1569-1578).\nA partire dal XIII secolo, la vicina citt\u00e0 di Perpignano era cresciuta d'importanza, dal punto di vista civile, economico e politico; anche i vescovi cominciarono a risiedere sempre pi\u00f9 spesso nella nuova citt\u00e0. Il 1\u00ba settembre 1601 in forza della bolla \"Superna dispositione\" di papa Clemente VIII fu ufficialmente ratificato il trasferimento della sede vescovile da Elne a Perpignano, dove fu eretta a cattedrale la chiesa di San Giovanni Battista, costruita nel XIV secolo. Pur risiedendo a Perpignano, i vescovi continuarono a portare il solo titolo di Elne fino alla rivoluzione francese.\nNel 1659 come conseguenza del trattato dei Pirenei la diocesi entr\u00f2 a far parte della provincia ecclesiastica dell'arcidiocesi di Narbona.\nIn seguito al concordato, con la bolla \"Qui Christi Domini\" di papa Pio VII del 29 novembre 1801 la diocesi fu soppressa ed il suo territorio unito a quello della diocesi di Carcassonne.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede \"Elnensis\". Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto.\nIl 6 ottobre 1822 la diocesi fu definitivamente ristabilita con la bolla \"Paternae caritatis\" del medesimo papa Pio VII, ricavandone il territorio, corrispondente al dipartimento dei Pirenei Orientali, dalla diocesi di Carcassonne. Da questo momento divenne suffraganea dell'arcidiocesi di Albi e, pur continuando a mantenere il nome latino di \"Elnensis\", nelle lingue volgari venne chiamata \"diocesi di Perpignano\" e in seguito \"diocesi di Perpignano-Elne\".\nL'8 dicembre 2002, in seguito alla riorganizzazione delle circoscrizioni ecclesiastiche francesi, ha cambiato provincia ecclesiastica, passando da quella di Albi a quella di Montpellier.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 471.038 persone contava 309.000 battezzati, corrispondenti al 65,6% del totale."}
{"id": "502529", "revid": "1649409", "url": "https://it.wikipedia.org/wiki?curid=502529", "title": "Arcidiocesi di Perth", "text": "Larcidiocesi di Perth (in latino: \"Archidioecesis Perthensis\") \u00e8 una sede metropolitana della Chiesa cattolica in Australia. Nel 2019 contava 486.000 battezzati su 1.948.731 abitanti. \u00c8 retta dall'arcivescovo Timothy Costelloe, S.D.B.\nTerritorio.\nL'arcidiocesi comprende la parte meridionale dello Stato australiano dell'Australia Occidentale, ad eccezione del lembo sud-occidentale. L'arcidiocesi ha giurisdizione anche sull'isola di Natale, le isole Cocos e le isole Heard e McDonald.\nSede arcivescovile \u00e8 la citt\u00e0 di Perth, dove si trova la cattedrale dell'Immacolata Concezione. A Fremantle sorge la basilica minore di San Patrizio.\nIl territorio \u00e8 suddiviso in 109 parrocchie.\nProvincia ecclesiastica.\nLa provincia ecclesiastica di Perth, istituita nel 1913, comprende 3 suffraganee:\nStoria.\nLa diocesi di Perth fu eretta il 6 maggio 1845 con il breve \"Universo dominico\" di papa Gregorio XVI, ricavandone il territorio dall'arcidiocesi di Sydney, di cui era originariamente suffraganea. Con la stessa bolla furono eretti anche i vicariati apostolici di Essington (oggi diocesi di Darwin), nel Territorio del Nord, e di Sonde, sulla costa meridionale dell'Australia Occidentale, dati in amministrazione ai vescovi di Perth, fino alla loro erezione in diocesi.\nNel 1847 cess\u00f2 l'amministrazione dei vescovi di Perth sul vicariato apostolico di Essington, elevato al rango di diocesi, e sul vicariato apostolico di Sonde, che fu soppresso, e il cui territorio fu in parte incorporato nella diocesi di Perth.\nIl 12 marzo 1867 cedette una porzione del suo territorio a vantaggio dell'erezione dell'abbazia territoriale di New Norcia.\nIl 31 marzo 1874 entr\u00f2 a far parte della provincia ecclesiastica dell'arcidiocesi di Melbourne.\nIl 10 maggio 1887 e il 30 gennaio 1898 cedette altre porzioni di territorio a vantaggio dell'erezione rispettivamente del vicariato apostolico di Kimberley in Australia Occidentale (oggi diocesi di Broome) e della diocesi di Geraldton.\nIl 28 agosto 1913 \u00e8 stata elevata al rango di arcidiocesi metropolitana.\nIl 12 novembre 1954 ha ceduto un'ulteriore porzione di territorio a vantaggio dell'erezione della diocesi di Bunbury.\nIl 19 febbraio 1960 acquis\u00ec la parrocchia di Southern Cross che era appartenuta all'abbazia territoriale di New Norcia, in forza del decreto \"Ad bonum animarum\" della Congregazione di Propaganda Fide.\nNel 1982 ha incorporato il territorio dell'abbazia territoriale di New Norcia, che \u00e8 stata soppressa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.948.731 persone contava 486.000 battezzati, corrispondenti al 24,9% del totale."}
{"id": "502530", "revid": "92723", "url": "https://it.wikipedia.org/wiki?curid=502530", "title": "Diocesi di Pesqueira", "text": "La diocesi di Pesqueira (in latino: \"Dioecesis Pesqueirensis\") \u00e8 una sede della Chiesa cattolica in Brasile suffraganea dell'arcidiocesi di Olinda e Recife appartenente alla regione ecclesiastica Nordeste 2. Nel 2019 contava 391.819 battezzati su 501.900 abitanti. \u00c8 retta dal vescovo Jos\u00e9 Luiz Ferreira Salles, C.SS.R.\nTerritorio.\nLa diocesi comprende 13 comuni dello stato brasiliano di Pernambuco: Alagoinha, Arcoverde, Belo Jardim, Brejo da Madre de Deus, Bu\u00edque, Jata\u00faba, Pedra, Pesqueira, Po\u00e7\u00e3o, Sanhar\u00f3, Sert\u00e2nia, Tupanatinga e Venturosa.\nSede vescovile \u00e8 la citt\u00e0 di Pesqueira, dove si trova la cattedrale di Sant'Agata.\nIl territorio si estende su 10.065\u00a0km\u00b2 ed \u00e8 suddiviso in 25 parrocchie.\nStoria.\nLa diocesi di Floresta fu eretta da papa Pio X il 5 dicembre 1910, ricavandone il territorio dalla diocesi di Olinda (oggi arcidiocesi di Olinda e Recife), che fu contestualmente elevata al rango di sede metropolitana.\nIl 2 agosto 1918 in forza della bolla \"Archidioecesis Olindensis-Recifensis\" di papa Benedetto XV la sede vescovile \u00e8 stata traslata da Floresta a Pesqueira e la diocesi ha assunto il nome attuale; contestualmente la diocesi ha ampliato il proprio territorio con sei parrocchie gi\u00e0 appartenute alla sede metropolitana di Olinda e Recife.\nIl 30 novembre 1923, il 2 luglio 1956 e il 15 febbraio 1964 ha ceduto porzioni del suo territorio a vantaggio dell'erezione rispettivamente delle diocesi di Petrolina, di Afogados da Ingazeira e della nuova diocesi di Floresta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 501.900 persone contava 391.819 battezzati, corrispondenti al 78,1% del totale."}
{"id": "502531", "revid": "110157", "url": "https://it.wikipedia.org/wiki?curid=502531", "title": "Diocesi di Petrolina", "text": "La diocesi di Petrolina (in latino: \"Dioecesis Petrolinensis\") \u00e8 una sede della Chiesa cattolica in Brasile suffraganea dell'arcidiocesi di Olinda e Recife appartenente alla regione ecclesiastica Nordeste 2. Nel 2019 contava 359.400 battezzati su 432.600 abitanti. \u00c8 retta dal vescovo Francisco Canind\u00e9 Palhano.\nTerritorio.\nLa diocesi comprende 8 comuni dello stato brasiliano di Pernambuco: Petrolina, Afr\u00e2nio, Dormentes, Granito, Lagoa Grande, Santa Cruz, Santa Filomena e Santa Maria da Boa Vista.\nSede vescovile \u00e8 la citt\u00e0 di Petrolina, dove si trova la cattedrale del Sacro Cuore di Ges\u00f9 e Cristo Re (\"Sagrado Cora\u00e7\u00e3o de Jesus e Cristo Rei\").\nIl territorio si estende su 16.260\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 30 novembre 1923 con la bolla \"Dominicis gregis\" di papa Pio XI, ricavandone il territorio dalla diocesi di Pesqueira.\nIl 15 febbraio 1964 ha ceduto una porzione del suo territorio a vantaggio dell'erezione della diocesi di Floresta.\nIl 29 giugno 1992 \u00e8 stato inaugurato il seminario diocesano, dedicato a san Giuseppe. La prima pietra del seminario era stata benedetta il 19 marzo 1988.\nIl 16 giugno 2010 ha ceduto un'altra porzione di territorio a vantaggio dell'erezione della diocesi di Salgueiro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 432.600 persone contava 359.400 battezzati, corrispondenti all'83,1% del totale."}
{"id": "502532", "revid": "92723", "url": "https://it.wikipedia.org/wiki?curid=502532", "title": "Diocesi di Peterborough", "text": "La diocesi di Peterborough (in latino: \"Dioecesis Peterboroughensis\") \u00e8 una sede della Chiesa cattolica in Canada suffraganea dell'arcidiocesi di Kingston appartenente alla regione ecclesiastica Ontario. Nel 2019 contava 62.000 battezzati su 474.800 abitanti. \u00c8 retta dal vescovo Daniel Joseph Miehm.\nTerritorio.\nLa diocesi comprende parte della provincia canadese dell'Ontario e precisamente la Municipalit\u00e0 di Distretto di Muskoka, il distretto di Parry Sound, le contee di Northumberland e Peterborough, la municipalit\u00e0 di Kawartha Lakes, la citt\u00e0 di Clarington (nella Municipalit\u00e0 Regionale di Durham), e cinque citt\u00e0 nella parte sud-occidentale della contea di Haliburton.\nSede vescovile \u00e8 la citt\u00e0 di Peterborough, dove si trova la cattedrale di San Pietro in Vincoli.\nIl territorio \u00e8 suddiviso in 40 parrocchie.\nStoria.\nIl vicariato apostolico del Canada settentrionale fu eretto il 3 febbraio 1874 con il breve \"Arcano divinae\" di papa Pio IX, ricavandone il territorio dalla diocesi di Kingston (oggi arcidiocesi).\nL'11 luglio 1882, con il breve \"Quod venerabiles\" di papa Leone XIII, si \u00e8 ampliata includendo territori che appartenevano alla diocesi di Kingston ed \u00e8 stata elevata a diocesi.\nInizialmente suffraganea dell'arcidiocesi di Toronto, il 28 dicembre 1889 \u00e8 entrata a far parte della provincia ecclesiastica di Kingston.\nIl 16 settembre 1904 ha ceduto una porzione del suo territorio a vantaggio dell'erezione della diocesi di Sault Sainte Marie.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 474.800 persone contava 62.000 battezzati, corrispondenti al 13,1% del totale."}
{"id": "502534", "revid": "92723", "url": "https://it.wikipedia.org/wiki?curid=502534", "title": "Diocesi di Petr\u00f3polis", "text": "La diocesi di Petr\u00f3polis (in latino: \"Dioecesis Petropolitana\") \u00e8 una sede della Chiesa cattolica in Brasile suffraganea dell'arcidiocesi di Niter\u00f3i appartenente alla regione ecclesiastica Leste 1. Nel 2019 contava 642.500 battezzati su 830.000 abitanti. \u00c8 retta dal vescovo Greg\u00f3rio (Leoz\u00edrio) Paix\u00e3o Neto, O.S.B.\nTerritorio.\nLa diocesi comprende i seguenti comuni dello stato brasiliano di Rio de Janeiro: Petr\u00f3polis, Guapimirim, Mag\u00e9, S\u00e3o Jos\u00e9 do Vale do Rio Preto, Teres\u00f3polis, parte del comune di Tr\u00eas Rios (Bemposta) e parte del munic\u00edpio di Para\u00edba do Sul (parrocchia di Inconfid\u00eancia).\nSede vescovile \u00e8 la citt\u00e0 di Petr\u00f3polis, dove si trova la cattedrale di San Pietro d'Alcantara.\nIl territorio si estende su 2.880\u00a0km\u00b2 ed \u00e8 suddiviso in 46 parrocchie, raggruppate in 4 decanati: Nossa Senhora do Amor Divino di Corr\u00eaas, S\u00e3o Jos\u00e9 de Anchieta di Mag\u00e9, S\u00e3o Pedro de Alc\u00e2ntara di Petr\u00f3polis e Santa Teresa di Teres\u00f3polis.\nStoria.\nLa diocesi \u00e8 stata eretta il 13 aprile 1946 con la bolla \"Pastoralis qua urgemur\" di papa Pio XII, ricavandone il territorio dalle diocesi di Niter\u00f3i (oggi arcidiocesi) e di Barra do Pira\u00ed (oggi diocesi di Barra do Pira\u00ed-Volta Redonda). Originariamente era suffraganea dell'arcidiocesi di Rio de Janeiro.\nIl 26 marzo 1960 ha ceduto una porzione del suo territorio a vantaggio dell'erezione della diocesi di Nova Igua\u00e7u e nel contempo \u00e8 entrata a far parte della provincia ecclesiastica dell'arcidiocesi di Niter\u00f3i.\nL'11 ottobre 1980 ha ceduto un'altra porzione di territorio a vantaggio dell'erezione della diocesi di Duque de Caxias.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 830.000 persone contava 642.500 battezzati, corrispondenti al 77,4% del totale."}
{"id": "502535", "revid": "110157", "url": "https://it.wikipedia.org/wiki?curid=502535", "title": "Diocesi di Phan Thi\u1ebft", "text": "La diocesi di Phan Thi\u1ebft (in latino: \"Dioecesis Phanthietensis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2019 contava 187.047 battezzati su 1.298.970 abitanti. \u00c8 retta dal vescovo Joseph \u0110\u1ed7 M\u1ea1nh H\u00f9ng.\nTerritorio.\nLa diocesi comprende la provincia di Binh Thuan nel sud del Vietnam.\nSede vescovile \u00e8 la citt\u00e0 di Phan Thi\u1ebft, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 100 parrocchie.\nStoria.\nLa diocesi \u00e8 stata eretta il 30 gennaio 1975 con la bolla \"Arcano Dei\" di papa Paolo VI, ricavandone il territorio dalla diocesi di Nha Trang.\nIl 24 novembre 1983, con la lettera apostolica \"Fuisse Mariam\", papa Giovanni Paolo II ha confermato la Beata Maria Vergine, venerata con il titolo di Madre di Dio, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.298.970 persone contava 187.047 battezzati, corrispondenti al 14,4% del totale."}
{"id": "502536", "revid": "92723", "url": "https://it.wikipedia.org/wiki?curid=502536", "title": "Diocesi di Ph\u00e1t Di\u00eam", "text": "La diocesi di Ph\u00e1t Di\u00eam (in latino: \"Dioecesis de Phat Diem\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2019 contava 156.475 battezzati su 1.039.490 abitanti. La sede \u00e8 vacante.\nTerritorio.\nLa diocesi comprende la citt\u00e0 di Ph\u00e1t Di\u00eam, dove si trova la cattedrale della Regina del Rosario.\nIl territorio \u00e8 suddiviso in 78 parrocchie.\nStoria.\nIl vicariato apostolico del Tonchino marittimo fu eretto il 15 aprile 1901 con il breve \"Quae catholico\" di papa Leone XIII, ricavandone il territorio dal vicariato apostolico del Tonchino occidentale (oggi arcidiocesi di Hanoi).\nIl 3 dicembre 1924 assunse il nome di vicariato apostolico di Ph\u00e1t Di\u00eam in forza del decreto \"Ordinarii Indosinensis\" della Congregazione di Propaganda Fide.\nIl 7 maggio 1932 cedette una porzione del suo territorio a vantaggio dell'erezione del vicariato apostolico di Thanh H\u00f3a (oggi diocesi).\nIl 24 novembre 1960 il vicariato apostolico fu elevato a diocesi con la bolla \"Venerabilium Nostrorum\" di papa Giovanni XXIII.\nIl 22 febbraio 1981, con la lettera apostolica \"Quandoquidem sancta\", papa Giovanni Paolo II ha confermato i Santi Pietro e Paolo patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.039.490 persone contava 156.475 battezzati, corrispondenti al 15,1% del totale."}
{"id": "502537", "revid": "267975", "url": "https://it.wikipedia.org/wiki?curid=502537", "title": "Arcidiocesi di Filadelfia", "text": "Larcidiocesi di Filadelfia (in latino: \"Archidioecesis Philadelphiensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica III (NJ, PA). Nel 2019 contava 1.437.400 battezzati su 4.119.268 abitanti. \u00c8 retta dall'arcivescovo Nelson Jesus Perez.\nTerritorio.\nL'arcidiocesi comprende cinque contee della Pennsylvania, negli Stati Uniti: Bucks, Chester, Delaware, Filadelfia e Montgomery.\nSede arcivescovile \u00e8 la citt\u00e0 di Filadelfia, dove si trova la cattedrale dei Santi Pietro e Paolo (\"Cathedral Basilica of the Saints Peter and Paul\"). Nel territorio dell'arcidiocesi si trovano anche quattro santuari nazionali: Nostra Signora di Czestochowa (\"National Shrine of Our Lady of Czestochowa\") a Doylestown, Santa Katharine Drexel (\"National Shrine of St. Katharine Drexel\") a Bensalem, San Giovanni Nepomuceno Neumann (\"National Shrine of St. John Neumann\") e Santa Rita da Cascia (\"National Shrine of St. Rita of Cascia\") a Filadelfia.\nIl territorio si estende su 5.652\u00a0km\u00b2 ed \u00e8 suddiviso in 217 parrocchie, raggruppate in 4 regioni episcopali e 12 decanati.\nProvincia ecclesiastica.\nLa provincia ecclesiastica di Filadelfia, istituita nel 1875, si estende per intero sullo stato della Pennsylvania, e comprende le seguenti suffraganee:\nStoria.\nLa diocesi di Filadelfia fu eretta l'8 aprile 1808 con il breve \"Ex debito\" di papa Pio VII, ricavandone il territorio dalla diocesi di Baltimora, che contestualmente fu elevata al rango di arcidiocesi metropolitana. Originariamente la diocesi di Filadelfia si estendeva su tutta la Pennsylvania, su tutto il Delaware e su sette contee del New Jersey.\nL'11 agosto 1843 e il 29 luglio 1853 cedette porzioni del suo territorio a vantaggio dell'erezione rispettivamente delle diocesi di Pittsburgh e di Newark (oggi arcidiocesi).\nGiovanni Nepomuceno Neumann fu il primo vescovo ad organizzare un sistema scolastico diocesano e accrebbe il numero delle scuole cattoliche della diocesi da uno a duecento. Accolse nel Nuovo Mondo le Suore Scolastiche di Nostra Signora per i compiti di assistenza nell'istruzione religiosa e negli orfanotrofi. Neumann non fu un vescovo popolare e ricevette delle critiche. Dovette affrontare il Know Nothing, un gruppo politico xenofobo e anticattolico che incendi\u00f2 conventi e scuole.\nIl 3 marzo 1868 cedette altre porzioni di territorio a vantaggio dell'erezione delle diocesi di Harrisburg, di Scranton e di Wilmington.\nIl 12 febbraio 1875 \u00e8 stata elevata al rango di arcidiocesi metropolitana in forza del breve \"Quod antea\" di papa Pio IX.\nIl 28 gennaio 1961 ha ceduto un'ulteriore porzione del suo territorio a vantaggio dell'erezione della diocesi di Allentown.\nNel giugno del 2012, William Lynn, segretario per il clero dell'arcidiocesi di Filadelfia tra il 1992 e il 2004, \u00e8 stato condannato per non aver avvertito i parrocchiani n\u00e9 la polizia dei sacerdoti molestatori che conosceva. Si tratta della prima volta che, nell'ambito casi di pedofilia all'interno della Chiesa cattolica statunitense, un funzionario diocesano viene condannato personalmente per tale reato.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.119.268 persone contava 1.437.400 battezzati, corrispondenti al 34,9% del totale."}
{"id": "502540", "revid": "92723", "url": "https://it.wikipedia.org/wiki?curid=502540", "title": "Diocesi di Phoenix", "text": "La diocesi di Phoenix (in latino: \"Dioecesis Phoenicensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Santa Fe appartenente alla regione ecclesiastica XIII (AZ, CO, NM, UT, WY). Nel 2019 contava 1.225.677 battezzati su 4.883.177 abitanti. \u00c8 retta dal vescovo Thomas James Olmsted.\nTerritorio.\nLa diocesi comprende le contee di Maricopa, Mohave, Yavapai, Coconino (esclusa la \"Navajo Indian Reservation\") e Pinal (solo la \"Gila River Indian Reservation\") in Arizona.\nSede vescovile \u00e8 la citt\u00e0 di Phoenix, dove si trova la cattedrale dei Santi Simone e Giuda. Oltre alla cattedrale, nel territorio della diocesi si trova la basilica minore di Santa Maria.\nIl territorio si estende su 113.872\u00a0km\u00b2 ed \u00e8 suddiviso in 94 parrocchie.\nStoria.\nLa diocesi \u00e8 stata eretta il 28 giugno 1969 con la bolla \"Pro Christo\" di papa Paolo VI, ricavandone il territorio dalle diocesi di Gallup e di Tucson.\nIl 21 giugno 1971, con la lettera apostolica \"Qui secreto Dei\", papa Paolo VI ha confermato la Beata Maria Vergine, venerata con il titolo di Nostra Signora di Guadalupe, patrona principale della diocesi.\nLa diocesi fu visitata da papa Giovanni Paolo II il 14 settembre 1987 e da madre Teresa di Calcutta nel maggio del 1989.\nProcedimenti giudiziari.\nLa diocesi \u00e8 stata coinvolta nello scandalo degli abusi su minori da parte di sacerdoti diocesani.\nNel 2002 l'avvocato della contea di Maricopa, Rick Romley, chiese al gran giur\u00ec di esaminare le accuse di abusi sessuali su minori da parte di sacerdoti e di copertura dei crimini da parte del vescovo Thomas Joseph O'Brien; l'indagine raccolse prove degli abusi sessuali da parte dei sacerdoti, e dimostr\u00f2 come in almeno un caso il vescovo O'Brien fosse venuto a conoscenza delle accuse di molestie di un sacerdote su di un bambino di 10 anni e avesse trasferito tale sacerdote in un'altra parrocchia, dove gli abusi sarebbero continuati.\nNel giugno 2003, Romley e O'Brien raggiunsero un accordo, con il quale il vescovo evitava le accuse penali in cambio dell'ammissione di aver \"permesso a sacerdoti sotto la sua supervisione di avere contatti con minori dopo essere venuto a conoscenza di accuse di condotta sessuale criminale\" e di aver \"trasferito i sacerdoti autori di abusi in situazioni in cui bambini sarebbero potuti essere ancora loro vittime\".\nNel dicembre 2006 la diocesi accett\u00f2 di pagare 100.000 dollari a William Cesolini, vittima di abusi sessuali da parte di un sacerdote, Mark Lehman, e di un ministro laico dei giovani, Phil Baniewicz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.883.177 persone contava 1.225.677 battezzati, corrispondenti al 25,1% del totale."}
{"id": "502541", "revid": "92723", "url": "https://it.wikipedia.org/wiki?curid=502541", "title": "Diocesi di Ph\u00fa Cuong", "text": "La diocesi di Ph\u00fa Cuong (in latino: \"Dioecesis Phucuongensis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2019 contava 154.871 battezzati su 4.037.500 abitanti. \u00c8 retta dal vescovo Joseph Nguy\u00ean T\u00e2n Tu\u00f3c.\nTerritorio.\nLa diocesi comprende la citt\u00e0 di Th\u1ee7 D\u1ea7u M\u1ed9t, nella provincia di Binh Duong, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 107 parrocchie.\nStoria.\nLa diocesi \u00e8 stata eretta il 14 ottobre 1965 con la bolla \"In animo Nostro\" di papa Paolo VI, ricavandone il territorio dall'arcidiocesi di Saigon (oggi arcidiocesi di H\u00f4 Ch\u00ed Minh).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.037.500 persone contava 154.871 battezzati, corrispondenti al 3,8% del totale."}
{"id": "502542", "revid": "92723", "url": "https://it.wikipedia.org/wiki?curid=502542", "title": "Diocesi di Piazza Armerina", "text": "La diocesi di Piazza Armerina (in latino: \"Dioecesis Platiensis\") \u00e8 una sede della Chiesa cattolica in Italia suffraganea dell'arcidiocesi di Agrigento, appartenente alla regione ecclesiastica Sicilia. Nel 2019 contava 215.000 battezzati su 222.567 abitanti. \u00c8 retta dal vescovo Rosario Gisana.\nPatrona principale della diocesi \u00e8 la Madonna, venerata con il titolo di \"Maria Santissima delle Vittorie\"; patrono secondario \u00e8 san Gaetano da Thiene.\nTerritorio.\nLa diocesi comprende 12 comuni in 2 liberi consorzi comunali:\nConfina a nord con le diocesi di Nicosia e Cefal\u00f9, ad est con Caltagirone e Ragusa, ad ovest con Caltanissetta ed Agrigento.\nSede vescovile \u00e8 la citt\u00e0 di Piazza Armerina, dove si trova la cattedrale di Maria Santissima delle Vittorie. A Mazzarino sorge la basilica minore di Santa Maria del Mazzaro.\nIl territorio si estende su 2.003\u00a0km\u00b2 ed \u00e8 suddiviso in 75 parrocchie. La citt\u00e0 di Gela con i suoi 78.000 abitanti costituisce da sola oltre un terzo dell'intera popolazione diocesana con 14 parrocchie. Per estensione, Piazza Armerina \u00e8 la seconda diocesi siciliana.\nStoria.\nLa nascita della diocesi di Piazza Armerina faceva parte del piano di ampliamento delle diocesi siciliane per favorire la cura pastorale delle popolazioni, deciso dal parlamento di Sicilia e presentato al re Ferdinando III il 5 aprile 1778. Il re, favorevole al progetto, dette incarico alla Deputazione del Regno di studiare la fattibilit\u00e0 dell'operazione, previa una indagine conoscitiva in vista di un riesame complessivo delle diocesi dell'isola. L'iter di fondazione delle nuove diocesi fu interrotto durante il periodo della rivoluzione francese e ripreso dal parlamento siciliano il 24 marzo 1802, quando fu presentata una nuova istanza per il riordino delle diocesi siciliane, accolta anche questa volta favorevolmente dal re.\nIn questa seconda occasione, la cittadinanza di Piazza Armerina present\u00f2 ufficialmente a re Ferdinando la richiesta di avere un proprio vescovado (1805), richiesta che fu prontamente inoltrata alla Santa Sede. Nel gennaio del 1807 papa Pio VII incaric\u00f2 l'arcivescovo di Palermo Raffaele Mormile di esaminare il progetto di fondazione della diocesi. L'annuncio dell'erezione della nuova sede episcopale suscit\u00f2 l'opposizione della curia diocesana catanese, dal cui territorio doveva essere ricavata la diocesi, e della citt\u00e0 di Enna, che invece desiderava avere per s\u00e9 la sede episcopale. Intanto Piazza Armerina non rimase ad attendere; il senato ed i nobili della citt\u00e0, prima ancora che fosse istituita la diocesi, predisposero la dotazione annua per il vescovo e votarono la cessione degli edifici per il seminario ed il palazzo episcopale (1808).\nLa diocesi venne eretta il 3 luglio 1817 con la bolla \"Pervetustam locorum\" di papa Pio VII e fu resa suffraganea dell'arcidiocesi di Monreale.\nLa nuova diocesi comprendeva 13 comuni smembrati dalla diocesi di Catania (oggi arcidiocesi): Piazza, Aidone, Assoro, Barrafranca, Valguarnera, Enna, San Filippo d'Agira, Mirabella Imbaccari, Raddusa, Leonforte, Nissoria, Pietraperzia e Villarosa. In seguito alla riorganizzazione territoriale delle diocesi siciliane, il 20 maggio 1844 con la bolla \"In suprema\" di papa Gregorio XVI Piazza Armerina acquis\u00ec l'attuale assetto territoriale, con la cessione di Assoro, San Filippo d'Agira, Leonforte e Nissoria alla diocesi di Nicosia, e di Mirabella Imbaccari e Raddusa alla diocesi di Caltagirone; contestualmente le furono assegnati i comuni di Butera, Gela, Mazzarino, Niscemi e Riesi sottratti alla diocesi di Caltagirone. La diocesi divenne suffraganea dell'arcidiocesi di Siracusa appena elevata al rango di sede metropolitana.\nPrimo vescovo fu nominato Girolamo Aprile Benso, originario di Caltagirone, che ebbe l'incarico di organizzare la diocesi e di fondare le sue strutture principali. Tra i vescovi successivi si ricordano: Cesare Agostino Sajeva, che fond\u00f2 l'odierno seminario nell'ex convento dei domenicani (1859); e Saverio Gerbino, che indisse il primo sinodo diocesano nel 1878 e dette un impulso culturale, disciplinare e spirituale al seminario. Figura di rilievo fu quella del vescovo Mario Sturzo (1903-1941), fratello del fondatore del Partito Popolare. Uomo di \u00abampia cultura filosofica e di profondo zelo pastorale... attraverso le numerose lettere pastorali e i quattro sinodi celebrati diede alla diocesi un'impronta pastorale di grande apertura alle questioni del tempo e di conseguente impegno sociale oltre che di formazione spirituale per il laicato... A lui si deve la fondazione della teoria filosofica del neo-sintetismo e del periodico \"Rivista di autoformazione\"\u00bb. Al vescovo Sebastiano Rosso si deve la celebrazione di un congresso eucaristico diocesano e la fondazione, nel 1976, dell'Istituto Superiore di Scienze Religiose.\nIl 2 dicembre 2000, in forza della bolla \"Ad maiori consulendum\" di papa Giovanni Paolo II, la diocesi di Piazza Armerina \u00e8 entrata a far parte della nuova provincia ecclesiastica dell'arcidiocesi di Agrigento.\nA settembre 2018 papa Francesco ha visitato la diocesi, nel corso del suo viaggio apostolico in Sicilia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 222.567 persone contava 215.000 battezzati, corrispondenti al 96,6% del totale."}
{"id": "502543", "revid": "122126589", "url": "https://it.wikipedia.org/wiki?curid=502543", "title": "Porta Romana", "text": "Porta Romana lungo la cinta muraria.\nCon Porta Romana si identificano inoltre le tre diverse porte della citt\u00e0 di Milano, ricavate rispettivamente all'interno del perimetro romano, medievale e spagnolo."}
{"id": "502544", "revid": "1935652", "url": "https://it.wikipedia.org/wiki?curid=502544", "title": "Diocesi di Piacenza-Bobbio", "text": "La diocesi di Piacenza-Bobbio (in latino: \"Dioecesis Placentina-Bobiensis\") \u00e8 una sede della Chiesa cattolica in Italia suffraganea dell'arcidiocesi di Modena-Nonantola appartenente alla regione ecclesiastica Emilia-Romagna. Nel 2019 contava 314.632 battezzati su 335.359 abitanti. \u00c8 retta dal vescovo Adriano Cevolotto.\nAlla diocesi \u00e8 unito il titolo abbaziale di San Colombano (\"Sancti Columbani\").\nTerritorio.\nIl territorio si estende su 3.714\u00a0km\u00b2 e appartiene a 3 regioni amministrative: l'Emilia-Romagna, la Liguria e la Lombardia. \u00c8 suddiviso in 7 vicariati, articolati in 38 unit\u00e0 pastorali (guidate da un moderatore) che riuniscono le 420 parrocchie.\nComprende i seguenti comuni:\nSede vescovile \u00e8 la citt\u00e0 di Piacenza, dove si trova la cattedrale di Santa Giustina e Santa Maria Assunta. A Bobbio si erge la concattedrale di Santa Maria Assunta.\nVicariati e parrocchie.\nI vicariati, guidati da un \"vicario episcopale territoriale\", sono:\nEdifici di culto.\nOltre alla cattedrale di Piacenza e alla concattedrale di Bobbio, si segnalano:\nStoria.\nDiocesi di Piacenza.\nLa diocesi di Piacenza fu eretta nel IV secolo. Il primo vescovo fu san Vittore, vissuto nel IV secolo: edific\u00f2 la prima chiesa vescovile chiamata dapprima vittoriana e successivamente sant'Antonino. Fu dichiarato santo dal suo successore, san Savino, che era amico di sant'Ambrogio e partecip\u00f2 a vari concili combattendo strenuamente l'eresia di Ario. Rinvenne il corpo di sant'Antonino, fond\u00f2 l'antica basilica di san Pietro a Bobbio assieme ad un missionario, futura prima sede della successiva abbazia di San Colombano fondata da san Colombano nel 614.\nA met\u00e0 del V secolo il vescovo Avito fu anche imperatore romano d'Occidente.\nVerso il 616 il vescovo Catarasino, gi\u00e0 monaco francese colombaniano fond\u00f2 l'abbazia del Santissimo Salvatore e San Gallo in Val Tolla. Donnino, suo successore, lott\u00f2 contro l'eresia ariana diffusa sotto re Rotari anche in Piacenza, dove era stato eletto anche un antivescovo.\nNell'VIII secolo il vescovo Desiderio secondo la leggenda fu eletto miracolosamente. Era chiamato cancelliere della Vergine per la sua bravura nello scrivere lodi alla Madonna. Costru\u00ec la chiesa di san Giovanni Battista, detta \"de Domo\", che sar\u00e0 poi demolita nel 1544 per allargare piazza Duomo.\nAll'inizio del IX secolo il vescovo Podone eresse la chiesa di san Pietro in foro, nella quale fu poi sepolto; le sue due sorelle furono le promotrici della costruzione della chiesa di santa Maria in Caorso. Il suo successore Seufredo II diede principio alla costruzione di una nuova cattedrale entro le mura, dedicata a santa Giustina vergine e martire, sotto di lui si eresse la chiesa di santa Brigida d'Irlanda, dedicata alla patrona d'Irlanda Santa Brigida, venne fondata dall'irlandese San Donato vescovo di Fiesole per ospitare i pellegrini irlandesi. La chiesa, assieme all'annesso xenodochio, ospedale ed ospizio dei pellegrini, in onore alla Santa Risurrezione, con vari possedimenti e beni venne donata il 20 agosto dell'850 all'abbazia di San Colombano di Bobbio. Donazione confermata con un inventario dei beni bobbiesi in Piacenza, arricchito di altre propriet\u00e0, beni e mezzi nell'anno 862 da parte dell'imperatore Ludovico II.\nNella nuova cattedrale si trasfer\u00ec nell'anno 887 il vescovo Paolo I con un capitolo di trenta canonici, lasciandone quattordici in sant'Antonino; durante il suo episcopato, nell'874, era stato fondato il monastero di San Sisto.\nIl vescovo Everardo nel 903 fond\u00f2 il monastero e la chiesa di San Savino, dove trasport\u00f2 da Le Mose il corpo di san Savino.\nUna controversia oppose il vescovo Guido I al monastero di Bobbio, in quanto il vescovo voleva annettere alla diocesi alcuni territori bobbiesi. I monaci \"colombaniani\", per difendere i loro diritti, si recarono a Pavia, dal re Ugo, portando solennemente il corpo di san Colombano, attraverso la Val Luretta e la Val Tidone; ottennero soddisfazione e riportarono il corpo del santo a Bobbio. Alla morte del vescovo Guido venne eletto Bosone figlio del re Ugo.\nIl vescovo benedettino Sigifredo ricostru\u00ec San Savino e anche Sant'Antonino che consacr\u00f2 nel 1014 ed istitu\u00ec la Congregazione dei Parroci urbani. Fu il vescovo Dionigi che fond\u00f2 il monastero e l'ospedale del Santo Sepolcro. Fu scomunicato nel 1061 per aver partecipato all'elezione di Cadolao di Parma ad antipapa; in seguito fu assolto e rimase sulla cattedra piacentina. San Bonizzone fu osteggiato ed addirittura colpito per la severit\u00e0 da un gruppo di nobili piacentini durante una processione; trasportato a Cremona, nel 1089 mor\u00ec in seguito alle ferite riportate. Fu poi canonizzato.\nIl vescovo Aldo nel 1097 prese parte alla prima crociata; segu\u00ec pi\u00f9 volte il papa in Francia e fu stretto collaboratore di quattro pontefici. Consacr\u00f2 le chiese di san Savino e di sant'Eufemia e diede inizio alla costruzione dell'attuale cattedrale. Il suo successore fu l'abate Ardaino, che contribu\u00ec alla fondazione dell'abbazia di Chiaravalle della Colomba; introdusse a Piacenza i Templari ed eresse il monastero di Quartazzola.\nIl vescovo Grimerio nel 1204 per le angherie dei consoli e del popolo piacentino ripar\u00f2 con il suo clero prima a Cremona e poi a Castell'Arquato. Nel 1206 papa Innocenzo II progett\u00f2 di sopprimere la diocesi, ma il provvedimento non fu attuato. Nel 1208 Grimerio tenne a Piacenza un sinodo.\nVicedomino Alberico ottenne l'assoluzione dei piacentini dalla scomunica in cui erano incorsi per aver angariato il suo predecessore san Folco Scotti. Agevol\u00f2 la costruzione dei monasteri di santa Chiara, di santa Franca a Pittolo e di quello dei domenicani in san Giovanni.\nNel 1580 cedette una porzione di territorio a vantaggio dell'erezione della diocesi di Crema.\nNella seconda met\u00e0 del XVIII secolo la Chiesa piacentina ebbe a patire per la politica anticlericale dell'infante Filippo I di Parma e del suo ministro Guillaume du Tillot, che ponevano pesanti limitazioni nella capacit\u00e0 della Chiesa di acquisire e possedere beni immobili e di ereditare. Addirittura gli ecclesiastici furono esclusi della successione ereditaria delle loro famiglie. Ai vescovi furono proibiti impiegati che non fossero laici e fu loro sottratta la giurisdizione sugli ospedali e sulle opere pie. Con Ferdinando di Borbone non cessarono le vessazioni del clero e papa Clemente XIII fece affiggere un breve di protesta (\"Monitorium\"), che suscit\u00f2 tali reazioni che in breve tempo quasi tutti gli Stati d'Europa presero posizione contro il Papa.\nNel 1807, nel periodo napoleonico, l'Imperatore nomin\u00f2 vescovo di Piacenza Etienne de Paule de Fallot de B\u00e9aupr\u00e9 de Beaumont, fino ad allora vescovo di Gand; questo vescovo si mantenne schierato sulle posizioni gallicane che Napoleone imponeva alla Chiesa, perseguitando e imprigionando coloro che vi si opponevano. Come compenso dei suoi servigi, ricevette dall'imperatore la promozione all'arcivescovato di Bourges il 14 aprile 1813. I canonici del capitolo di Bourges furono per\u00f2 irremovibili nel respingere un arcivescovo che non aveva mai ottenuto un trasferimento canonicamente valido. Quando nel 1814 il Fallot fece installare il trono vescovile per celebrare il giorno seguente il solenne pontificale pasquale, i canonici lo abbatterono. Intanto la sede di Piacenza restava abbandonata, finch\u00e9 nel 1817 finalmente il vescovo rinunciava alla sede, pretendendo per\u00f2 una pingue pensione da pagarsi con le rendite della mensa vescovile.\nIl 2 gennaio 1809 la diocesi di Pavia rinunci\u00f2 alle parrocchie piacentine della pieve di Fontana Fredda e Roveleto di Cadeo e della pieve di Val Nure con Bettola e la pieve di Revegozzo, San Bernardino, Bramaiano, Groppoducale, Rigolo, San Giovanni, Cogno San Bassano (oggi sotto Farini), Leggio, Monte Ossero, Santa Maria, La Costa, Olmo, Vigolo che passarono quindi alla diocesi di Piacenza.\nNel luglio del 1860 il vescovo Antonio Ranza e dieci canonici furono condannati dal tribunale a quattordici mesi di reclusione per antipatriottismo. Si tratt\u00f2 di una condanna politica, perch\u00e9 il vescovo si era allontanato dalla citt\u00e0 in occasione della visita del re Vittorio Emanuele II di Savoia e non aveva celebrato la festa dello Statuto. Durante il processo saranno testimoni contro il vescovo i sacerdoti liberali, parte di quei 63 sacerdoti (su circa 900) che avevano firmato la petizione di Carlo Passaglia a papa Pio IX, affinch\u00e9 rinunciasse al potere temporale. A un sacerdote che non aveva ritrattato la sua adesione al documento di Passaglia, il vescovo Ranza neg\u00f2 i sacramenti in punto di morte, il che gli cost\u00f2 un nuovo processo e una nuova condanna da parte del tribunale civile.\nIn origine la diocesi piacentina era soggetta alla provincia ecclesiastica dell'arcidiocesi di Milano. Verso la fine del VII secolo divenne suffraganea dell'arcidiocesi di Ravenna fino al 1155, anno in cui fu resa immediatamente soggetta alla Santa Sede. Tranne una breve parentesi nel XVI secolo, in cui fu soggetta alla provincia ecclesiastica di Bologna, e all'inizio dell'Ottocento, quando fu legata alla metropolia genovese, Piacenza rimase sempre legata alla Santa Sede fino all'8 dicembre 1976, quando divenne suffraganea dell'arcidiocesi di Modena.\nIn diocesi sono sorte numerose congregazioni religiose: Brigida Morello nel XVII secolo istitu\u00ec le Suore Orsoline di Maria Immacolata; Anna Rosa Gattorno fond\u00f2 le Figlie di Sant'Anna; nel 1882 Giuseppe Masnini fond\u00f2 le Suore Ancelle del Santuario; il vescovo Giovanni Battista Scalabrini istitu\u00ec i missionari e le missionarie di San Carlo; Francesco Torta nel 1921 fond\u00f2 le Suore della Divina Provvidenza per l'Infanzia Abbandonata.\nDiocesi di Bobbio.\nL'origine della sede di Bobbio risale alla creazione di un monastero da parte del santo irlandese Colombano, nell'autunno del 614.\nL'11 giugno 628 per le istanze dell'abate san Bertulfo recatosi in pellegrinaggio a Roma, papa Onorio I, con la bolla \"Si semper sunt\", dichiar\u00f2 l'abbazia di San Colombano di Bobbio immediatamente soggetta alla Santa Sede (\"nullius dioecesis\") ed esente da ogni giurisdizione vescovile. All'epoca dell'abate san Bobuleno, papa Teodoro I conferm\u00f2 con dichiarazioni pi\u00f9 precise l'indipendenza del monastero e delle sue dipendenze da qualsiasi giurisdizione vescovile. In seguito l'abbazia, dal periodo longobardo al periodo dei sovrani carolingi, ebbe numerose donazioni territoriali con la contemporanea creazione del feudo monastico di Bobbio che crebbe fino alla met\u00e0 del X secolo.\nDopo la met\u00e0 del X secolo il monastero ed il suo feudo iniziarono a decadere. La protezione imperiale e quella pontificia iniziarono ad affievolirsi, mentre l'assegnazione della carica di abate a personalit\u00e0 che non la esercitavano effettivamente, considerandola soltanto una fonte di reddito, port\u00f2 problemi amministrativi. Una ripresa si ebbe quando ne divenne abate Gerberto di Aurillac, futuro papa Silvestro II, nominato nel 982 da Ottone II. Gerberto rimase a Bobbio pochi mesi, tornando a Reims dopo la morte dell'Imperatore per contrasti ma rimanendo abate fino al 999 quando fu nominato papa.\nLa sede vescovile di Bobbio nacque il 14 febbraio del 1014, per opera dell'imperatore Enrico II e di papa Benedetto VIII, primo vescovo diviene l'abate Pietroaldo (999-1017), designato in precedenza da Silvestro II come suo successore. A lui si deve la trasformazione in sede vescovile, per scongiurare i tentativi di usurpazione da parte dei vicini vescovi di Piacenza e Tortona. \nIl progetto fu definito nel dicembre del 1013 con l'incontro ufficiale a Pavia fra Enrico II e l'abate del monastero bobbiese Pietroaldo per cercare di porre definitivamente termine ai contrasti passati fra il monastero e le diocesi vicine con varie usurpazioni del patrimonio monastico. Con l'elevazione del monastero a sede vescovile si toglieva ogni pretesto di interferenza. Il 14 febbraio 1014 Enrico II \u00e8 a Roma per la solenne incoronazione con la consorte Cunegonda, e l\u00ec viene dato seguito al progetto, elevando Bobbio a citt\u00e0 e sede vescovile.\nL'abate-vescovo Pietroaldo quindi assume entrambi i titoli, abbaziale e vescovile, che compaiono in un atto datato 7 aprile 1017 in cui Pietroaldo \u00e8 chiamato abbate e vescovo: \"[domn]us Petroaldis abbas et episcopus monasterio sancti Columbani sito Bobio\".\nL'unione delle due cariche e dei territori spettanti venne scissa dopo la morte di Pietroaldo, anche se in seguito vi furono ancora abati eletti vescovi; comunque il conferimento della dignit\u00e0 episcopale all'abate venne superato in breve tempo. A partire dal terzo decennio e fino al termine dell'XI secolo i vescovi che si succedettero non sembrano pi\u00f9 coincidere con gli abati del monastero, mentre dalla fine del terzo e fino all'inizio del quinto decennio del XII secolo le dignit\u00e0 episcopale e abbaziale furono di nuovo assunte per l'ultima volta da una stessa persona, l'abate Simone.\nIl territorio della diocesi bobbiese fu ricavato in parte assommando i feudi del monastero rimasti indipendenti nell'area dell'Appennino in cui oggi si incontrano i territori regionali di Emilia, Liguria, Lombardia e Piemonte; e in parte dalla parziale restituzione di territori sia da parte della diocesi di Tortona (Oltrep\u00f2) che della diocesi di Piacenza.\nNel 1017, il vescovo e abate Attone decise di spostarsi temporaneamente nell'antica chiesa romana di Santa Maria (di cui rimangono i resti assieme alla torre detta \"del vescovo\" accanto al castello Malaspina-Dal Verme). Nomin\u00f2 come abate Bosone, separando il vescovato dall'abbazia. Successivamente il prestigio del vescovo di Bobbio aument\u00f2 grazie ad importanti donazioni che fecero espandere la diocesi su tutta la val Trebbia verso Genova, in val Tidone, in valle Staffora e dell'affluente Nizza verso Pavia, ed in val Nure, in Val d'Aveto, valle Sturla, valle del Ceno e val di Taro ed in val Fontanabuona fino in Lunigiana. La circoscrizione episcopale territoriale quindi era molto estesa e frastagliata, con una rete di chiese dispersa su un'area geografica molto vasta, ma stretta fra le diocesi di Tortona, Piacenza e Genova, e che soltanto intorno a Bobbio e alla val Trebbia era compatta.\nSigifredo fu dal 1028 il primo vescovo-conte di Bobbio per concessione dell'imperatore Corrado II nel diploma del 23 dicembre 1027, con il quale l'imperatore determin\u00f2 le propriet\u00e0 e il territorio della diocesi. Oltre ai beni della diocesi di Bobbio vennero definite anche le propriet\u00e0 spettanti al monastero di San Paolo di Mezzano Scotti, a cui toccarono anche i beni posti nella valle del Tidoncello; al monastero di San Colombano di Bobbio andavano anche i fondi posti a Nibbiano e in Val Tidone. La quota dei beni toccati al vescovado bobbiese era per estensione e per importanza superiore a quella toccata al monastero: quest'enorme patrimonio, che nei secoli successivi fu in varie maniere dilapidato e perduto, nei primi tempi assicur\u00f2 al vescovado una ricchezza enorme ed insperata.\nLuizo (o Luizone) (1046-1058), vescovo e abate del monastero, intervenne nel 1046 ad un sinodo di Pavia. Fece una donazione di alcuni beni ai suoi canonici. Opizo (o Opizone) (1059-1068), vescovo e abate del monastero, partecipa al sinodo romano dell'aprile 1059.\nNel 1075, per\u00f2, il vescovo-abate conte Guarnerio (1073-1095) spost\u00f2 la sede della diocesi nella nuova cattedrale di Santa Maria Assunta, traslandone il titolo dalla precedente sede temporanea al castello, e costru\u00ec la prima chiesa del santuario della Madonna del Penice; nel 1081 trad\u00ec papa Gregorio VII per l'imperatore Enrico IV subendo la scomunica. Venne nominato come suo successore il vescovo Ugone, che pot\u00e9 insediarsi solo dopo la fuga di Guarnerio nel 1095. Da questo avvenimento inizi\u00f2 il declino della diocesi e di Bobbio. Gli immediati successori di Guarnerio riusciranno a malapena a mantenere in vita il potere comitale, ma intorno al 1125 si ritorna alla formula vescovo-abate, con l'elezione del vescovo Simone Malvicino.\nIl vescovo Ugo (o Ugone) \u00e8 persona pressoch\u00e9 sconosciuta: di lui rimane traccia solo nella serie cronologica dei vescovi posta in atto alla fine del sinodo del 1729 dal vescovo Cornaccioli. Il vescovo Alberto I modific\u00f2 l'altare della cattedrale facendolo girare verso l'abside e ponendo al centro una grande croce, don\u00f2 una lampada e diede disposizioni perch\u00e9 continuasse ad ardere ininterrottamente davanti al crocifisso, fece donazioni anche al monastero.\nAll'epoca di Simone Malvicino la sede bobbiese divenne suffraganea della neoeretta sede metropolitana di Genova (1133). Secondo Savio la prima volta menzione di questa subordinazione si trova in una bolla di papa Alessandro III del 19 aprile 1161. Di tanto in tanto sorsero controversie sorte tra il vescovo ed i monaci, perci\u00f2, nel 1199, papa Innocenzo III pubblic\u00f2 due bolle in cui restituiva all'abbazia poteri spirituali e temporali, ma, al contempo, autorizzava il vescovo a deporre un abate se questi non gli avesse obbedito.\nNel 1152 i ghibellini riuscirono ad impadronirsi del palazzo episcopale ed il vescovo Oberto Malvicino venne trucidato causando l'intervento dell'imperatore Federico Barbarossa, che nomin\u00f2 come amministratore apostolico temporaneo il vescovo Guglielmo da Oneto. Tuttavia, nel 1173, Piacenza espugn\u00f2 Bobbio che entr\u00f2 nella Lega Lombarda; con il recupero della citt\u00e0 l'abate e vescovo titolare Oglero Malvicino recuper\u00f2 la piena carica.\nNel 1184 venne nominato vescovo sant'Alberto Avogadro: resse la diocesi un solo anno e poi fu trasferito prima a Vercelli e poi divenne patriarca di Gerusalemme dove mor\u00ec assassinato il 14 settembre 1214.\nIl vescovo Oberto Rocca, dopo aver avuto fiere controversie con i monaci dell'abbazia, rispett\u00f2 l'arbitrato di papa Innocenzo III che pose fine alle discordie nel 1218. Successivamente dovette per\u00f2 affrontare il malcontento popolare circa la sua amministrazione temporale, tantoch\u00e9 nel 1230 rimise al comune di Piacenza ogni potere temporale per cinquant'anni, in cambio di una pensione annua.\nSotto il vescovo Alberto de Andito inizi\u00f2 a Bobbio la costruzione della chiesa e monastero di San Francesco, sopra il terreno donato allo stesso frate venuto in citt\u00e0 a dirimere una delle solite controversie fra abate e vescovo. Nel 1273 abdic\u00f2 sotto papa Gregorio X. All'epoca del vescovo Giovanni Gobbi inizi\u00f2 invece la costruzione del convento di Santa Chiara. Il vescovo domenicano Giordano Montecucco riformer\u00e0 il monastero e far\u00e0 deporre l'abate Alberto. Sotto il vescovo Alessio Seregno venne edificata la chiesa di San Lorenzo e fu istituita l'omonima confraternita. Il vescovo Marziano Buccarini riedific\u00f2 il palazzo vescovile devastato da un incendio e il 30 settembre 1448 esegu\u00ec la bolla di papa Niccol\u00f2 V che soppresse l'ordine \"colombaniano\" e assegn\u00f2 il monastero alla congregazione benedettina di Santa Giustina di Padova. Inoltre nel 1458 impose la clausura per le monache di Santa Chiara.\nNel 1565 il cardinale Francesco Abbondio Castiglioni celebr\u00f2 il primo sinodo diocesano, il primo di una lunga serie che continu\u00f2 fino al vescovo Antonio Maria Gianelli. Il vescovo Camillo Aulari decise la fondazione del seminario e pose, inoltre, gli Eremitani di Sant'Agostino provenienti da Montebruno nella chiesa di San Nicola (1604). Sotto il vescovo Marco Antonio Bellini vi fu il restauro della chiesa di San Lorenzo ed avvennero le manifestazioni miracolose della Madonna dell'Aiuto. La costruzione del santuario della Madonna dell'Aiuto inizi\u00f2 con il successore Francesco Maria Abbiati, che restaurer\u00e0 il palazzo vescovile ed il santuario del Penice. Il vescovo Alessandro Porro termin\u00f2 il restauro della sede episcopale, la costruzione del santuario dell'Aiuto e consegn\u00f2 al seminario la chiesa di San Nicola; il successore Bartolomeo Capra costru\u00ec la nuova sede del Seminario. Il vescovo Ildefonso Manara fece affrescare da Francesco Porro la cattedrale ed il palazzo vescovile. Il vescovo Carlo Cornaccioli termin\u00f2 i lavori della cattedrale ed istitu\u00ec l'archivio-biblioteca vescovile; a lui si deve nel 1729 una cronotassi dei presuli bobbiesi facendo decorare il salone d'onore dell'episcopio con le immagini di tutti i vescovi dallo stesso Porro; la serie verr\u00e0 in seguito ridefinita dai successori. Il vescovo Gaspare Lancellotto Birago fu l'unico vescovo a farsi seppellire nel santuario della Madonna dell'Aiuto, cui era molto devoto. Il vescovo Ludovico Terin Bonesio inizi\u00f2 la costruzione del nuovo ospedale vescovile di fronte al santuario dell'Aiuto.\nTra il XIV secolo ed il XVII secolo, il patrimonio fondiario della mensa vescovile di Bobbio e dintorni contava cinque pievi e ventuno chiese, mentre il territorio della diocesi contava cinque arcipresbiterati, ventiquattro rettorie e due \"annesse\".\nIn epoca napoleonica, la diocesi fu soppressa dal 1803 al 1817, assieme a tutti i monasteri e conventi, compreso quello di San Colombano; in questo periodo il territorio bobbiese fu annesso dapprima alla diocesi di Alessandria e poi dal 23 gennaio 1805 a quella Casale Monferrato. Nel 1817 il re di Sardegna Vittorio Emanuele I propose a papa Pio VII la restaurazione della diocesi bobbiese. La diocesi fu nuovamente eretta il 17 luglio 1817 sotto il titolo della Beata Vergine Maria Assunta e di San Pietro, mentre il 23 novembre il vicario apostolico Francesco Carnevale lesse nella cattedrale di Bobbio le lettere apostoliche della nuova erezione; nel maggio 1818 fu nominato vescovo Isaia Volpi.\nIl territorio nel 1818 contava 44 parrocchie, mentre 14 parrocchie fra l'Oltrep\u00f2 e la val Tidone come Zavattarello, Val di Nizza e Oramala, da sempre dipendenti da Bobbio, passarono alla diocesi di Tortona.\nDal 1838 al 1846 vescovo di Bobbio fu sant'Antonio Maria Gianelli, secondo patrono della citt\u00e0 e fondatore dell'ordine delle Figlie di Maria Santissima dell'Orto, note come suore gianelline, che colloc\u00f2 nella chiesa di San Nicola e nell'ospedale vescovile.\nIl vescovo Pasquale Morganti il 9 luglio 1903 fond\u00f2 il settimanale cattolico diocesano \"La Trebbia\".\nIl 4 agosto 1923 in forza del breve \"Quandoquidem hoc\" di papa Pio XI anche il territorio ancora amministrato dall'abbazia di San Colombano venne unito alla diocesi e i vescovi di Bobbio aggiunsero al proprio il titolo \"honoris causa\" di abati di San Colombano.\nIl vescovo Pietro Zuccarino diede avvio alla costruzione del nuovo seminario, inaugurato nel 1960, e la trasformazione del vecchio seminario in archivio storico diocesano, dove recentemente sono stati scoperti alcuni codici pergamenacei miniati del monastero di San Colombano soppresso nel 1803.\nIl 7 dicembre 1963, con la lettera apostolica \"Felix sane\", papa Paolo VI proclam\u00f2 Sant'Antonio Maria Gianelli e San Colombano, patroni principali della diocesi.\nNel 1973, dopo la morte dell'ultimo vescovo Pietro Zuccarino venne nominato amministratore apostolico della diocesi il cardinale arcivescovo di Genova Giuseppe Siri, a cui, il 16 maggio 1974, venne affiancato in qualit\u00e0 di vescovo ausiliare per questa diocesi monsignor Giacomo Barabino rimasto fino al 1989 e poi trasferito alla diocesi di Ventimiglia-Sanremo.\nIl 30 settembre 1986 la diocesi bobbiese, costituita da 71 parrocchie, suddivise fra le province di Piacenza, Genova, Pavia e Parma, venne annessa \"plena unione\" a quella di Genova, in forza del decreto \"Instantibus votis\" della Congregazione per i vescovi; la nuova circoscrizione ecclesiastica assunse il nome di arcidiocesi di Genova-Bobbio.\nDiocesi di Piacenza-Bobbio.\nIl 16 settembre 1989, con il decreto \"Pastoralis collocatio\" della Congregazione per i vescovi, il territorio dell'antica diocesi di Bobbio venne staccato da Genova ed aggregato a Piacenza formando la nuova diocesi di Piacenza-Bobbio; contestualmente tre parrocchie in valle Sturla furono unite alla diocesi di Chiavari: San Bartolomeo a Borzonasca, Santi Vincenzo e Anastasio a Caregli e Santa Margherita a Brizzolara.\nSu ci\u00f2 che rimane del territorio della diocesi di Bobbio \u00e8 stato costituito il vicariato di Bobbio, con vari spostamenti territoriali fra vicariati; le parrocchie di Mezzano Scotti di Bobbio, Peli e Scabiazza di Coli, Ozzola di Corte Brugnatella, Castagnola, Cattaragna con Salsominore di Ferriere si sono aggregate al vicariato bobbiese; mentre le parrocchie di Caminata, Trebecco di Nibbiano e Lazzarello di Pecorara sono passate nel vicariato della val Tidone; e quelle di Calice, Casalporino, Drusco e Romezzano di Bedonia sono passate nel vicariato di val di Taro e val di Ceno.\nIl territorio si \u00e8 modificato il 14 gennaio 2003, quando la diocesi di Piacenza-Bobbio ha acquisito 6 parrocchie da Parma, Massa Carrara-Pontremoli e Fidenza, cedendo al contempo 2 parrocchie a Parma e 10 a Fidenza.\nIl 24 settembre 2018 la Congregazione per i vescovi ha confermato che il titolo di abate di San Colombano, attribuito il 4 agosto 1923 ai vescovi di Bobbio, \u00e8 passato di diritto ai vescovi di Piacenza-Bobbio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 335.359 persone contava 314.632 battezzati, corrispondenti al 93,8% del totale."}
{"id": "502545", "revid": "92723", "url": "https://it.wikipedia.org/wiki?curid=502545", "title": "Diocesi di Picos", "text": "La diocesi di Picos (in latino: \"Dioecesis Picuensis\") \u00e8 una sede della Chiesa cattolica in Brasile suffraganea dell'arcidiocesi di Teresina appartenente alla regione ecclesiastica Nordeste 4. Nel 2019 contava 356.400 battezzati su 407.620 abitanti. \u00c8 retta dal vescovo Pl\u00ednio Jos\u00e9 Luz da Silva.\nTerritorio.\nLa diocesi comprende 42 comuni dello stato brasiliano di Piau\u00ed: Picos, Alagoinha do Piau\u00ed, Acau\u00e3, Alegrete do Piau\u00ed, Aroeiras do Itaim, Bel\u00e9m do Piau\u00ed, Bocaina, Bet\u00e2nia do Piau\u00ed, Caldeir\u00e3o Grande, Campo Grande do Piau\u00ed, Caridade do Piau\u00ed, Curral Novo do Piau\u00ed, Dom Expedito Lopes, Francisco Macedo, Francisco Santos, Fronteiras, Geminiano, Ipiranga do Piau\u00ed, Itain\u00f3polis, Jaic\u00f3s, Jacobina do Piau\u00ed, Marcol\u00e2ndia, Massap\u00ea do Piau\u00ed, Monsenhor Hip\u00f3lito, Padre Marcos, Paquet\u00e1, Patos do Piau\u00ed, Paulistana, Pio IX, Queimada Nova, Santana do Piau\u00ed, Santa Cruz do Piau\u00ed, Santo Ant\u00f4nio de Lisboa, S\u00e3o Jo\u00e3o da Canabrava, S\u00e3o Jos\u00e9 do Piau\u00ed, S\u00e3o Juli\u00e3o, S\u00e3o Luis do Piau\u00ed, Sim\u00f5es, Sussuapara, Vera Mendes, Vila Nova do Piau\u00ed e Wall Ferraz.\nSede vescovile \u00e8 la citt\u00e0 di Picos, dove si trova la cattedrale di Nostra Signora dei Rimedi.\nIl territorio si estende su 23.121\u00a0km\u00b2 ed \u00e8 suddiviso in 21 parrocchie, raggruppate in 8 zone pastorali.\nStoria.\nLa diocesi \u00e8 stata eretta il 28 ottobre 1974 con la bolla \"Neminem latet\" di papa Paolo VI, ricavandone il territorio dalla diocesi di Oeiras.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 407.620 persone contava 356.400 battezzati, corrispondenti all'87,4% del totale."}
{"id": "502546", "revid": "92723", "url": "https://it.wikipedia.org/wiki?curid=502546", "title": "Diocesi di Piedras Negras", "text": "La diocesi di Piedras Negras (in latino: \"Dioecesis Saxanigrensis\") \u00e8 una sede della Chiesa cattolica in Messico suffraganea dell'arcidiocesi di Monterrey. Nel 2019 contava 416.500 battezzati su 588.350 abitanti. \u00c8 retta dal vescovo Alonso Gerardo Garza Trevi\u00f1o.\nTerritorio.\nLa diocesi comprende 16 comuni nella parte settentrionale dello stato messicano di Coahuila: Acu\u00f1a, Allende, Guerrero, Hidalgo, Jim\u00e9nez, Juarez, Morelos, M\u00fazquiz, Nava, Ocampo (in parte), Piedras Negras, Progreso, Sabinas, San Juan de Sabinas, Villa Uni\u00f3n e Zaragoza.\nSede vescovile \u00e8 la citt\u00e0 di Piedras Negras, dove si trova la cattedrale dei Martiri di Cristo Re.\nIl territorio si estende su una superficie di 56.608\u00a0km\u00b2 ed \u00e8 suddiviso in 37 parrocchie.\nStoria.\nLa diocesi \u00e8 stata eretta l'8 gennaio 2003 con la bolla \"Sollicitus de spirituali\" di papa Giovanni Paolo II, ricavandone il territorio dalla diocesi di Saltillo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 588.350 persone contava 416.500 battezzati, corrispondenti al 70,8% del totale."}
{"id": "502547", "revid": "92723", "url": "https://it.wikipedia.org/wiki?curid=502547", "title": "Diocesi di Polokwane", "text": "La diocesi di Polokwane (in latino: \"Dioecesis Polokwanensis\") \u00e8 una sede della Chiesa cattolica in Sudafrica suffraganea dell'arcidiocesi di Pretoria. Nel 2019 contava 31.400 battezzati su 3.048.400 abitanti. \u00c8 retta dal vescovo Jeremiah Madimetja Masela.\nTerritorio.\nLa diocesi comprende parte della provincia sudafricana del Limpopo.\nSede vescovile \u00e8 la citt\u00e0 di Polokwane, gi\u00e0 nota come Pietersburg, dove si trova la cattedrale di San Benedetto.\nIl territorio \u00e8 suddiviso in 13 parrocchie.\nStoria.\nLa prefettura apostolica del Transvaal settentrionale fu eretta il 22 dicembre 1910 con il decreto \"Ut catholici\" di Propaganda Fide, ricavandone il territorio dal vicariato apostolico del Transvaal (oggi arcidiocesi di Johannesburg).\nIl 23 giugno 1939 la prefettura apostolica fu elevata ad abbazia territoriale di Pietersburg in forza della bolla \"Quo in Transvaallensi\" di papa Pio XII.\nIl 27 dicembre 1962 cedette una porzione del suo territorio a vantaggio dell'erezione della prefettura apostolica di Louis Trichardt (oggi diocesi di Tzaneen).\nIl 15 dicembre 1988 l'abbazia territoriale \u00e8 stata elevata a diocesi, con il nome di diocesi di Pietersburg, in forza della bolla \"Quae dicio ecclesiastica\" di papa Giovanni Paolo II.\nIl 4 settembre 2009 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.048.400 persone contava 31.400 battezzati, corrispondenti all'1,0% del totale."}
{"id": "502548", "revid": "92723", "url": "https://it.wikipedia.org/wiki?curid=502548", "title": "Diocesi di Pinar del R\u00edo", "text": "La diocesi di Pinar del R\u00edo (in latino: \"Dioecesis Pinetensis ad Flumen\") \u00e8 una sede della Chiesa cattolica a Cuba suffraganea dell'arcidiocesi di San Crist\u00f3bal de la Habana. Nel 2019 contava 816.220 battezzati su 872.700 abitanti. \u00c8 retta dal vescovo Juan de Dios Hern\u00e1ndez Ruiz, S.I.\nTerritorio.\nLa diocesi comprende il territorio della provincia di Pinar del R\u00edo e la parte pi\u00f9 occidentale della provincia de L'Avana.\nSede vescovile \u00e8 la citt\u00e0 di Pinar del R\u00edo, dove si trova la cattedrale di San Rosendo.\nIl territorio si estende su 13.500\u00a0km\u00b2 ed \u00e8 suddiviso in 26 parrocchie.\nStoria.\nLa diocesi di Pinar del R\u00edo \u00e8 stata eretta il 20 febbraio 1903 con la bolla \"Actum praeclare\" di papa Leone XIII, ricavandone il territorio dalla diocesi di San Crist\u00f3bal de La Habana (oggi arcidiocesi). Originariamente era suffraganea dell'arcidiocesi di Santiago di Cuba.\nL'11 dicembre 1914 la chiesa parrocchiale di San Rosendo, patrono della diocesi, fu consacrata cattedrale.\nIl 6 gennaio 1925 la diocesi \u00e8 entrata a far parte della provincia ecclesiastica di San Crist\u00f3bal de la Habana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 872.700 persone contava 816.220 battezzati, corrispondenti al 93,5% del totale."}
{"id": "502550", "revid": "92723", "url": "https://it.wikipedia.org/wiki?curid=502550", "title": "Diocesi di Pinheiro", "text": "La diocesi di Pinheiro (in latino: \"Dioecesis Pinerensis\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2019 contava 319.214 battezzati su 497.000 abitanti. \u00c8 retta dal vescovo Elio Rama, I.M.C.\nTerritorio.\nLa diocesi \u00e8 situata nella parte settentrionale dello stato brasiliano di Maranh\u00e3o.\nSede vescovile \u00e8 la citt\u00e0 di Pinheiro, dove si trova la cattedrale di Sant'Ignazio di Loyola.\nIl territorio si estende su 21.360\u00a0km\u00b2 ed \u00e8 suddiviso in 25 parrocchie.\nStoria.\nLa prelatura territoriale di Pinheiro fu eretta il 22 luglio 1939 con la bolla \"Ad maius Christifidelium\" di papa Pio XII, ricavandone il territorio dall'arcidiocesi di S\u00e3o Lu\u00eds do Maranh\u00e3o e dalla prelatura territoriale di S\u00e3o Jos\u00e9 do Graja\u00fa (oggi diocesi di Graja\u00fa).\nIl 24 febbraio 1958 in virt\u00f9 del decreto \"Concrediti gregis\" della Congregazione Concistoriale si ampli\u00f2, estendendo la sua giurisdizione ai comuni di S\u00e3o Bento e di Peri Mirim, fino allora appartenuti all'arcidiocesi di S\u00e3o Lu\u00eds do Maranh\u00e3o.\nIl 16 ottobre 1961 cedette una porzione del suo territorio a vantaggio dell'erezione prelatura territoriale di C\u00e2ndido Mendes (oggi diocesi di Z\u00e9 Doca).\nIl 16 ottobre 1979 la prelatura territoriale \u00e8 stata elevata a diocesi con la bolla \"Cum praelaturae\" di papa Giovanni Paolo II.\nIl 20 febbraio 1997 si \u00e8 ampliata, acquisendo il territorio del comune di Turia\u00e7u, appartenuto alla diocesi di Z\u00e9 Doca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 497.000 persone contava 319.214 battezzati, corrispondenti al 64,2% del totale."}
{"id": "502551", "revid": "92723", "url": "https://it.wikipedia.org/wiki?curid=502551", "title": "Diocesi di Pinsk", "text": "La diocesi di Pinsk () \u00e8 una sede della Chiesa cattolica in Bielorussia suffraganea dell'arcidiocesi di Minsk-Mahil\u00eb\u016d. Nel 2019 contava 52.000 battezzati su 2.800.000 abitanti. \u00c8 retta dal vescovo Antoni Dziemianko.\nTerritorio.\nLa diocesi comprende le regioni di Br\u0117st e di Homel' nella parte meridionale della Bielorussia.\nSede vescovile \u00e8 la citt\u00e0 di Pinsk, dove si trova la cattedrale dell'Assunzione di Maria Vergine.\nIl territorio \u00e8 suddiviso in 7 decanati e in 85 parrocchie.\nStoria.\nLa diocesi \u00e8 stata eretta il 28 ottobre 1925 da papa Pio XI con la bolla \"Vixdum Poloniae unitas\", ricavandone il territorio dalla diocesi di Minsk. Originariamente era suffraganea dell'arcidiocesi di Vilnius.\nCon la morte del vescovo Kazimierz Bukraba, la sede vescovile rimase vacante per oltre 50 anni ed amministrata da vicari capitolari. Durante il periodo sovietico oper\u00f2 un seminario clandestino, che permise l'ordinazione segreta di una decina di sacerdoti.\nCon la fine del regime sovietico, furono riprese tutte le attivit\u00e0 diocesane.\nIl 13 aprile 1991 in forza della bolla \"Quia ob rerum\" di papa Giovanni Paolo II ha subito delle variazioni territoriali ed \u00e8 divenuta suffraganea dell'arcidiocesi di Minsk-Mahil\u00eb\u016d.\nIl 5 giugno 1991 ha ceduto la porzione del suo territorio che dal termine della Seconda guerra mondiale si trovava in Polonia, a vantaggio dell'erezione della diocesi di Drohiczyn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.800.000 persone contava 52.000 battezzati, corrispondenti all'1,9% del totale."}
{"id": "502553", "revid": "92723", "url": "https://it.wikipedia.org/wiki?curid=502553", "title": "Diocesi di Piracicaba", "text": "La diocesi di Piracicaba (in latino: \"Dioecesis Piracicabensis\") \u00e8 una sede della Chiesa cattolica in Brasile suffraganea dell'arcidiocesi di Campinas appartenente alla regione ecclesiastica Sul 1. Nel 2019 contava 729.550 battezzati su 1.043.000 abitanti. \u00c8 retta dal vescovo Devair Ara\u00fajo da Fonseca.\nTerritorio.\nLa diocesi comprende 15 comuni nella parte centrale dello stato brasiliano di San Paolo: \u00c1guas de S\u00e3o Pedro, Capivari, Charqueada, Corumbata\u00ed, Ipe\u00fana, Mombuca, Piracicaba, Rafard, Rio Claro, Rio das Pedras, Saltinho, Santa B\u00e1rbara d'Oeste, Santa Gertrudes, Santa Maria da Serra, S\u00e3o Pedro.\nSede vescovile \u00e8 la citt\u00e0 di Piracicaba, dove si trova la cattedrale di Sant'Antonio. La citt\u00e0 conta circa 480.000 abitanti, fra cui molti discendenti di italiani.\nIl territorio si estende su una superficie di 4.663\u00a0km\u00b2 ed \u00e8 suddiviso in 69 parrocchie, raggruppate, a partire dal 2011, in 7 regioni pastorali: Piracicaba I, Piracicaba II, Piracicaba III, Rio Claro, Santa B\u00e1rbara, Capivari e S\u00e3o Pedro.\nStoria.\nLa diocesi \u00e8 stata eretta il 26 febbraio 1944 con la bolla \"Vigil Campinensis Ecclesiae\" di papa Pio XII, ricavandone il territorio dalla diocesi di Campinas (oggi arcidiocesi).\nOriginariamente suffraganea dell'arcidiocesi di San Paolo, il 19 aprile 1958 \u00e8 entrata a far parte della provincia ecclesiastica dell'arcidiocesi di Campinas.\nIl 29 aprile 1976 ha ceduto una porzione del suo territorio a vantaggio dell'erezione della diocesi di Limeira.\nIl 2 gennaio 1988, con la lettera apostolica \"Notum est\", papa Giovanni Paolo II ha confermato Sant'Antonio di Padova patrono della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.043.000 persone contava 729.550 battezzati, corrispondenti al 69,9% del totale."}
{"id": "502554", "revid": "662626", "url": "https://it.wikipedia.org/wiki?curid=502554", "title": "Arcidiocesi di Pisa", "text": "Larcidiocesi di Pisa () \u00e8 una sede metropolitana della Chiesa cattolica in Italia appartenente alla regione ecclesiastica Toscana. Nel 2019 contava 320.270 battezzati su 339.190 abitanti. \u00c8 retta dall'arcivescovo Giovanni Paolo Benotto.\nDal 1092, l'arcivescovo di Pisa si fregia del titolo, attualmente puramente onorifico nonch\u00e9 conteso dagli arcivescovi di Cagliari e Sassari, di Primate di Sardegna e Corsica.\nTerritorio.\nL'arcidiocesi a causa delle vicissitudini che hanno accompagnato la sua storia ha confini frastagliati e comprende quattro zone non contigue: una parte della provincia di Pisa, precisamente la piana dell'Arno dalla citt\u00e0 di Pisa fino a Pontedera, e la piana del Serchio a nord; ingloba poi le Colline Pisane a sud di Pisa, da Collesalvetti fino a San Pietro in Palazzi, lungo l'ex strada statale 206; comprende inoltre la Versilia storica con i comuni di Pietrasanta, Seravezza, Forte dei Marmi e Stazzema, una zona isolata dal resto dell'arcidiocesi, pi\u00f9 una parte della Media Valle del Serchio, anch'essa isolata dal resto dell'arcidiocesi, corrispondente al comune di Barga.\nSede arcivescovile \u00e8 la citt\u00e0 di Pisa, dove si trova la cattedrale di Santa Maria Assunta.\nIl territorio si estende su 847\u00a0km\u00b2 ed \u00e8 suddiviso in 166 parrocchie, raggruppate in 9 vicariati e 38 unit\u00e0 pastorali.\nStoria.\nLa diocesi di Pisa nacque nei primi decenni del IV secolo e venne a sovrapporsi pressoch\u00e9 ai limiti delle circoscrizioni civili dell'epoca. Il primo vescovo noto \u00e8 Gaudenzio, presente al sinodo di Roma del 313.\nSecondo alcune ricostruzioni, inizialmente la diocesi di Pisa si estendeva a nord fino al fiume Versilia, seguendo poi il crinale delle Apuane; ad est il confine col territorio lucchese era costituito dapprima da tale crinale, poi da quello del Monte Pisano, e, dopo aver lambito il padule di Bientina, raggiungeva l'Arno all'altezza di Pontedera. A sud il confine, che divideva da Volterra, proseguiva lungo il fiume Era fino all'altezza di Capannoli. Dalla Valdera, forse attraverso il botro Fine di Rivalto, la linea di confine raggiungeva le colline retrostanti Chianni e proseguiva verso il fiume Fine. Il limite occidentale era naturalmente costituito dal Mar Tirreno.\nNel VI secolo, con l'invasione dei Longobardi, il territorio diocesano sub\u00ec una forte riduzione a nord, ma acquist\u00f2 spazi al sud, fino all'attuale Cecina.\nIl 21 aprile 1092, sotto Dagoberto da Pisa, fu elevata al rango di arcidiocesi metropolitana. Il 27 aprile dello stesso anno papa Urbano II concesse a Pisa la giurisdizione metropolitica sulla Corsica in forza della bolla \"Cum universis\".\nNel secolo successivo anche Genova fu elevata a sede metropolitana e le furono assegnate come suffraganee tre diocesi in Corsica. Tuttavia, il 1\u00ba maggio 1138 a Pisa papa Innocenzo II riconfermava la giurisdizione sopra le restanti tre diocesi corse e furono aggregate alla metropolia la diocesi di Populonia in terraferma e due diocesi sarde, con il titolo di primate del giudicato di Torres. L'11 aprile 1176 papa Alessandro III estendeva la giurisdizione primaziale pisana ai giudicati di Cagliari e Arborea.\nQuando per\u00f2 i pisani furono espulsi dal dominio sulla Sardegna ad opera degli Aragonesi (1324) perdettero ogni diritto sulle isole. Nel 1446 anche Siena fu innalzata alla dignit\u00e0 arcivescovile e la provincia ecclesiastica pisana le cedette come suffraganee le diocesi di Massa Marittima e Populonia.\nIl 26 aprile 1478 l'arcivescovo Francesco Salviati fu giustiziato a Firenze come responsabile della Congiura dei Pazzi. Nei quarant'anni successivi l'arcidiocesi rimase vacante e fu governata da amministratori apostolici.\nIl 4 luglio 1797 fu eretta la diocesi di Pontremoli e aggregata alla provincia ecclesiastica pisana.\nL'arcidiocesi sub\u00ec ulteriori modifiche quando nel 1789 papa Pio VI sottrasse il pievanato di Massaciuccoli a Pisa per darlo a Lucca, accorpando per\u00f2 Seravezza e Barga all'arcidiocesi di Pisa.\nInfine nel 1806 l'arcidiocesi sub\u00ec l'ultima modifica con la cessione di una porzione del suo territorio a vantaggio dell'erezione della diocesi di Livorno, suffraganea di Pisa, voluta da Maria Luisa di Borbone-Spagna e decretata il 25 settembre 1806 da papa Pio VII con la bolla \"Militantis Ecclesiae\".\nNel 1822 fu eretta la diocesi di Massa, nuova suffraganea di Pisa. Le ultime suffraganee ad essere aggregate alla provincia ecclesiastica pisana furono la diocesi di Pescia e la diocesi di Volterra nel 1856.\nDal 6 al 13 giugno 1965 Pisa ospit\u00f2 il XVII Congresso eucaristico nazionale italiano, a cui intervenne come legato pontificio il cardinale Ermenegildo Florit.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 339.190 persone contava 320.270 battezzati, corrispondenti al 94,4% del totale."}
{"id": "502556", "revid": "404449", "url": "https://it.wikipedia.org/wiki?curid=502556", "title": "Diocesi di Pitigliano-Sovana-Orbetello", "text": "La diocesi di Pitigliano-Sovana-Orbetello (in latino: \"Dioecesis Pitilianensis-Soanensis-Urbetelliensis\") \u00e8 una sede della Chiesa cattolica in Italia suffraganea dell'arcidiocesi di Siena-Colle di Val d'Elsa-Montalcino appartenente alla regione ecclesiastica Toscana. Nel 2019 contava 66.000 battezzati su 67.613 abitanti. \u00c8 retta dal vescovo Giovanni Roncari, O.F.M.Cap.\nTerritorio.\nLa diocesi comprende 15 comuni della Toscana meridionale, di cui 14 in provincia di Grosseto e 1 in provincia di Siena. I comuni sono: Arcidosso (la sola frazione di Stribugliano), Capalbio, Castell'Azzara, Isola del Giglio, Magliano in Toscana, Manciano, Monte Argentario, Orbetello, Piancastagnaio (SI), Pitigliano, Roccalbegna, Santa Fiora, Scansano, Semproniano e Sorano.\nSede vescovile \u00e8 la citt\u00e0 di Pitigliano, dove si trova la cattedrale dei Santi Pietro e Paolo. A Sovana, oggi piccola frazione di Sorano, e a Orbetello sorgono le due concattedrali diocesane, dedicate rispettivamente ai santi Pietro e Paolo e a santa Maria Assunta.\nIl territorio si estende su 2.177\u00a0km\u00b2 ed \u00e8 suddiviso in 71 parrocchie. Secondo il libro del sinodo del 2003, la diocesi comprende 4 vicariati foranei:\nStoria.\nIncerte sono le origini della diocesi di Sovana, attestata per la prima volta nella seconda met\u00e0 del VII secolo. Lanzoni ritiene che verosimilmente il vescovado sia anteriore a questo periodo, mentre Burattini sostiene che la diocesi sovanese sia l'erede di due precedenti sedi vescovili, quelle di Statonia e di Saturnia; a causa dell'invasione longobarda, le due diocesi sarebbero state accorpate e contestualmente i vescovi avrebbero trasferito la loro sede a Sovana.\nIl primo vescovo di Sovana storicamente documentato \u00e8 Maurizio, che figura tra i vescovi che parteciparono al sinodo romano del 27 marzo 680 indetto da papa Agatone per condannare l'eresia monotelita, in preparazione al concilio di Costantinopoli del 680-681. Maurizio sottoscrisse gli atti sinodali tra Marciano di Volterra e Agnello di Bolsena.\nPer il primo millennio sono pochi i vescovi conosciuti di Sovana, noti grazie alla loro partecipazione ai concili celebrati dai pontefici: Bestiano nell'826, Tanimondo nell'853, Rastaldo nell'861, Stefano nell'869 e Rainerio nel 967.\nLa cattedrale di Sovana venne costruita fra VIII e IX secolo ed \u00e8 ricordata in una bolla di papa Niccol\u00f2 II del 1061 diretta al vescovo Anselmo, nella quale si fa menzione anche dei canonici della cattedrale con a capo l'arciprete Vitale. La stessa bolla ricorda che l'istituzione canonicale era stata voluta nel secolo precedente dal vescovo Rainerio e confermata dal suo successore Giovanni.\nNel corso del XII secolo la diocesi sovanese perse la parte orientale del suo territorio a causa dell'occupazione da parte di Orvieto del territorio della Val di Lago e precisamente dei centri di Acquapendente, San Lorenzo, Grotte e Gradoli. Dopo oltre cinquant'anni dall'occupazione, un processo intentato dal vescovo di Sovana Giordano nel 1194 fin\u00ec a favore della diocesi di Orvieto. Nel 1230 papa Gregorio IX decise di separare Orbetello ed il suo territorio dalla diocesi di Sovana e di sottometterlo alla giurisdizione dell'abate delle Tre Fontane di Roma.\nIl 23 aprile 1459, per volont\u00e0 di papa Pio II, la diocesi di Sovana, fino ad allora immediatamente soggetta alla Santa Sede, divenne suffraganea dell'arcidiocesi metropolitana di Siena.\nSovana a met\u00e0 del XVII secolo era un piccolo borgo di 400 anime e il vescovo Marcello Cervini tent\u00f2 senza successo di ripopolarlo. Nel 1674 Pier Maria Bichi fiss\u00f2 la sua residenza a Pitigliano, in un palazzo di propriet\u00e0 della sua famiglia. Dopo la sua morte il palazzo fu lasciato in eredit\u00e0 alla curia vescovile e il successore Pietro Valentini continu\u00f2 a risiedere a Pitigliano, come tutti i vescovi successivi. Bench\u00e9 la diocesi non fosse molto popolosa, non c'era penuria di sacerdoti: nel sinodo del 1689 furono 192 i sacerdoti presenti alla sessione del 13 maggio.\nNel 1701 il vescovo Domenico Maria della Ciaia istitu\u00ec il seminario diocesano a Scansano e nel 1705 lo trasl\u00f2 a Pitigliano. Nella prima met\u00e0 del secolo sotto l'episcopato di Fulvio Salvi oper\u00f2 nella diocesi san Paolo della Croce, che fu chiamato l'apostolo della Maremma e fond\u00f2 la Congregazione della Passione di Ges\u00f9 Cristo nell'eremo di Sant'Antonio sul monte Argentario.\nNell'aprile del 1785 furono cedute alla diocesi di Acquapendente le comunit\u00e0 di Onano e Proceno, che si trovavano nello Stato Pontificio, in cambio di quelle di Manciano e Capalbio, appartenenti al Granducato di Toscana.\nNel 1836 il vescovo Francesco Maria Barzellotti fond\u00f2 a Pitigliano una Scuola di morale e dogmatica, che rese obbligatoria per gli aspiranti al sacerdozio.\nNel 1844, dopo quasi due secoli che i vescovi risiedevano a Pitigliano, papa Gregorio XVI sanc\u00ec il definitivo trasferimento della cattedra vescovile nella chiesa dei Santi Pietro e Paolo, elevata a concattedrale della diocesi, dove fu anche trasferito il capitolo dei canonici di Sovana; contestualmente la diocesi assunse il nome di diocesi di Sovana-Pitigliano.\nIl 13 maggio 1853 la pastorella Veronica Nucci di Cerreto rifer\u00ec di aver assistito ad un'apparizione mariana. Quattro anni dopo, l'8 maggio il vescovo pose sul luogo dell'apparizione la prima pietra di una chiesa dedicata alla Vergine Addolorata.\nNegli anni dal 1868 al 1878 la diocesi assistette alla predicazione di un sedicente visionario e profeta, Davide Lazzaretti: inizialmente rimase nella Chiesa cattolica pur con atteggiamenti rivelazionisti, messianici e inclini al socialismo; nel 1871 fond\u00f2 una nuova Chiesa giurisdavidica, che raccolse un certo numero di adesioni in Toscana, rifiutando l'obbedienza al Pontefice Romano. Il 18 agosto 1878 mor\u00ec per mano dei carabinieri mentre guidava una processione verso Arcidosso.\nNel 1910 il vescovo Michele Cardella diede una nuova sede al seminario e volle costruire una croce in ferro battuto alta 22 metri sulla sommit\u00e0 del monte Amiata.\nDal 1924 al 1932, con il vescovo Gustavo Matteoni, la diocesi di Sovana-Pitigliano fu unita \"in persona episcopi\" alla diocesi di Grosseto, suscitando la contrariet\u00e0 del clero e del popolo, nonostante le assicurazioni di autonomia da parte del vescovo.\nL'8 giugno 1934 il vescovo Stanislao Battistelli diede alla diocesi un nuovo assetto amministrativo, riducendo le vicarie da quindici a sei.\nIl 25 maggio 1947, su richiesta del sinodo diocesano celebrato nel mese di luglio 1946, papa Pio XII dichiar\u00f2 i santi Gregorio VII, papa originario di Sovana, e Mamiliano di Palermo, vescovo e martire, patroni principali della diocesi, assieme a san Paolo della Croce, patrono secondario.\nDal 1964 al 1975 la diocesi rest\u00f2 vacante e rischi\u00f2 nuovamente di essere unita alle diocesi vicine; fu amministrata dapprima per sei anni da Luigi Boccadoro, vescovo di Acquapendente e di Montefiascone, con l'aiuto del vescovo ausiliare Renato Spallanzani, residente a Pitigliano dal 1967 al 1970; e poi per altri cinque anni dal vescovo di Grosseto Primo Gasbarri tramite l'ausiliare Adelmo Tacconi, anch'egli residente in diocesi.\nNel 1975 furono cedute alla diocesi di Grosseto le frazioni grossetane di Alberese e Rispescia.\nIl 25 marzo 1981, con la bolla \"Abbatia Sanctorum Vincentii et Anastasii\" di papa Giovanni Paolo II, la diocesi incorpor\u00f2 i territori toscani fino ad allora sotto la giurisdizione dell'abbazia delle Tre Fontane di Roma, ossia Orbetello, Monte Argentario, Isola del Giglio e Capalbio. Contestualmente la diocesi assunse il nome di diocesi di Sovana-Pitigliano-Orbetello e la chiesa dell'Assunta di Orbetello fu elevata al rango di concattedrale.\nIl 30 settembre 1986 la diocesi ha assunto il nome attuale in forza del decreto \"Cum procedere oporteret\" della Congregazione per i vescovi.\nDal 19 giugno 2021 \u00e8 unita \"in persona episcopi\" alla diocesi di Grosseto.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 67.613 persone contava 66.000 battezzati, corrispondenti al 97,6% del totale."}
{"id": "502557", "revid": "92723", "url": "https://it.wikipedia.org/wiki?curid=502557", "title": "Diocesi di Pistoia", "text": "La diocesi di Pistoia (in latino: \"Dioecesis Pistoriensis\") \u00e8 una sede della Chiesa cattolica in Italia suffraganea dell'arcidiocesi di Firenze appartenente alla regione ecclesiastica Toscana. Nel 2019 contava 210.900 battezzati su 215.230 abitanti. \u00c8 retta dal vescovo Fausto Tardelli.\nTerritorio.\nLa diocesi comprende 15 comuni della Toscana settentrionale, estesi su tre province diverse:\nIn base ad un accordo tra i vescovi di Pistoia e di Prato, dal 1990 la cura pastorale della parrocchia di Fossato nel comune di Cantagallo, pur facendo parte della sede pratese, \u00e8 concessa ai vescovi pistoiesi.\nSede vescovile \u00e8 la citt\u00e0 di Pistoia, dove si trova la cattedrale di San Zeno. Particolare menzione meritano tre santuari mariani in territorio pistoiese: il santuario e basilica minore della Madonna dell'Umilt\u00e0, il santuario della Madonna di Valdibrana e il santuario di Santa Maria delle Grazie, noto come \"Madonna del Letto\".\nVicariati e parrocchie.\nIl territorio si estende su 821\u00a0km\u00b2 ed \u00e8 suddiviso in 160 parrocchie, raggruppate in 9 vicariati: Citt\u00e0 di Pistoia, Quarrata, Poggio a Caiano-Carmignano, Montale-Agliana-Montemurlo, Ombrone Limentra, Bottegone, Vincio, Montalbano occidentale, Reno-e-Montagna.\nStoria.\nSecondo la tradizione, destituita di ogni fondamento storico, l'evangelizzazione del territorio pistoiese fu dovuta all'iniziativa di san Pietro, che invi\u00f2 in Toscana san Romolo, protovescovo, che fu poi incluso nelle cronotassi pistoiesi, come pure in quelle delle chiese di Fiesole e di Volterra. Recenti scoperte archeologiche permettono di datare una sicura presenza cristiana a Pistoia nel Tardo impero romano.\nIl primo documento storico che parla di un vescovo pistoiese, bench\u00e9 anonimo, \u00e8 una lettera di papa Gelasio I del 492/496, dove assieme ad altri vescovi, viene qualificato come \"\u00abaetate vel honore longaevus\u00bb\". In una lettera di papa Pelagio I del 557 vengono riportati i nomi di 7 vescovi della Tuscia Annonaria, ma senza l'indicazione delle rispettive sedi di appartenenza; alcuni autori ritengono che tra Massimiliano, Geronzio, Terenzio e Vitale vi sia probabilmente anche il vescovo di Pistoia; tuttavia \u00abquesta posizione \u00e8 ritenuta da molti non sufficientemente provata\u00bb.\nFino alla fine del VII secolo non si hanno pi\u00f9 menzioni documentarie della sede pistoiese. Gli storici locali hanno cercato di colmare la lacuna \"\u00abcon una serie di nomi di vescovi pi\u00f9 o meno immaginari, \u2026 tutti nomi fittizi, dei quali nessun documento rimane che possa in qualche modo suffragarne la reale esistenza\u00bb\". Il silenzio delle fonti, dalla met\u00e0 del VI secolo fino agli inizi dell'VIII, l'assenza dei vescovi pistoiesi ai concili romani del 649 e del 680, dove invece furono presenti molti vescovi della Tuscia, hanno portato alcuni studiosi (Chiappelli) ad ipotizzare una momentanea soppressione della diocesi e la sua incorporazione in quella vicina di Lucca. Ed \u00e8 proprio al vescovo di questa citt\u00e0 che Giovanni, nel 700, chiede la conferma della sua elezione. Giovanni \u00e8 anche il primo vescovo di Pistoia di cui si conosca con certezza il nome.\nLa serie dei vescovi sicuri di Pistoia riprende con Guillerado all'inizio del IX secolo, documentato dall'806 all'812. Secondo lo storico diocesano Sabatino Ferrali, i vescovi che le cronotassi locali riportano per il secolo VIII sono fittizi, anche questi inseriti per colmare il vuoto tra Giovanni I e Guillerado.\nNel corso del Medioevo il vescovo di Pistoia ebbe un rilevante ruolo politico nel governo della citt\u00e0, che si concretizz\u00f2 nell'XI secolo con una signoria di fatto. Con la nascita e l'affermarsi dell'autonomia comunale, e la redazione dei primi statuti cittadini, il potere dei vescovi entr\u00f2 in crisi, fino a scomparire del tutto con la seconda met\u00e0 del XII secolo. Il maggior momento di contrasto tra vescovi e autorit\u00e0 cittadine si ebbe nel 1137, \u00abquando i consoli trafugarono il tesoro della cattedrale e occuparono il campanile, usandolo come torre civica\u00bb. Con la mediazione del vescovo sant'Atto, si arriv\u00f2 ad appianare la crisi nel 1145.\nTra XII e XIII secolo il territorio diocesano fu organizzato in pievi e parrocchie, assumendo quell'assetto che si mantenne fino alle riforme di Scipione de' Ricci sul finire del Settecento. Il libro delle decime del 1274 documenta la suddivisione del territorio diocesano in 35 pievi e 182 parrocchie.\nIl 10 maggio 1419, in concomitanza con la formazione dello stato territoriale fiorentino, la diocesi divenne suffraganea dell'arcidiocesi di Firenze, perdendo cos\u00ec la sua secolare immediata soggezione alla Santa Sede.\nFin dal XII secolo erano iniziati i contenziosi tra la sede vescovile e la pieve di Santo Stefano di Prato; con la bolla \"Etsi cunctae\" del 5 settembre 1463, papa Pio II eresse la pieve in prepositura \"nullius dioecesis\" immediatamente soggetta alla Santa Sede e dunque completamente indipendente dalla giurisdizione dei vescovi pistoiesi.\nNel 1471 il vescovo Donato de' Medici istitu\u00ec il monte di piet\u00e0.\nSolo tardivamente in diocesi si applicarono i decreti di riforma decisi dal concilio di Trento. Tra i maggiori fautori dell'aggiornamento tridentino si deve segnalare il vescovo Alessandro del Caccia, che govern\u00f2 la sede pistoiese dal 1600 al 1649. Il seminario diocesano fu istituito solo nel 1693 con il vescovo Leone Strozzi nell'ex convento agostiniano delle Tolentine, traslocato in piazza San Leone nei primi decenni del Settecento, e definitivamente trasferito nei locali dell'ex convento francescano di Santa Chiara nel 1783.\nIl 22 settembre 1653 con la bolla \"Redemptoris nostri\" di papa Innocenzo X fu eretta la diocesi di Prato, con territorio scorporato dalla diocesi di Pistoia, a cui Prato fu contestualmente unita \"aeque principaliter\".\nLa diocesi sub\u00ec un'ulteriore lieve modifica territoriale verso la fine del Settecento. Infatti \u00abnel 1784, grazie alla politica di Pietro Leopoldo, le furono aggregate le chiese parrocchiali della Sambuca, di Treppio, di Torri, di P\u00e0vana, di Frassignoni, di San Pellegrino del Cassero e di Fossato, scorporate dalla diocesi di Bologna.\u00bb\nIl 19 settembre 1786 venne inaugurato dal vescovo Scipione de' Ricci l'importante sinodo pistoiese, che si concluse il 28 settembre. In questo sinodo il vescovo promosse riforme di stampo giansenista nella liturgia, nell'istruzione, nella disciplina del clero, nella dottrina e giunse a proibire il culto al Sacro Cuore di Ges\u00f9. Il sinodo gett\u00f2 la diocesi nella confusione, al punto da minacciare uno scisma in tutta la Toscana. Nel 1790, durante l'assenza del vescovo, i capitoli di Pistoia e di Prato ricusarono i decreti del sinodo. Dopo un esame di sei anni, la bolla \"Auctorem Fidei\" di papa Pio VI condann\u00f2 85 tesi approvate dal sinodo, bollandone 7 come eretiche e altre come \u00abscismatiche, erronee, sovversive della gerarchia ecclesiastica, false, temerarie, capricciose, ingiuriose alla Chiesa e alla sua autorit\u00e0, conducenti al disprezzo de' sacramenti e delle pratiche di santa Chiesa, offensive alla piet\u00e0 dei fedeli, che turbavano l'ordine delle diverse chiese, il ministero ecclesiastico, la quiete delle anime; che si opponevano ai decreti Tridentini, offendevano la venerazione dovuta alla Madre di Dio, i diritti de' Concilii generali\u00bb. Successivamente alla condanna, il vescovo Ricci, che gi\u00e0 nel 1791 aveva rinunciato alla diocesi, ritratt\u00f2 le sue tesi e si sottomise all'autorit\u00e0 del papa.\nGli effetti del sinodo di Scipione de' Ricci si fecero sentire per tutto l'Ottocento, durante il quale i vescovi si preoccuparono di ribadire la condanna del sinodo del 1786 e la fedelt\u00e0 della Chiesa e dei fedeli pistoiesi alla Chiesa cattolica. Tra questi, occorre ricordare il vescovo Enrico Bindi che durante il concilio Vaticano I intervenne per chiedere \u00abche non si usasse pi\u00f9 il termine \"pistorienses\" come sinonimo di giansenisti\u00bb, e che si adoper\u00f2 per riconsacrare la citt\u00e0 al Sacro Cuore di Ges\u00f9, iniziativa che venne ripetuta dal vescovo Gabriele Vettori nel 1917.\nNel 1916, in forza del decreto \"Ex officio divinitus\" della Congregazione Concistoriale, la diocesi di Pistoia cedette 27 parrocchie per l'ingrandimento della diocesi di Prato.\nIl 25 gennaio 1954 papa Pio XII separ\u00f2 la diocesi di Prato dalla diocesi di Pistoia con la bolla \"Clerus populusque\".\nNel 1975 Pistoia cedette altre 12 parrocchie nei comuni di Cantagallo e di Vernio a favore dell'ingrandimento della diocesi pratese.\nIl museo diocesano venne istituito nel 1968 in alcuni ambienti del palazzo vescovile; nel 1997 ha trovato la sua sede definitiva nel palazzo Rospigliosi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 215.230 persone contava 210.900 battezzati, corrispondenti al 98,0% del totale."}
{"id": "502558", "revid": "92723", "url": "https://it.wikipedia.org/wiki?curid=502558", "title": "Diocesi di Pittsburgh", "text": "La diocesi di Pittsburgh (in latino: \"Dioecesis Pittsburgensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Filadelfia appartenente alla regione ecclesiastica III (NJ, PA). Nel 2019 contava 630.033 battezzati su 1.907.433 abitanti. \u00c8 retta dal vescovo David Allen Zubik.\nTerritorio.\nLa diocesi comprende 6 contee nella parte occidentale dello stato della Pennsylvania, negli Stati Uniti: Allegheny, Beaver, Butler, Greene, Lawrence e Washington.\nSede vescovile \u00e8 la citt\u00e0 di Pittsburgh, dove si trova la cattedrale di San Paolo (\"Saint Paul's\").\nIl territorio si estende su 9.722\u00a0km\u00b2 ed \u00e8 suddiviso in 188 parrocchie.\nStoria.\nLa diocesi fu eretta l'11 agosto 1843 con il breve \"Universi dominici gregis\" di papa Gregorio XVI, ricavandone il territorio dalla diocesi di Filadelfia (oggi arcidiocesi).\nIl 29 luglio 1853 cedette una porzione del suo territorio a vantaggio dell'erezione della diocesi di Erie.\nL'11 gennaio 1876 cedette un'altra porzione del suo territorio a vantaggio dell'erezione della diocesi di Allegheny, che fu soppressa il 1\u00ba luglio 1889, reintegrandone il territorio nella diocesi di Pittsburgh.\nIl 30 maggio 1901 e il 10 marzo 1951 ha ceduto ulteriori porzioni del suo territorio a vantaggio dell'erezione rispettivamente delle diocesi di Altoona (oggi diocesi di Altoona-Johnstown) e di Greensburg.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.907.433 persone contava 630.033 battezzati, corrispondenti al 33,0% del totale.\nIstituti religiosi presenti in diocesi.\nNel 2013 contavano case in diocesi le seguenti famiglie religiose:"}
{"id": "502559", "revid": "267975", "url": "https://it.wikipedia.org/wiki?curid=502559", "title": "Arcidiocesi di Piura", "text": "Larcidiocesi di Piura (in latino: \"Archidioecesis Piurensis\") \u00e8 una sede metropolitana della Chiesa cattolica in Per\u00f9. Nel 2019 contava 1.594.959 battezzati su 1.772.177 abitanti. \u00c8 retta dall'arcivescovo Jos\u00e9 Antonio Eguren Anselmi, S.C.V.\nTerritorio.\nL'arcidiocesi comprende le regioni peruviane di Piura e di Tumbes.\nSede arcivescovile \u00e8 la citt\u00e0 di Piura, dove si trova la cattedrale di San Michele arcangelo.\nIl territorio \u00e8 suddiviso in 50 parrocchie, raggruppate in 6 vicariati.\nProvincia ecclesiastica.\nLa provincia ecclesiastica di Piura, istituita nel 1966, comprende 4 suffraganee:\nStoria.\nLa diocesi di Piura fu eretta il 29 febbraio 1940 con la bolla \"Ad christianae plebis\" di papa Pio XII, ricavandone il territorio dalla diocesi di Trujillo (oggi arcidiocesi). Originariamente era suffraganea dell'arcidiocesi di Lima.\nIl 23 maggio 1943 entr\u00f2 a far parte della provincia ecclesiastica dell'arcidiocesi di Trujillo.\nIl 5 giugno dello stesso anno papa Pio XII istitu\u00ec il capitolo della cattedrale con la bolla \"Quo sollemnior\".\nL'11 aprile 1948 fu inaugurato il seminario diocesano, oggi dedicato a san Domenico Savio.\nIl 4 marzo 1964 cedette una porzione del suo territorio a vantaggio dell'erezione della prelatura territoriale di Chulucanas (oggi diocesi).\nIl 30 giugno 1966 \u00e8 stata elevata al rango di arcidiocesi metropolitana con la bolla \"Sic ut paterfamilias\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.772.177 persone contava 1.594.959 battezzati, corrispondenti al 90,0% del totale."}
{"id": "502561", "revid": "92723", "url": "https://it.wikipedia.org/wiki?curid=502561", "title": "Diocesi di Plasencia", "text": "La diocesi di Plasencia (in latino: \"Dioecesis Placentina in Hispania\") \u00e8 una sede della Chiesa cattolica in Spagna suffraganea dell'arcidiocesi di M\u00e9rida-Badajoz. Nel 2019 contava 246.869 battezzati su 266.947 abitanti. La sede \u00e8 vacante.\nTerritorio.\nLa diocesi comprende la parte orientale della provincia di C\u00e1ceres, un lembo della provincia di Badajoz e la municipalit\u00e0 di B\u00e9jar in provincia di Salamanca.\nSede vescovile \u00e8 la citt\u00e0 di Plasencia, dove si trovano la cattedrale nuova di Santa Maria e la cattedrale vecchia di Santa Maria.\nIl territorio \u00e8 suddiviso in 201 parrocchie, raggruppate in 15 arcipresbiterati: B\u00e9jar, Cabezuela del Valle, Casatejada, Don Benito, Fuentes de B\u00e9jar, Herv\u00e1s, Jara\u00edz de la Vera, Jarandilla de la Vera, Logros\u00e1n, Miajadas, Mirabel, Navalmoral de la Mata, Navalvillar de Pela, Plasencia, Trujillo.\nStoria.\nLa diocesi \u00e8 stata eretta nel 1189 o nella prima met\u00e0 del 1190, poco dopo la fondazione della citt\u00e0, da papa Clemente III. Originariamente era suffraganea dell'arcidiocesi di Santiago di Compostela.\nNel 1216 B\u00e9jar, contesa fra le diocesi di Avila e Plasencia, venne assegnata a quest'ultima con una bolla di papa Onorio III.\nSebbene gi\u00e0 dal XV secolo fossero presenti dei collegi per la formazione dei sacerdoti, il seminario diocesano fu istituito il 19 luglio 1670, che fu fin dall'inizio ospitato in un ampio edificio appositamente costruito.\nIn seguito al concordato del 1851 entr\u00f2 a far parte della provincia ecclesiastica dell'arcidiocesi di Toledo.\nNel 1959 si sono modificati i confini territoriali della diocesi, che erano immutati dal XIII secolo. Furono cedute alcune parrocchie dell'arcipresbiterato di B\u00e9ceda alla diocesi di Avila e furono incorporate alcune parrocchie che erano appartenute alla diocesi di Coria e alla diocesi di Salamanca.\nIl 28 luglio 1994 \u00e8 diventata suffraganea dell'arcidiocesi di M\u00e9rida-Badajoz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 266.947 persone contava 246.869 battezzati, corrispondenti al 92,5% del totale."}
{"id": "502562", "revid": "322321", "url": "https://it.wikipedia.org/wiki?curid=502562", "title": "Diocesi di Palmares", "text": "La diocesi di Palmares (in latino: \"Dioecesis Palmopolitana\") \u00e8 una sede della Chiesa cattolica in Brasile suffraganea dell'arcidiocesi di Olinda e Recife appartenente alla regione ecclesiastica Nordeste 2. Nel 2019 contava 248.686 battezzati su 466.927 abitanti. \u00c8 retta dal vescovo Fernando Barbosa dos Santos, C.M.\nTerritorio.\nLa diocesi comprende 18 comuni nella parte sud-orientale dello stato brasiliano di Pernambuco: \u00c1gua Preta, Barreiros, Bel\u00e9m de Maria, Catende, Cort\u00eas, Cupira, Gameleira, Jaqueira, Joaquim Nabuco, Lagoa dos Gatos, Maraial, Palmares, Ribeir\u00e3o, Rio Formoso, S\u00e3o Jos\u00e9 da Coroa Grande, Sirinha\u00e9m, Tamandar\u00e9 e Xex\u00e9u.\nSede vescovile \u00e8 la citt\u00e0 di Palmares, dove si trova la cattedrale dell'Immacolata Concezione dei Monti (\"Nossa Senhora da Concei\u00e7\u00e3o dos Montes\").\nIl territorio si estende su 3.797\u00a0km\u00b2 ed \u00e8 suddiviso in 24 parrocchie, raggruppate in 5 foranie: San Giovanni XXIII, Nostra Signora Aparecida, San Giovanni Evangelista, Beato Eliseo Maneus, Sant'Amaro.\nStoria.\nLa diocesi \u00e8 stata eretta il 13 gennaio 1962 con la bolla \"Peramplas Ecclesias\" di papa Giovanni XXIII, ricavandone il territorio dall'arcidiocesi di Olinda e Recife e dalla diocesi di Garanhuns.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 466.927 persone contava 248.686 battezzati, corrispondenti al 53,3% del totale."}
{"id": "502563", "revid": "123999286", "url": "https://it.wikipedia.org/wiki?curid=502563", "title": "Campo Santi Giovanni e Paolo", "text": "Campo Santi Giovanni e Paolo , vulgo Campo San Zanipolo, \u00e8 uno dei campi pi\u00f9 ampi di Venezia, situato nel sestiere di Castello, al confine con quello di Cannaregio.\nAl centro del campo, su un basamento di marmi policromi, vi \u00e8 il monumento equestre dedicato a Bartolomeo Colleoni opera del Verrocchio.\nL'imponente chiesa dei Santi Giovanni e Paolo (chiamata anche San Zanipolo in dialetto veneziano) chiude l'angolo con la Scuola Grande di San Marco che si sviluppa anche lungo la fondamenta del rio Mendicanti adiacente. Al fianco della chiesa vi \u00e8 l'entrata principale e, quindi, la facciata, dell'ospedale della citt\u00e0.\nIn un angolo all'esterno dell'abside laterale della basilica \u00e8 ancora visibile il vecchio livello del campo, rivestito di cotto, e ben al di sotto dell'attuale lastricato.\nOgni anno il campo \u00e8 anche luogo di partenza e della cerimonia di premiazione della regata di SS. Giovanni e Paolo."}
{"id": "502564", "revid": "322321", "url": "https://it.wikipedia.org/wiki?curid=502564", "title": "Arcidiocesi di Palembang", "text": "Larcidiocesi di Palembang (in latino: \"Archidioecesis Palembangensis\") \u00e8 una sede metropolitana della Chiesa cattolica in Indonesia. Nel 2019 contava 80.070 battezzati su 14.217.147 abitanti. \u00c8 retta dall'arcivescovo Yohanes Harun Yuwono.\nTerritorio.\nL'arcidiocesi si trova in Indonesia nella parte meridionale dell'isola di Sumatra, comprende le province di Sumatra Meridionale, di Jambi, di Bengkulu, delle Isole di Bangka-Belitung, delle Isole Riau e di Lampung.\nSede arcivescovile \u00e8 la citt\u00e0 di Palembang, dove si trova la cattedrale di Santa Maria.\nIl territorio \u00e8 suddiviso in 29 parrocchie.\nStoria.\nLa prefettura apostolica di Benkoelen fu eretta il 27 dicembre 1923 con il breve \"Cum propagationi\" di papa Pio XI, ricavandone il territorio dalla prefettura apostolica di Sumatra (oggi arcidiocesi di Medan).\nIl 13 giugno 1939 in forza della bolla \"Apostolica\" di papa Pio XII la prefettura apostolica fu elevata a vicariato apostolico e assunse il nome di vicariato apostolico di Palembang.\nIl 19 giugno 1952 cedette una porzione del suo territorio a vantaggio dell'erezione della prefettura apostolica di Tandjung-Karang (oggi diocesi di Tanjungkarang).\nIl 3 gennaio 1961 il vicariato apostolico fu elevato a diocesi con la bolla \"Quod Christus\" di papa Giovanni XXIII. Originariamente era suffraganea dell'arcidiocesi di Medan.\nIl 1\u00ba luglio 2003 la diocesi \u00e8 stata elevata al rango di arcidiocesi metropolitana con la bolla \"Pascendi Dominici gregis\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 14.217.147 persone contava 80.070 battezzati, corrispondenti allo 0,6% del totale."}
{"id": "502565", "revid": "92723", "url": "https://it.wikipedia.org/wiki?curid=502565", "title": "Diocesi di Palayamkottai", "text": "La diocesi di Palayamkottai (in latino: \"Dioecesis Palayamkottaiensis\") \u00e8 una sede della Chiesa cattolica in India suffraganea dell'arcidiocesi di Madurai. Nel 2019 contava 143.455 battezzati su 3.338.500 abitanti. \u00c8 retta dal vescovo Antonysamy Savarimuthu.\nTerritorio.\nLa diocesi comprende i taluks di Tirunelveli, Palayamkottai, Ambasamudram, Tenkasi, Shencottai, Sankarankovil, Sivagiri, Cheranmahadevi, V.K. Pudur e Alangulam nel distretto di Tirunelveli, e il taluk di Kovilpatti nel distretto di Thoothukudi nello stato indiano del Tamil Nadu.\nSede vescovile \u00e8 Palayamkottai, quartiere di Tirunelveli, dove si trova la cattedrale di San Francesco Saverio.\nIl territorio \u00e8 suddiviso in 56 parrocchie.\nStoria.\nLa diocesi \u00e8 stata eretta il 17 maggio 1973 con la bolla \"Romani Pontifices\" di papa Paolo VI, ricavandone il territorio dall'arcidiocesi di Madurai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.338.500 persone contava 143.455 battezzati, corrispondenti al 4,3% del totale."}
{"id": "502566", "revid": "110157", "url": "https://it.wikipedia.org/wiki?curid=502566", "title": "Diocesi di Palmira", "text": "La diocesi di Palmira (in latino: \"Dioecesis Palmirana\") \u00e8 una sede della Chiesa cattolica in Colombia suffraganea dell'arcidiocesi di Cali. Nel 2019 contava 762.200 battezzati su 848.500 abitanti. \u00c8 retta dal vescovo Edgar de Jes\u00fas Garc\u00eda Gil.\nTerritorio.\nLa diocesi comprende 10 comuni nella parte sud-orientale del dipartimento colombiano di Valle del Cauca: Palmira, Florida, Candelaria, Pradera, Cerrito, Ginebra, Restrepo, Vijes, Yotoco e Calima el Dari\u00e9n.\nSede vescovile \u00e8 la citt\u00e0 di Palmira, dove si trova la cattedrale di Nostra Signora del Rosario (\"Nuestra Se\u00f1ora del Rosario del Palmar\").\nIl territorio si estende su una superficie di 4.976\u00a0km\u00b2 ed \u00e8 suddiviso in 49 parrocchie, raggruppate in 6 vicariati.\nStoria.\nLa diocesi \u00e8 stata eretta il 17 dicembre 1952 con la bolla \"Romanorum partes\" di papa Pio XII, ricavandone il territorio dalla diocesi di Cali (oggi arcidiocesi) e dall'arcidiocesi di Popay\u00e1n, di cui era originariamente suffraganea.\nIl 20 giugno 1964 \u00e8 entrata a far parte della provincia ecclesiastica dell'arcidiocesi di Cali.\nIl 29 giugno 1966 ha ceduto una porzione di territorio a vantaggio dell'erezione della diocesi di Buga, ma contestualmente ha ricevuto alcuni comuni dall'arcidiocesi di Cali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 848.500 persone contava 762.200 battezzati, corrispondenti all'89,8% del totale."}
{"id": "502567", "revid": "110157", "url": "https://it.wikipedia.org/wiki?curid=502567", "title": "Arcidiocesi di Palmas", "text": "Larcidiocesi di Palmas (in latino: \"Archidioecesis Palmensis in Brasilia\") \u00e8 una sede metropolitana della Chiesa cattolica in Brasile appartenente alla regione ecclesiastica Nord 3. Nel 2019 contava 189.297 battezzati su 332.952 abitanti. \u00c8 retta dall'arcivescovo Pedro Brito Guimar\u00e3es.\nTerritorio.\nL'arcidiocesi comprende 11 comuni dello stato brasiliano di Tocantins: Palmas, Aparecida do Rio Negro, Lagoa do Tocantins, Lajeado, Lizarda, Mateiros, Novo Acordo, Rio Sono, Santa Tereza do Tocantins, S\u00e3o F\u00e9lix do Tocantins e Tocant\u00ednia.\nSede arcivescovile \u00e8 la citt\u00e0 di Palmas, dove si trovano la cattedrale del Divino Spirito Santo (\"Divino Esp\u00edrito Santo\") e la pro-cattedrale di San Giuseppe.\nIl territorio si estende su 34.007\u00a0km\u00b2 ed \u00e8 suddiviso in 36 parrocchie, raggruppate in tre zone pastorali: San Pietro, San Giovanni e San Paolo.\nProvincia ecclesiastica.\nLa provincia ecclesiastica di Palmas, istituita nel 1996, comprende le seguenti suffraganee:\nStoria.\nL'arcidiocesi \u00e8 stata eretta il 27 marzo 1996 con la bolla \"Maiori spirituali bono\" di papa Giovanni Paolo II, ricavandone il territorio dalle diocesi di Miracema do Tocantins e di Porto Nacional.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 332.952 persone contava 189.297 battezzati, corrispondenti al 56,9% del totale."}
{"id": "502568", "revid": "92723", "url": "https://it.wikipedia.org/wiki?curid=502568", "title": "Diocesi di Palangkaraya", "text": "La diocesi di Palangkaraya (in latino: \"Dioecesis Palangkaraiensis\") \u00e8 una sede della Chiesa cattolica in Indonesia suffraganea dell'arcidiocesi di Samarinda. Nel 2019 contava 95.285 battezzati su 2.787.090 abitanti. \u00c8 retta dal vescovo Aloysius Maryadi Sutrisnaatmaka, M.S.F.\nTerritorio.\nLa diocesi comprende la provincia del Kalimantan Centrale in Indonesia.\nSede vescovile \u00e8 la citt\u00e0 di Palangkaraya, dove si trova la cattedrale di Santa Maria.\nIl territorio \u00e8 suddiviso in 25 parrocchie.\nStoria.\nLa diocesi \u00e8 stata eretta il 5 aprile 1993 con la bolla \"Venerabiles Fratres\" di papa Giovanni Paolo II, ricavandone il territorio dalla diocesi di Banjarmasin. Originariamente era suffraganea dell'arcidiocesi di Pontianak.\nIl 14 gennaio 2003 \u00e8 entrata a far parte della nuova provincia ecclesiastica dell'arcidiocesi di Samarinda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.787.090 persone contava 95.285 battezzati, corrispondenti al 3,4% del totale."}
{"id": "502570", "revid": "72396", "url": "https://it.wikipedia.org/wiki?curid=502570", "title": "Diocesi di P\u0142ock", "text": "La diocesi di P\u0142ock (in latino: \"Dioecesis Plocensis\") \u00e8 una sede della Chiesa cattolica in Polonia suffraganea dell'arcidiocesi di Varsavia. Nel 2019 contava 800.120 battezzati su 807.089 abitanti. \u00c8 retta dal vescovo Piotr Libera.\nTerritorio.\nLa diocesi comprende la parte settentrionale del Voivodato della Masovia e il distretto di Rypin nel Voivodato della Cuiavia-Pomerania.\nSede vescovile \u00e8 la citt\u00e0 di P\u0142ock, dove si trova la cattedrale della Beata Vergine Maria di Masovia. In diocesi sorgono 2 basiliche minori: la basilica dell'Annunciazione della Vergine Maria a Czerwi\u0144sk nad Wis\u0142\u0105 e la basilica dell'Annunciazione della Beata Vergine Maria a Pu\u0142tusk.\nIl territorio \u00e8 suddiviso in 26 decanati e in 249 parrocchie.\nStoria.\nLa diocesi di P\u0142ock fu eretta nel X secolo. Tuttavia, i nomi dei primi cinque vescovi sono dubbi e il primo vescovo certo\n\u00e8 Marek, nel 1075.\nNel periodo 1130-1140, durante l'episcopato di Aleksander z Malonne, fu costruita la cattedrale.\nIl 15 luglio 1563 in osservanza dei decreti del Concilio di Trento fu istituito il seminario diocesano.\nNel 1633 quattro parrocchie furono cedute alla diocesi di Cuiavia.\nIl 30 giugno 1818 in seguito alla bolla \"Ex imposita nobis\" di papa Pio VII cedette tre decanati a vantaggio dell'erezione della diocesi di \u0141om\u017ca e riebbe dalla diocesi di Cuiavia tre delle quattro parrocchie cedute nel 1633, pi\u00f9 altre quattro.\nNel 28 ottobre 1925 in forza della bolla \"Vixdum Poloniae unitas\" di papa Pio XI cedette altri tre decanati alla diocesi di \u0141om\u017ca.\nNel 1940 il vescovo Antoni Julian Nowowiejski e il vescovo ausiliare Leon Wetma\u0144ski furono arrestati dai tedeschi e internati nel campo di lavoro di Soldau, dove morirono l'anno successivo. Il 13 giugno 1999 saranno beatificati da papa Giovanni Paolo II.\nIl 15 maggio 1967, con la lettera apostolica \"Angelicis moribus\", papa Paolo VI ha proclamato i Santi Stanislao Kostka e Stanislao martire, patroni principali della diocesi, e Sant'Andrea Bobola patrono secondario.\nIl 25 marzo 1992 nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto porzioni del suo territorio a vantaggio dell'erezione delle diocesi di \u0141owicz e di Varsavia-Praga e altre 31 parrocchie alla diocesi di \u0141om\u017ca.\nIl 20 novembre 2017 san Stanislao Kostka \u00e8 stato confermato patrono principale diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 807.089 persone contava 800.120 battezzati, corrispondenti al 99,1% del totale."}
{"id": "502571", "revid": "92723", "url": "https://it.wikipedia.org/wiki?curid=502571", "title": "Diocesi di Port-Louis", "text": "La diocesi di Port-Louis (in latino: \"Dioecesis Portus Ludovici\") \u00e8 una sede della Chiesa cattolica a Mauritius immediatamente soggetta alla Santa Sede. Nel 2019 contava 330.360 battezzati su 1.270.623 abitanti. \u00c8 retta dal vescovo cardinale Maurice Piat, C.S.Sp.\nTerritorio.\nLa diocesi comprende l'isola di Mauritius e le isole di Agalega e Saint Brandon.\nSede vescovile \u00e8 la citt\u00e0 di Port Louis, dove si trova la cattedrale di San Luigi.\nIl territorio \u00e8 suddiviso in 44 parrocchie, raggruppate in 7 regioni pastorali.\nStoria.\nNel 1712 fu eretta la prefettura apostolica delle Isole dell'Oceano Indiano (oggi diocesi di Saint-Denis-de-La R\u00e9union), che aveva giurisdizione sulle isole di Riunione (all'epoca chiamata Bourbon), Seychelles e Mauritius (all'epoca chiamata Isle de France), colonie francesi, a cui si aggiunse nella seconda met\u00e0 del Settecento anche il Madagascar.\nNell'aprile del 1722 i primi lazzaristi, a cui era stata affidata la prefettura apostolica, sbarcarono a Mauritius: erano i padri Jean-Baptiste Borthon e Gabriel Igou e i laici Etienne Lecoq e Pierre Adam. Nello stesso periodo fu fondata la parrocchia di San Luigi, i cui parroci ebbero il titolo di vice-prefetti, fino al 1772, quando la residenza della prefettura apostolica fu trasferita dalla Riunione a Port Louis sull'isola di Mauritius.\nIn seguito al trattato di Parigi del 1814, Mauritius e le Seychelles divennero parte dei domini coloniali inglesi. L'8 giugno 1818 la Santa Sede eresse il vicariato apostolico del Capo di Buona Speranza, Madagascar e territori adiacenti, affidato ai benedettini inglesi. Con due decisioni del 4 marzo e dell'11 aprile 1819 furono definiti, ampliandoli, i territori di competenza del vicario apostolico, a cui furono assegnati anche Sant'Elena, Mauritius, le Seychelles e l'Australia. Mauritius e le Seychelles furono cos\u00ec scorporate dalla prefettura apostolica delle Isole dell'Oceano Indiano (che assunse contestualmente il nome di prefettura apostolica di Bourbon), e Port Louis divenne sede dei vicari apostolici.\nNel 1829 cedette il Madagascar alla prefettura apostolica di Bourbon.\nIl 3 giugno 1834 cedette un'altra porzione del suo territorio a vantaggio dell'erezione del vicariato apostolico della Nuova Olanda e della Terra di Van Diemen (oggi arcidiocesi di Sydney).\nIl 6 giugno 1837, con il breve \"Ex munere\" di papa Gregorio XVI, il vicariato apostolico fu diviso in due: il Capo di Buona Speranza e l'isola di Sant'Elena divennero un vicariato apostolico autonomo (oggi arcidiocesi di Citt\u00e0 del Capo), distinto dal vicariato apostolico di Mauritius, da cui dipendevano anche le Seychelles.\nIl 7 dicembre 1847 il vicariato apostolico di Mauritius \u00e8 stato elevato a diocesi in forza del breve \"Apostolici ministerii\" di papa Pio IX.\nNel 1852 ha ceduto un'ulteriore porzione del suo territorio a vantaggio dell'erezione della prefettura apostolica della Seychelles (oggi diocesi di Port Victoria).\nIl 31 ottobre 2002 ha ceduto ancora una porzione di territorio a vantaggio dell'erezione del vicariato apostolico di Rodrigues.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.270.623 persone contava 330.360 battezzati, corrispondenti al 26,0% del totale."}
{"id": "502572", "revid": "1543377", "url": "https://it.wikipedia.org/wiki?curid=502572", "title": "Sede suburbicaria di Palestrina", "text": "La sede suburbicaria di Palestrina (in latino: \"Praenestina\") \u00e8 una sede della Chiesa cattolica in Italia suffraganea della diocesi di Roma appartenente alla regione ecclesiastica Lazio. Nel 2019 contava 100.230 battezzati su 113.580 abitanti. \u00c8 retta dal vescovo Mauro Parmeggiani, mentre il titolo \u00e8 del cardinale Jos\u00e9 Saraiva Martins, C.M.F.\nTerritorio.\nLa diocesi comprende 16 comuni della citt\u00e0 metropolitana di Roma Capitale (Bellegra, Capranica Prenestina, Castel San Pietro Romano, Cave, Gallicano nel Lazio, Genazzano, Labico, Olevano Romano, Palestrina, Pisoniano, Rocca di Cave, Rocca Santo Stefano, Roiate, San Cesareo, San Vito Romano, Zagarolo) e 2 della provincia di Frosinone (Paliano e Serrone).\nSede vescovile \u00e8 la citt\u00e0 di Palestrina, dove si trova la cattedrale di Sant'Agapito. A Genazzano sorge il santuario e basilica minore di Nostra Signora del Buon Consiglio.\nIl territorio si estende su 418\u00a0km\u00b2 ed \u00e8 suddiviso in 52 parrocchie, raggruppate dal 1\u00ba settembre 2019 in 4 vicariati foranei.\nStoria.\nLa testimonianza pi\u00f9 antica del passato cristiano di questa diocesi \u00e8 il martirio di Agapito, santo a cui \u00e8 dedicata la cattedrale, che ebbe luogo sotto Aureliano nel 274, e che fu sepolto in un'area cimiteriale extraurbana in localit\u00e0 Quadrelle. Su quest'area sorse una basilica, cattedrale della diocesi, che fu restaurata ed arricchita da papa Leone III (795-816), come racconta il \"Liber Pontificalis\".. Per motivi di sicurezza, sul finire del IX secolo, all'epoca di papa Romano, la cattedrale e le reliquie del santo furono trasferite all'interno delle mura cittadine.\nIl primo vescovo di Palestrina di cui si hanno notizie storiche \u00e8 Secundus, che presenzi\u00f2 al concilio di Roma del 313 indetto da papa Milziade nella \"domus Faustae in Laterano\". Sono noti i nomi di una quindicina di vescovi prenestini del primo millennio, molti dei quali presero parte ai sinodi indetti a Roma dai pontefici. Tra questi si possono menzionare: Gregorio, che nel 767 consacr\u00f2 l'antipapa Costantino II; Andrea, che fu legato di papa Adriano I presso re Desiderio nel 772; e Costantino, che fu presente al sinodo indetto da papa Eugenio II nell'826 e che secondo il \"Liber Pontificalis\" avrebbe consacrato la basilica extramurana di Sant'Agapito.\nSul sito di Castel San Pietro, inoltre, fin dal VI secolo sorse un fiorente monastero. Dopo il VII secolo, il vescovo di Palestrina fu uno dei prelati \"hebdomadarii\" che prestavano servizio nella basilica lateranense, ed era perci\u00f2 un cardinale; il vescovo di Palestrina \u00e8 il quarto nell'ordine dei cardinali vescovi.\nNel X secolo la sede prenestina ha incorporato il territorio dell'antica diocesi di Gabi, di cui sono noti vescovi dal 465 all'879.\nIl 16 dicembre 1117 papa Pasquale II consacr\u00f2 la cattedrale di Palestrina, dove erano state trasferite le reliquie di sant'Agapito; l'evento \u00e8 ricordato da una lapide all'interno dell'edificio. Un'altra lapide menziona gli interventi fatti alla cattedrale dal vescovo Conone (1109-1122).\nIl XII secolo \u00e8 segnato dalla presenza di due santi vescovi sulla cattedra prenestina. Santo Stefano, vescovo dal 1139 al 1144, originario di Ch\u00e2lons, fu un monaco cistercense, lodato per la sua piet\u00e0 da san Bernardo e da Giovanni da Salisbury; \u00e8 ricordato al 12 febbraio nel martirologio gallicano come \"vescovo e confessore\". A Stefano succedette san Guarino, della nobile famiglia bolognese dei Guarini, religioso dei canonici regolari di Santa Croce di Mortara; eletto vescovo di Pavia, rifiut\u00f2 l'incaric\u00f2, ma nulla pot\u00e9 quando nel dicembre 1144 ottenne la cattedra prenestina, dove si distinse \u00abper austerit\u00e0 di vita e amore per i poveri\u00bb.\nNella lotta tra papa Bonifacio VIII e la famiglia Colonna, proprietaria di Palestrina, la citt\u00e0 sub\u00ec la completa distruzione da parte delle truppe pontificie (1298), da cui si salv\u00f2 solamente la cattedrale di Sant'Agapito. La citt\u00e0 venne ricostruita all'epoca di papa Clemente V (1305-1314).\nQuattro furono i cardinali vescovi eletti papa mentre occupavano la sede di Palestrina: Clemente III nel 1187, Niccol\u00f2 IV nel 1288, Giulio III nel 1550, Leone XI nel 1605. Altri due cardinali vescovi divennero papi successivamente alla loro presenza a Palestrina: Martino V e Paolo III.\nA partire dal XV secolo, i titolari delle sedi suburbicarie ebbero la facolt\u00e0 di optare per un'altra sede suburbicaria; questo ridusse di molto i tempi di permanenza a Palestrina dei cardinali vescovi. In quattrocento anni dal 1400 al 1800 furono poco pi\u00f9 di ottanta i titolari prenestini, per una media di episcopato di poco inferiore a cinque anni.\nIl cardinale Domenico Ginnasi firm\u00f2, il 24 luglio 1626, il decreto per l'erezione del seminario diocesano. Bernardino Spada (1655-1661) dette avvio ai lavori di costruzione della nuova sede del seminario, che furono ultimati nel 1669 all'epoca del cardinale Antonio Barberini iuniore. Nel 1759 Giuseppe Spinelli decise di spostare la sede del seminario nel palazzo vescovile, adiacente alla cattedrale, mentre l'ex seminario divenne sede della curia diocesana e nuovo palazzo episcopale.\nCon la riforma delle sedi suburbicarie voluta da papa Giovanni XXIII nel 1962, ai cardinali \u00e8 rimasto solo il titolo della sede suburbicaria, mentre il governo pastorale della diocesi \u00e8 affidato ad un vescovo residenziale \"pleno iure\". Per Palestrina la serie dei vescovi residenziali inizi\u00f2 nel 1966 quando il cardinale Benedetto Aloisi Masella rinunci\u00f2 al governo pastorale della diocesi che fu affidata al vescovo Pietro Severi.\nNel giugno 2002 la sede suburbicaria ha ampliato il proprio territorio, incorporando i comuni di Rocca Santo Stefano, Bellegra e Roiate le cui parrocchie sono state sottratte alla giurisdizione spirituale degli abati ordinari di Subiaco.\nIl 5 maggio 2005 \u00e8 stato inaugurato il museo diocesano d'arte sacra, ospitato in alcuni ambienti dell'episcopio prenestino.\nDal 19 febbraio 2019 la sede suburbicaria di Palestrina e la diocesi di Tivoli sono unite \"in persona episcopi\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 113.580 persone contava 100.230 battezzati, corrispondenti all'88,2% del totale."}
{"id": "502573", "revid": "110157", "url": "https://it.wikipedia.org/wiki?curid=502573", "title": "Diocesi di Plymouth", "text": "La diocesi di Plymouth (in latino: \"Dioecesis Plymuthensis\") \u00e8 una sede della Chiesa cattolica in Inghilterra suffraganea dell'arcidiocesi di Southwark. Nel 2019 contava 69.100 battezzati su 3.847.700 abitanti. \u00c8 retta dal vescovo Mark O'Toole.\nTerritorio.\nLa diocesi comprende la Cornovaglia, il Devon e la maggior parte del Dorset nel sud-ovest dell'Inghilterra.\nSede vescovile \u00e8 la citt\u00e0 di Plymouth, dove si trova la cattedrale di Santa Maria e San Bonifacio.\nIl territorio \u00e8 suddiviso in 60 parrocchie, raggruppate in cinque decanati: Cornwall, Dorset, Exeter, Plymouth e Torbay.\nStoria.\nLa diocesi \u00e8 stata eretta il 29 settembre 1850 con il breve \"Universalis Ecclesiae\" di papa Pio IX, ricavandone il territorio dal vicariato apostolico del Distretto occidentale (oggi diocesi di Clifton). Originariamente era suffraganea dell'arcidiocesi di Westminster.\nIl 28 ottobre 1911 entr\u00f2 a far parte della provincia ecclesiastica dell'arcidiocesi di Birmingham.\nIl 28 maggio 1965 \u00e8 divenuta suffraganea dell'arcidiocesi di Southwark.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.847.700 persone contava 69.100 battezzati, corrispondenti all'1,8% del totale."}
{"id": "502574", "revid": "110157", "url": "https://it.wikipedia.org/wiki?curid=502574", "title": "Diocesi di Plze\u0148", "text": "La diocesi di Plze\u0148 (in latino: \"Dioecesis Pilznensis\") \u00e8 una sede della Chiesa cattolica nella Repubblica Ceca suffraganea dell'arcidiocesi di Praga. Nel 2019 contava 117.800 battezzati su 839.950 abitanti. \u00c8 retta dal vescovo Tom\u00e1\u0161 Holub.\nTerritorio.\nLa diocesi comprende le regioni di Plze\u0148 e di Karlovy Vary nella Repubblica Ceca.\nSede vescovile \u00e8 la citt\u00e0 di Plze\u0148, dove si trova la cattedrale di San Bartolomeo.\nIl territorio era suddiviso in 325 parrocchie. Dal 1\u00ba ottobre 2007 una riorganizzazione della diocesi ha ridotto il numero delle parrocchie a 71, successivamente divenute 69.\nStoria.\nLa diocesi \u00e8 stata eretta il 31 maggio 1993 con la bolla \"Pro supremi\" di papa Giovanni Paolo II, ricavandone il territorio dall'arcidiocesi di Praga e dalle diocesi di \u010cesk\u00e9 Bud\u011bjovice e di Litom\u011b\u0159ice.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 839.950 persone contava 117.800 battezzati, corrispondenti al 14,0% del totale."}
{"id": "502575", "revid": "92723", "url": "https://it.wikipedia.org/wiki?curid=502575", "title": "Diocesi di Pemba", "text": "La diocesi di Pemba (in latino: \"Dioecesis Pembana\") \u00e8 una sede della Chiesa cattolica in Mozambico suffraganea dell'arcidiocesi di Nampula. Nel 2019 contava 695.289 battezzati su 2.333.278 abitanti. La sede \u00e8 vacante.\nTerritorio.\nLa diocesi comprende l'intera provincia di Cabo Delgado nel nord del Mozambico.\nSede vescovile \u00e8 la citt\u00e0 di Pemba, dove si trova la cattedrale di San Paolo.\nIl territorio \u00e8 suddiviso in 22 parrocchie.\nStoria.\nLa diocesi di Porto Am\u00e9lia fu eretta il 5 aprile 1957 con la bolla \"Quandoquidem\" di papa Pio XII, ricavandone il territorio dalla diocesi di Nampula (oggi arcidiocesi).\nIl 17 settembre 1976 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nOriginariamente suffraganea dell'arcidiocesi di Louren\u00e7o Marques (oggi arcidiocesi di Maputo), il 4 giugno 1984 \u00e8 entrata a far parte della provincia ecclesiastica dell'arcidiocesi di Nampula.\nNel 2021 nelle localit\u00e0 di Moc\u00edmboa da Praia e di Mucojo si sono registrati rapimenti di centinaia di minori ad opera di gruppi terroristici islamisti, in particolare Al Shabaab, gi\u00e0 responsabili di attentati che dal 2017 avevano causato 2500 morti. I ragazzi rapiti sono avviati all'uso delle armi, facendone dei combattenti, le ragazze vengono sfruttate sessualmente.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.333.278 persone contava 695.289 battezzati, corrispondenti al 29,8% del totale."}
{"id": "502576", "revid": "322321", "url": "https://it.wikipedia.org/wiki?curid=502576", "title": "Arcidiocesi di Potenza-Muro Lucano-Marsico Nuovo", "text": "Larcidiocesi di Potenza-Muro Lucano-Marsico Nuovo () \u00e8 una sede metropolitana della Chiesa cattolica in Italia, appartenente alla regione ecclesiastica Basilicata. Nel 2019 contava 154.000 battezzati su 156.955 abitanti. \u00c8 retta dall'arcivescovo Salvatore Ligorio.\nTerritorio.\nL'arcidiocesi comprende il territorio delle citt\u00e0 di Potenza, Muro Lucano, Marsico Nuovo ed altri 22 comuni della provincia di Potenza: Abriola, Avigliano, Balvano, Baragiano, Bella, Brienza, Castelgrande, Filiano, Grumento Nova, Marsicovetere, Paterno, Picerno, Pignola, Ruoti, Sant'Angelo Le Fratte, Sasso di Castalda, Satriano di Lucania, Savoia di Lucania, Tito, Tramutola, Vietri di Potenza, Viggiano.\nSede arcivescovile \u00e8 la citt\u00e0 di Potenza, dove si trova la cattedrale di San Gerardo vescovo. A Muro Lucano sorge la concattedrale di San Nicola, mentre a Marsico Nuovo si trova la concattedrale di Santa Maria Assunta e San Giorgio. La diocesi comprende, oltre alla cattedrale, altre due basiliche minori: Santa Maria del Carmine ad Avigliano, e il Sacro Monte di Viggiano.\nIl territorio si estende su 1.634\u00a0km\u00b2 ed \u00e8 suddiviso in 60 parrocchie, raggruppate in 6 zone pastorali: citt\u00e0 di Potenza, Tito, Avigliano, Muro Lucano, valle del Melandro, valle d'Agri.\nProvincia ecclesiastica.\nLa provincia ecclesiastica, istituita nel 1976, comprende le seguenti suffraganee:\nStoria.\nL'odierna arcidiocesi \u00e8 frutto della piena unione di tre sedi episcopali distinte, ognuna con una sua storia.\nMuro Lucano.\nLa diocesi di Muro Lucano fu eretta in epoca incerta nella prima met\u00e0 dell'XI secolo, in un periodo in cui la citt\u00e0 faceva parte del principato longobardo di Salerno. Primo vescovo documentato \u00e8 Leone, che partecip\u00f2 ad un sinodo romano nel 1050 sotto il pontificato di Leone IX e sottoscrisse il decreto di canonizzazione di san Gerardo di Toul. La diocesi era suffraganea dell'arcidiocesi di Conza.\nA Leone succedette probabilmente Eustachio, che prese parte al primo concilio di Melfi nel 1059. All'inizio del XII secolo \u00e8 noto il vescovo Gaudino, che prese parte alla consacrazione della chiesa di San Sabino a Canosa (1101) ed appare in un diploma del 1105. Al vescovo Roberto si deve la consacrazione della cattedrale di Muro, avvenuta nel 1169.\nDurante lo scisma d'Occidente, il vescovo Antonio, che aveva aderito all'obbedienza avignonese, ebbe molto a soffrire e rischi\u00f2 una condanna a morte da parte del re di Napoli. Rifugiatosi nel castello di Buccino, continu\u00f2 a governare la diocesi da questo luogo, che l'antipapa Clemente VII eresse a nuova diocesi (nota come sede \"Polsinensis\" o \"Bolsinensis\") al posto di Muro. Gli succedette un altro vescovo avignonese, anche lui di nome Antonio (1395), nominato dall'antipapa Benedetto XIII.\nDel periodo post-tridentino merita particolare menzione il vescovo Filesio Cittadini (1562-1572), che istitu\u00ec il seminario diocesano e celebr\u00f2 il primo sinodo nel 1565. Spesso i vescovi dovettero fare i conti con un clero riluttante ad accettare le novit\u00e0 del tridentino. Cos\u00ec il vescovo Giovanni Carlo Coppola (1643-1652), noto come autore di poesie e di testi di letteratura sacra, indisse un sinodo nel 1645 per combattere la diffusione della magia, dell'usura e dell'astrologia, ma l'opposizione del clero rese vana l'attuazione dei decreti sinodali.\nNel 1728 il vescovo Domenico Antonio Manfredi (1724-1738) consacr\u00f2 la nuova cattedrale dedicata a Maria Assunta. Lo stesso vescovo si impegn\u00f2 a fondo per riformare la sua diocesi: \u00abriorganizz\u00f2 il capitolo, regol\u00f2 il seminario, tenne visite pastorali annuali, celebr\u00f2 dieci sinodi, istitu\u00ec monti frumentari e di piet\u00e0, mise in ordine gli atti delle propriet\u00e0 ecclesiastiche e cre\u00f2 un archivio per custodirne i documenti\u00bb.\nDurante l'episcopato di Manfredi nacque a Muro san Gerardo Maiella, patrono della diocesi. Nel 1800 nacque a San Fele san Giustino de Jacobis, missionario lazzarista in Etiopia e compatrono della Basilicata.\nIl 2 luglio 1954, dopo nove secoli, Muro Lucano fu sganciata dalla metropolia di Conza ed entr\u00f2 a far parte della provincia ecclesiastica dell'arcidiocesi di Acerenza; poco pi\u00f9 di vent'anni dopo, il 21 agosto 1976, cambi\u00f2 nuovamente provincia ecclesiastica e divenne suffraganea dell'arcidiocesi di Potenza.\nNel corso degli anni settanta, la diocesi ha subito un notevole ridimensionamento del proprio territorio: infatti, il 31 marzo 1973 ha ceduto le parrocchie dei comuni campani di Ricigliano e di Romagnano alla diocesi di Campagna; l'8 settembre 1976 sono passati alla diocesi di Melfi i comuni di Rapone, Ruvo del Monte e San Fele. Al momento della \"plena unione\" con Potenza, alla diocesi di Muro restavano, oltre alla citt\u00e0 episcopale, le parrocchie dei comuni di Bella, Castelgrande e Balvano.\nMarsico Nuovo.\nLa diocesi di Marsico Nuovo trae la sua origine dall'antica diocesi di \"Grumentum\", di cui sono noti tre vescovi: Sempronio Atto, vissuto nella seconda met\u00e0 del IV secolo; Giuliano o Tulliano, menzionato in una lettera di papa Pelagio I databile al 558/560; e Rodolfo Alano menzionato nelle \"Gesta Sancti Laverii\" e vissuto in epoca imprecisata, ma posteriore a Giulio. Secondo le \"Gesta\", la distruzione di \"Grumentum\" ad opera dei saraceni nel IX secolo caus\u00f2 la traslazione della sede a Marsico Nuovo; molto probabilmente invece la decadenza della citt\u00e0 dopo il VI secolo fu la causa della fine della diocesi, cos\u00ec come emergerebbe dalle recenti evidenze archeologiche. Tuttavia ancora nell'XI e XII secolo i vescovi di Marsico non avevano rinunciato al vecchio titolo: ad esempio il vescovo Giovanni, nel 1095, si firma \"Episcopus sanctae sedis Grumentinae in civitate Marsico\"; e nel 1123 il vescovo Leone \"Grumentinae sedis pontifex\".\nLa diocesi di Marsico Nuovo fu istituita nell'XI secolo e resa suffraganea dell'arcidiocesi di Salerno il 24 marzo 1058 con una bolla di papa Stefano IX. \u00c8 questa la prima menzione storicamente attendibile della diocesi di Marsico; alcuni vescovi dall'VIII al X secolo attribuiti a questa sede sono storicamente incerti e non ammessi dalla moderna critica. Il primo vescovo certo di Marsico \u00e8 Gisulfo, menzionato in un diploma di donazione del 1089.\nLa cattedrale, dedicata all'Assunta e a San Giorgio, fu ricostruita dopo le distruzioni operate dai Saraceni e consacrata nel 1131 dal vescovo Enrico. La primitiva diocesi comprendeva i territori di Marsico, Marsicovetere, Viggiano e Sasso. Sul territorio diocesano sorsero diverse abbazie benedettine, dipendenti fino al XIV secolo dalla badia di Cava; tra queste si ricordano il priorato di San Giovanni di Marsicovetere, la badia di Santo Stefano di Marsico (ora chiesa di San Gianuario), la chiesa di San Marco nel territorio di Sasso di Castalda, il feudo abbaziale di Tramutola.\nSul territorio di Marsico si diffuse ben presto la devozione verso due martiri locali; il primo \u00e8 san Laverio, che avrebbe subito il martirio nel 312 a Grumentum, e la cui vita \u00e8 raccontata nelle \"Gesta Sancti Laverii\", scritta nel 1162 da Roberto di Romana, diacono di Saponara; il secondo \u00e8 san Gianuario, che secondo la tradizione sarebbe stato vescovo di Cartagine e avrebbe evangelizzato il territorio di Marsico subendo il martirio nel 282.\nTra i vescovi post-tridentini, si ricorda in modo particolare Giuseppe Ciantes (1640-1656): nel 1643 celebr\u00f2 un sinodo per l'attuazione del concilio; riedific\u00f2 la cattedrale; istitu\u00ec il seminario diocesano e l'archivio vescovile. Come si rileva dalla relazione per la visita ad limina del 1594, in questo periodo la diocesi comprendeva otto territori: Marsico, Marsicovetere, Viggiano, Saponara, Sarconi, Moliterno, Sasso e Brienza.\nIl 27 giugno 1818 la diocesi di Marsico Nuovo fu unita \"aeque principaliter\" alla diocesi di Potenza con la bolla \"De utiliori\" di papa Pio VII. Tuttavia rimasero distinte le rispettive province ecclesiastiche di appartenenza.\nIl 2 luglio 1954 Marsico Nuovo entr\u00f2 a far parte della provincia ecclesiastica dell'arcidiocesi di Acerenza. Il 21 agosto 1976 divenne suffraganea dell'arcidiocesi di Potenza. L'8 settembre successivo cedette i comuni di Sarconi e Moliterno alla diocesi di Anglona-Tursi.\nPotenza.\nLa diocesi di Potenza \u00e8 documentata per la prima volta a partire dalla fine del V secolo. Il primo vescovo conosciuto \u00e8 Erculenzio, che fu destinatario di due lettere di papa Gelasio I, scritte fra il 494/495 e il 495/496. Circa il secondo vescovo noto, Amanzio o Amando, \u00e8 incerta l'attribuzione a questa sede o a quella di Potenza Picena: Amanzio prese parte ai concili convocati a Roma da papa Simmaco nel 501 e nel 502. Il terzo vescovo del periodo primitivo, Pietro, fu il destinatario di alcune lettere lettera di papa Pelagio I nel 559. Incerta \u00e8 pure l'attribuzione alla sede lucana del vescovo Balas, che avrebbe preso parte ad un concilio romano nell'826.\nDopo secoli di silenzio, la sede potentina ricompare nell'XI secolo in concomitanza con la riorganizzazione ecclesiastica della regione operata dai Normanni. Potenza \u00e8 menzionata fra la suffraganee dell'arcidiocesi di Acerenza nel privilegio concesso da papa Alessandro II il 13 aprile 1068 all'arcivescovo Arnaldo. Il primo vescovo documentato dopo la restaurazione della diocesi \u00e8 Bruno, menzionato in un altro diploma di Alessandro II del mese di marzo/aprile 1068.\nDal 1111 al 1119 fu vescovo di Potenza san Gerardo, che costru\u00ec la cattedrale ed oggi \u00e8 il patrono dell'arcidiocesi. Il suo successore, Manfredi, scrisse la vita del santo vescovo, ed accolse in citt\u00e0 il 18 luglio 1137 papa Innocenzo II e l'imperatore Lotario.\nIn base all'inchiesta voluta da papa Clemente V nel 1310, in questo periodo la diocesi comprendeva Potenza, Abriola, Castri Bellotti, Glorioso (Arioso), Avigliano, Castri Mediani (Castelmezzano), Tito, Castelluccio, Vignola (Pignola) e Picerno. \u00abNel 1324 si registrano gi\u00e0 alcune variazioni: ne fanno parte Vignola, Abriola, Glorioso, Tito, Picerno, Ruoti, La Caldana, Baragiano e Avigliano con l'aggiunta di Lagopesole, che rivestiva all'epoca notevole importanza perch\u00e9 residenza estiva della famiglia reale angioina\u00bb.\nNel XIV secolo svolse un ruolo importante il vescovo Angelo (1419-1429), che fu consigliere della regina Giovanna II di Napoli, e a cui si attribuisce la distruzione della citt\u00e0 di Satrianum. Al vescovo Antonio Angeli (1450-1463) si deve una particolare cura ed attenzione per la cattedrale, che dot\u00f2 di \u00abarredi sacri e munifici oggetti d'argento\u00bb.\nTra i vescovi post-tridentini sono da segnalare Tiberio Carafa, che tenne due visite pastorali nel 1566 e nel 1571; Sebastiano Barnaba, di cui \u00e8 nota la prima relazione della visita ad limina effettuata nel 1592; Bonaventura Claverio (Claver), che celebr\u00f2 il primo sinodo diocesano nel 1653, con disposizioni atte a riformare la liturgia, la piet\u00e0 e i costumi, e che port\u00f2 a termine la costruzione del seminario, iniziato dal vescovo Achille Caracciolo (1616-1623). Dalla relazione della visita ad limina fatta dal Claverio nel 1655 si ricava che \u00abin quel periodo la circoscrizione diocesana comprendeva otto centri (Potenza, Pignola, Abriola, Tito, Picerno, Baragiano, Ruoti ed Avigliano) con 18.000 anime, 238 preti, 173 religiosi, 36 monache clarisse, 34 confraternite laicali\u00bb.\nDurante il periodo francese, la diocesi fu scossa da tumulti e rivolte, che infiammarono la citt\u00e0 episcopale ed altri centri della diocesi, con centinaia di morti; questo clima di tensione non fu estraneo alla tragica morte del vescovo Giovanni Andrea Serrao, attivo sostenitore della Repubblica Napoletana del 1799.\nIl 27 giugno 1818 la diocesi di Potenza fu unita \"aeque principaliter\" alla diocesi di Marsico Nuovo con la bolla \"De utiliori\" di papa Pio VII.\nA causa dei moti rivoluzionari del 1820-22, il vescovo Giuseppe Maria Botticelli non pot\u00e9 mai prendere possesso della diocesi a causa dell'opposizione del suo clero e dovette essere trasferito a Gallipoli. Anche il successore Pietro Ignazio Marolda (1822-1837) incontr\u00f2 forti opposizioni nel clero della citt\u00e0 potentina che non accettava certe riforme lesive dei loro diritti e le decisioni del sinodo indetto dal vescovo nel 1834; alla fine anche Marolda dovette essere trasferito a Pozzuoli. Nella difficile fase di passaggio all'unit\u00e0 d'Italia, il vescovo Michelangelo Pieramico fu accusato, assieme ad altri sacerdoti, di tramare contro il sovrano napoletano; sub\u00ec un processo ma alla fine fu pienamente assolto dalle accuse (1852).\nNel 1930 fu nominato vescovo di Potenza e Marsico Augusto Bertazzoni (1930-1966), il quale, per una maggiore efficienza nella gestione delle due diocesi e per rinsaldare maggiormente l'unione, accorp\u00f2 le due curie diocesane e abol\u00ec la doppia figura del vicario generale nominando per Marsico un delegato vescovile. Molto si adoper\u00f2 per il bene della sua diocesi e nell'impegno sul piano assistenziale durante la seconda guerra mondiale; \u00abper la santit\u00e0 della sua vita e per il grande zelo pastorale \u00e8 stato avviato nel 1995 il processo per la causa di beatificazione\u00bb.\nL'11 febbraio 1973 in forza della bolla \"Cum Italicas\" di papa Paolo VI la diocesi di Potenza fu elevata al rango di arcidiocesi immediatamente soggetta alla Santa Sede. Il 21 agosto 1976, con la bolla \"Quo aptius\" dello stesso papa Paolo VI, l'arcidiocesi di Potenza divenne sede metropolitana con giurisdizione su tutte le diocesi lucane.\nNel corso degli anni settanta, l'arcidiocesi ha visto aumentare notevolmente il proprio territorio, fino a quel momento costituito dagli stessi comuni documentati nella relazione del 1655: infatti, il 31 marzo 1973 ha acquisito le parrocchie dei comuni lucani di Sant'Angelo Le Fratte, Vietri di Potenza, Satriano di Lucania e Savoia di Lucania dalla diocesi di Campagna; l'8 settembre 1976 ha annesso il comune di Tramutola, che apparteneva alla giurisdizione spirituale dell'abbazia di Cava de' Tirreni, e le parrocchie di Inforchia (comune di Castelguidone), sottratta alla diocesi di Rapolla, e di Castelglorioso-Arioso, ceduta dall'arcidiocesi di Acerenza.\nSedi unite.\nLe sedi di Potenza e di Marsico Nuovo erano gi\u00e0 state unite \"aeque principaliter\" nel 1818. Il 5 marzo 1973 l'arcivescovo di Potenza (e vescovo di Marsico Nuovo) Aurelio Sorrentino fu nominato anche vescovo di Muro Lucano, che era vacante da tre anni, unendo cos\u00ec \"in persona episcopi\" le tre diocesi.\nIl 30 settembre 1986 con il decreto \"Instantibus votis\" della Congregazione per i Vescovi le sedi di Potenza, di Marsico Nuovo e di Muro Lucano furono unite in \"plena unione\" e la circoscrizione ecclesiastica ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSanti dell'arcidiocesi.\nL'arcidiocesi di Potenza-Muro Lucano-Marsico Nuovo venera i seguenti santi e beati:\nStatistiche.\nL'arcidiocesi nel 2019 su una popolazione di 156.955 persone contava 154.000 battezzati, corrispondenti al 98,1% del totale.\nUfficio Musica Sacra.\nNel dicembre del 2018, l'arcidiocesi di Potenza ha dato avvio a un progetto nel campo della musica sacra e della formazione per la musica liturgica. Nel segno della continuit\u00e0 di oltre 15 anni di lavoro gi\u00e0 affrontato, il 20 dicembre 2019 sono stati istituiti la \"Scuola Diocesana di Musica Sacra Mons. Augusto Cesare Bertazzoni\" e il coro diocesano \"Laetitia\". La prima, \u00e8 una realt\u00e0 che mira alla formazione e all'ampliamento del progetto formativo diocesano, per la liturgia e la musica liturgica; la seconda, invece, \u00e8 il coro ufficiale dell'arcidiocesi e ha il compito di animare le sante messe solenni, oltre a diffondere nuovi repertori. \nIn entrambi i casi, l'arcidiocesi ha affidato il progetto a un team di giovani lucani, affidando a Rocco Alessio Corleto il compito di coordinare e organizzare tutte le attivit\u00e0. Ad oggi, il coro \"Laetitia\" conta circa centotrenta iscritti e vede la partecipazione di coristi provenienti da tutto il territorio diocesano potentino."}
{"id": "502578", "revid": "92723", "url": "https://it.wikipedia.org/wiki?curid=502578", "title": "Diocesi di Punalur", "text": "La diocesi di Punalur (in latino: \"Dioecesis Punalurensis\") \u00e8 una sede della Chiesa cattolica in India suffraganea dell'arcidiocesi di Trivandrum. Nel 2019 contava 28.543 battezzati su 3.795.588 abitanti. \u00c8 retta dal vescovo Selvister Ponnumuthan.\nTerritorio.\nLa diocesi comprende i seguenti territori dello stato indiano del Kerala: l'intero distretto di Pathanamthitta, alcuni taluks del distretto di Alappuzha e altri del distretto di Kollam.\nSede vescovile \u00e8 la citt\u00e0 di Punalur, dove si trova la cattedrale di Santa Maria.\nIl territorio \u00e8 suddiviso in 43 parrocchie.\nStoria.\nLa diocesi \u00e8 stata eretta il 21 dicembre 1985 con la bolla \"Verba Christi\" di papa Giovanni Paolo II, ricavandone il territorio dalla diocesi di Quilon. Originariamente era suffraganea dell'arcidiocesi di Verapoly.\nIl 3 giugno 2004 \u00e8 entrata a far parte della provincia ecclesiastica dell'arcidiocesi di Trivandrum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.795.588 persone contava 28.543 battezzati, corrispondenti allo 0,8% del totale."}
{"id": "502579", "revid": "38120", "url": "https://it.wikipedia.org/wiki?curid=502579", "title": "Nazionale di calcio di Israele", "text": ""}
{"id": "502580", "revid": "110157", "url": "https://it.wikipedia.org/wiki?curid=502580", "title": "Arcidiocesi di Pointe-Noire", "text": "Larcidiocesi di Pointe-Noire (in latino: \"Archidioecesis Nigrirostrensis\") \u00e8 una sede metropolitana della Chiesa cattolica nella Repubblica del Congo. Nel 2020 contava 983.830 battezzati su 1.664.580 abitanti. \u00c8 retta dall'arcivescovo Miguel \u00c1ngel Olaverri Arroniz, S.D.B.\nTerritorio.\nL'arcidiocesi comprende la citt\u00e0-distretto di Pointe-Noire e la regione di Kouilou nella repubblica del Congo.\nSede arcivescovile \u00e8 la citt\u00e0 di Pointe-Noire, dove si trova la cattedrale di Nostra Signora.\nIl territorio si estende su 14.644\u00a0km\u00b2 ed \u00e8 suddiviso in 36 parrocchie.\nStoria.\nIl vicariato apostolico del Congo francese fu eretto il 4 giugno 1886 con il breve \"In hac beatissimi Petri\" di papa Leone XIII, ricavandone il territorio dal vicariato apostolico delle Due Guinee (oggi arcidiocesi di Libreville) e dalla prefettura apostolica del Congo inferiore. Aveva sede nella citt\u00e0 di Loango, nell'odierno distretto di Pointe-Noire. Il nuovo vicariato apostolico fu affidato ai missionari della Congregazione dello Spirito Santo, che gi\u00e0 operavano sul territorio dal 1865.\nIl 14 ottobre 1890, in forza del breve \"Ob nimiam\" dello stesso Leone XIII, il vicariato apostolico del Congo francese fu diviso in due distinti vicariati: il vicariato apostolico del Congo francese superiore, con sede a Brazzaville, da cui ha avuto origine l'odierna arcidiocesi di Brazzaville; e il vicariato apostolico del Congo francese inferiore, con sede a Loango.\nIl 22 aprile 1907 il vicariato apostolico del Congo francese inferiore assunse il nome di vicariato apostolico di Loango; cambi\u00f2 nuovamente nome il 20 gennaio 1949 per diventare vicariato apostolico di Pointe-Noire, in seguito al trasferimento della sede del vicario apostolico da Loango a Pointe-Noire.\nIl 14 settembre 1955 il vicariato apostolico fu elevato a diocesi con la bolla \"Dum tantis\" di papa Pio XII.\nIl 5 dicembre 1983 cedette una porzione del suo territorio a vantaggio dell'erezione della diocesi di Nkayi.\nIl 31 marzo 2011 papa Benedetto XVI sollev\u00f2 dalla cura pastorale della diocesi il vescovo Jean-Claude Makaya Loembe, a causa di problemi nella gestione economica della diocesi e di contrasti con il clero diocesano.\nIl 30 maggio 2020 \u00e8 stata elevata al rango di arcidiocesi metropolitana da papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.664.580 persone contava 983.830 battezzati, corrispondenti al 59,1% del totale."}
{"id": "502581", "revid": "92723", "url": "https://it.wikipedia.org/wiki?curid=502581", "title": "Diocesi di Porto-Novo", "text": "La diocesi di Porto-Novo (in latino: \"Dioecesis Portus Novi\") \u00e8 una sede della Chiesa cattolica in Benin suffraganea dell'arcidiocesi di Cotonou. Nel 2019 contava 733.630 battezzati su 1.858.630 abitanti. \u00c8 retta dal vescovo Aristide Gonsallo.\nTerritorio.\nLa diocesi comprende i dipartimenti dell'Altopiano e di Ou\u00e9m\u00e9, nella parte sud-orientale del Benin.\nSede vescovile \u00e8 la citt\u00e0 di Porto-Novo, dove si trova la cattedrale dell'Immacolata Concezione.\nIl territorio si estende su 4.545\u00a0km\u00b2 ed \u00e8 suddiviso in 83 parrocchie.\nStoria.\nIl vicariato apostolico di Porto-Novo fu eretto il 5 aprile 1954 con la bolla \"Qui universum\" di papa Pio XII, ricavandone il territorio dal vicariato apostolico di Ouidah (oggi arcidiocesi di Cotonou).\nIl 14 settembre 1955 il vicariato apostolico \u00e8 stato elevato a diocesi con la bolla \"Dum tantis\" dello stesso papa Pio XII.\nIl 5 aprile 1963 ha ceduto una porzione del suo territorio a vantaggio dell'erezione della diocesi di Abomey.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.858.630 persone contava 733.630 battezzati, corrispondenti al 39,5% del totale."}
{"id": "502583", "revid": "92723", "url": "https://it.wikipedia.org/wiki?curid=502583", "title": "Arcidiocesi di Porto Alegre", "text": "Larcidiocesi di Porto Alegre (in latino: \"Archidioecesis Portalegrensis in Brasilia\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 3. Nel 2019 contava 2.148.100 battezzati su 3.378.000 abitanti. \u00c8 retta dall'arcivescovo Jaime Spengler, O.F.M.\nTerritorio.\nL'arcidiocesi comprende 29 comuni dello stato brasiliano del Rio Grande do Sul: Porto Alegre, Alvorada, Arambar\u00e9, Arroio dos Ratos, Bar\u00e3o do Triunfo, Barra do Ribeiro, Buti\u00e1, Cachoeirinha, Camaqu\u00e3, Canoas, Cerro Grande do Sul, Charqueadas, Chuvisca, Cristal, Eldorado do Sul, Esteio, General C\u00e2mara, Glorinha, Gravata\u00ed, Gua\u00edba, Mariana Pimentel, Minas do Le\u00e3o, Nova Santa Rita, S\u00e3o Jer\u00f4nimo, Sentinela do Sul, Sapucaia do Sul, Sert\u00e3o Santana, Tapes e Viam\u00e3o.\nSede arcivescovile \u00e8 la citt\u00e0 di Porto Alegre, dove si trova la cattedrale della Gran Madre di Dio.\nIl territorio si estende su una superficie di 13.751\u00a0km\u00b2 ed \u00e8 suddiviso in 160 parrocchie, raggruppate in 4 vicariati: Porto Alegre, Canoas, Gravata\u00ed e Gua\u00edba.\nProvincia ecclesiastica.\nLa provincia ecclesiastica di Porto Alegre, istituita nel 1910, comprende le seguenti suffraganee:\nStoria.\nLa diocesi di S\u00e3o Pedro do Rio Grande do Sul (in latino: \"Dioecesis Sancti Petri Fluminis Grandis Australis\") fu eretta il 7 maggio 1848 con la bolla \"Ad oves Dominicas rite pascendas\" di papa Pio IX, ricavandone il territorio dalla diocesi di Rio de Janeiro (oggi arcidiocesi).\nOriginariamente suffraganea dell'arcidiocesi di San Salvador di Bahia, il 27 aprile 1892 entr\u00f2 a far parte della provincia ecclesiastica dell'arcidiocesi di Rio de Janeiro.\nLa diocesi comprendeva l'intero Stato del Rio Grande do Sul. Il 15 agosto 1910, in forza della bolla \"Praedecessorum Nostrorum\" di papa Pio X, furono erette tre nuove diocesi (Santa Maria, Uruguaiana e Pelotas), con territorio dismembrato da quello della diocesi di S\u00e3o Pedro do Rio Grande, che contestualmente venne elevata al rango di arcidiocesi metropolitana con il nome attuale.\nIl 13 febbraio 1937 acquis\u00ec dalla diocesi di Santa Maria i comuni di Candel\u00e1ria e di Rio Pardo.\nNel corso della sua storia ha ceduto a pi\u00f9 riprese altre porzioni di territorio a vantaggio dell'erezione di nuove circoscrizioni ecclesiastiche e precisamente:\nIl 27 aprile 1959, in forza del decreto \"Maiori animarum\" della Congregazione Concistoriale, ha ceduto il comune di Mu\u00e7um e il distretto di Santa Lucia do Piai del comune di Caxias do Sul alla diocesi di Caxias; e i comuni di Casca e Guapor\u00e9 con il distretto di Maria del comune di Marau alla diocesi di Passo Fundo. Similmente, il 23 novembre 1970 ha ceduto porzioni del territorio comunale di S\u00e3o Francisco de Paula ancora alla diocesi di Caxias.\nL'arcidiocesi ha ricevuto la visita pastorale di papa Giovanni Paolo II nel mese di luglio del 1980.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.378.000 persone contava 2.148.100 battezzati, corrispondenti al 63,6% del totale."}
{"id": "502585", "revid": "838137", "url": "https://it.wikipedia.org/wiki?curid=502585", "title": "Nazionali asiatiche di calcio", "text": "Le Nazionali di calcio asiatiche sono le Nazionali di calcio le cui federazioni sono nella giurisdizione dell'AFC.\nRispecchiano totalmente la loro appartenenza geografica al continente asiatico, eccezion fatta per , che ha lasciato l'OFC nel 2006, e per , , , , , e le due nazioni con territori divisi tra Asia e Europa ( e ), che non fanno parte dell'AFC ma dell'UEFA. Inoltre, , rappresentativa di un territorio statunitense interamente in Oceania, fa parte della federazione dalla sua nascita.\nTra le Nazionali asiatiche viene disputata la Coppa d'Asia, competizione continentale con cadenza quadriennale. Inoltre partecipano alle qualificazioni ai mondiali di calcio articolate in vari gruppi."}
{"id": "502586", "revid": "110157", "url": "https://it.wikipedia.org/wiki?curid=502586", "title": "Arcidiocesi di Port-au-Prince", "text": "Larcidiocesi di Port-au-Prince (in latino: \"Archidioecesis Portus Principis\") \u00e8 una sede metropolitana della Chiesa cattolica ad Haiti. Nel 2019 contava 3.039.300 battezzati su 4.220.809 abitanti. \u00c8 retta dall'arcivescovo Max Leroy M\u00e9sidor.\nTerritorio.\nL'arcidiocesi comprende il dipartimento dell'Ovest nella repubblica di Haiti.\nSede arcivescovile \u00e8 la citt\u00e0 di Port-au-Prince, dove si trova la cattedrale di Nostra Signora Assunta, distrutta dal terremoto del gennaio del 2010.\nIl territorio si estende su 5.500\u00a0km\u00b2 ed \u00e8 suddiviso in 120 parrocchie.\nLa provincia ecclesiastica di Port-au-Prince, istituita nel 1861, comprende le seguenti suffraganee:\nStoria.\nL'arcidiocesi \u00e8 stata eretta il 3 ottobre 1861 con la bolla \"Catholicae romanae\" di papa Pio IX, ricavandone il territorio dall'arcidiocesi di Santo Domingo.\nIl 25 febbraio 1988 ha ceduto una porzione del suo territorio a vantaggio dell'erezione della diocesi di Jacmel.\nIl 31 gennaio 1991 ha ceduto un'altra porzione del suo territorio a vantaggio dell'erezione della diocesi di Fort-Libert\u00e9; contestualmente alcune modifiche territoriali hanno fatto coincidere il territorio arcivescovile con quello del dipartimento dell'Ovest.\nIl 12 gennaio 2010 un violento terremoto ha colpito l'arcidiocesi provocando migliaia di vittime, fra cui l'arcivescovo Joseph Serge Miot, e distruggendo la cattedrale.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.220.809 persone contava 3.039.300 battezzati, corrispondenti al 72,0% del totale."}
{"id": "502587", "revid": "322321", "url": "https://it.wikipedia.org/wiki?curid=502587", "title": "Diocesi di Port Blair", "text": "La diocesi di Port Blair (in latino: \"Dioecesis Portus Blairensis\") \u00e8 una sede della Chiesa cattolica in India suffraganea dell'arcidiocesi di Ranchi. Nel 2019 contava 40.876 battezzati su 473.730 abitanti. \u00c8 retta dal vescovo Visuvasam Selvaraj.\nTerritorio.\nLa diocesi comprende l'intero territorio insulare di Andamane e Nicobare, in India.\nSede vescovile \u00e8 la citt\u00e0 di Port Blair, dove si trova la cattedrale di \"Stella Maris\".\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta il 22 giugno 1984 con la bolla \"Ex quo Christus\" di papa Giovanni Paolo II, ricavandone il territorio dall'arcidiocesi di Ranchi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 473.730 persone contava 40.876 battezzati, corrispondenti all'8,6% del totale."}
{"id": "502588", "revid": "110157", "url": "https://it.wikipedia.org/wiki?curid=502588", "title": "Arcidiocesi di Pondicherry e Cuddalore", "text": "Larcidiocesi di Pondicherry e Cuddalore (in latino: \"Archidioecesis Pondicheriensis et Cuddalorensis\") \u00e8 una sede metropolitana della Chiesa cattolica in India. Nel 2019 contava 398.259 battezzati su 7.573.816 abitanti. La sede \u00e8 vacante.\nTerritorio.\nL'arcidiocesi comprende i seguenti territori dell'India: i distretti di Pondicherry e Karaikal nel territorio di Pondicherry; i distretti di Cuddalore (eccetto i taluks di Chidambaram e Kattumannarkoil) e Viluppuram nello stato del Tamil Nadu.\nSede arcivescovile \u00e8 la citt\u00e0 di Pondicherry, dove si trova la cattedrale dell'Immacolata Concezione. Nella stessa citt\u00e0 sorge anche la basilica minore del Sacro Cuore di Ges\u00f9.\nIl territorio si estende su 15.250\u00a0km\u00b2 ed \u00e8 suddiviso in 105 parrocchie, raggruppate in 10 vicariati: Pondicherry, Karaikal, Cuddalore, Neyveli, Viluppuram, Tindivanam, Gingee, Tirukkoyilur, Kallakkurichi e Viriyur.\nProvincia ecclesiastica.\nLa provincia ecclesiastica di Pondicherry e Cuddalore, istituita nel 1886, comprende le seguenti suffraganee:\nStoria.\nLa missione di Pondicherry, chiamata \"missione di Malabar\", fu eretta nel 1776, su una porzione del territorio della missione sui iuris di Madura (oggi diocesi di Tiruchirapalli), che era stata abbandonata dai gesuiti nel 1773 in seguito alla soppressione del loro ordine. Nello stesso anno fu eretta la prefettura apostolica dei territori francesi in India, che aveva giurisdizione sui cattolici francesi e assimilati che risiedevano nello stesso territorio della missione \"sui iuris\": a quest'ultima invece spettava la giurisdizione sui cattolici autoctoni.\nL'8 luglio 1836, in forza del breve \"Apostolici muneris\" di papa Gregorio XVI, la missione fu eretta in vicariato apostolico con il nome di vicariato apostolico della Costa del Coromandel. Il 23 dicembre dello stesso anno, cedette una porzione di territorio a vantaggio dell'erezione del vicariato apostolico di Madura, contestualmente affidato in amministrazione ai vicari della Costa del Coromandel, fino al 1846.\nNel 1843 furono rivisti e definiti i confini tra il vicariato della Costa del Coromandel e i contigui vicariati apostolici di Madras e di Madura.\nData l'estensione del territorio, il 16 marzo 1845 il vicariato apostolico fu suddiviso in tre missioni separate, affidate ciascuna ad un vescovo: quella di Pondich\u00e9ry affidata a Cl\u00e9ment Bonnand, vicario apostolico; quella di Mysore (Maissour) a \u00c9tienne-Louis Charbonnaux, che aveva il titolo di vescovo coadiutore e amministratore di Mysore; quella di Coimbatore a Melchior de Marion Br\u00e9sillac, con il titolo di pro-vicario e amministratore di Coimbatore.\nQuesta situazione dur\u00f2 fino al 3 aprile 1850, quando, in forza del breve \"Pastorale ministerium\" di papa Pio IX, il vicariato della Costa del Coromandel fu diviso in tre vicariati apostolici distinti \"pleno iure\": il vicariato di Pondich\u00e9ry, nuovo nome assunto dal vicariato della Costa del Coromandel; il vicariato apostolico di Mysore e il vicariato apostolico di Coimbatore.\nIl 1\u00ba settembre 1886 il vicariato apostolico di Pondich\u00e9ry fu elevato al rango di arcidiocesi metropolitana con la bolla \"Humanae salutis\" di papa Leone XIII. Nel contempo la prefettura apostolica dei territori francesi in India fu soppressa. Il 7 giugno dell'anno successivo, con il breve \"Post initam\", fu istituita la provincia ecclesiastica di Pondicherry, che comprendeva come suffraganee le diocesi di Mangalore, Mysore, Coimbatore e Tiruchirapalli (ex Madura).\nIl 1\u00ba settembre 1889 e il 26 maggio 1930 cedette porzioni del suo territorio a vantaggio dell'erezione rispettivamente delle diocesi di Kumbakonam e di Salem.\nL'8 febbraio 1951 l'ex possedimento francese di Chandernagor, che dipendeva dal punto di vista ecclesiastico dagli arcivescovi di Pondicherry, fu ceduto all'arcidiocesi di Calcutta.\nIl 7 agosto 1953 ha assunto il nome attuale.\nIl 1\u00ba settembre 1969 cedette alcune porzioni di territorio a vantaggio dell'arcidiocesi di Madras e Mylapore e della diocesi di Vellore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 7.573.816 persone contava 398.259 battezzati, corrispondenti al 5,3% del totale."}
{"id": "502589", "revid": "92723", "url": "https://it.wikipedia.org/wiki?curid=502589", "title": "Diocesi di Port-de-Paix", "text": "La diocesi di Port-de-Paix (in latino: \"Dioecesis Portus Pacis\") \u00e8 una sede della Chiesa cattolica ad Haiti suffraganea dell'arcidiocesi di Cap-Ha\u00eftien. Nel 2019 contava 420.750 battezzati su 700.000 abitanti. \u00c8 retta dal vescovo Charles Peters Barth\u00e9lus.\nTerritorio.\nLa diocesi comprende la citt\u00e0 di Port-de-Paix, dove si trova la cattedrale dell'Immacolata Concezione.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta il 3 ottobre 1861 con la bolla \"Proprium fuit\" di papa Pio IX, ricavandone il territorio dall'arcidiocesi di Santo Domingo. Originariamente era suffraganea dell'arcidiocesi di Port-au-Prince.\nIl 7 aprile 1988 \u00e8 entrata a far parte della provincia ecclesiastica dell'arcidiocesi di Cap-Ha\u00eftien.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 700.000 persone contava 420.750 battezzati, corrispondenti al 60,1% del totale."}
{"id": "502590", "revid": "92723", "url": "https://it.wikipedia.org/wiki?curid=502590", "title": "Diocesi di Port-Gentil", "text": "La diocesi di Port-Gentil (in latino: \"Dioecesis Portus Gentilis\") \u00e8 una sede della Chiesa cattolica in Gabon suffraganea dell'arcidiocesi di Libreville. Nel 2019 contava 77.400 battezzati su 139.460 abitanti. \u00c8 retta dal vescovo Euz\u00e9bius Chinekezy Ogbonna Managwu.\nTerritorio.\nLa diocesi comprende per intero la provincia gabonese di Ogoou\u00e9-Maritime\nSede vescovile \u00e8 la citt\u00e0 di Port-Gentil, dove si trova la cattedrale di San Luigi.\nIl territorio \u00e8 suddiviso in 9 parrocchie.\nStoria.\nLa diocesi \u00e8 stata eretta il 7 marzo 2003 con la bolla \"Cum petitum esset\" di papa Giovanni Paolo II, ricavandone il territorio dall'arcidiocesi di Libreville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 139.460 persone contava 77.400 battezzati, corrispondenti al 55,5% del totale."}
{"id": "502591", "revid": "3115", "url": "https://it.wikipedia.org/wiki?curid=502591", "title": "Awesome; I Fuckin' Shot That!", "text": "Awesome; I Fuckin' Shot That! \u00e8 un documentario diretto da Adam Yauch (celato dal nome d'arte di Nathanial H\u00f6rnblow\u00e9r): si tratta del secondo DVD per il gruppo statunitense dei Beastie Boys. Sulla copertina del DVD \u00e8 presente la versione censurata del titolo: Awesome; I... Shot That!.\nIl disco.\nIl DVD racconta, in 90 minuti, il concerto dei Beastie Boys tenutosi presso il Madison Square Garden di New York il 9 ottobre 2004. In quell'occasione, cinquanta fans del gruppo hip hop newyorchese furono muniti di telecamera, in modo che lo spettacolo potesse essere successivamente visionato in cinquanta angolature diverse. Ne \u00e8 uscito fuori un particolare ed unico racconto di un concerto della band newyorkese.\nUlteriori informazioni.\nIl DVD contiene un notevole numero di extra, tra i quali:\nIl film \u00e8 stato presentato in anteprima italiana il 15 ottobre 2006 alla prima edizione del Festival del cinema di Roma."}
{"id": "502592", "revid": "1086375", "url": "https://it.wikipedia.org/wiki?curid=502592", "title": "Arcidiocesi di Poitiers", "text": "Larcidiocesi di Poitiers (in latino: \"Archidioecesis Pictaviensis\") \u00e8 una sede metropolitana della Chiesa cattolica in Francia. Nel 2019 contava 659.400 battezzati su 810.813 abitanti. \u00c8 retta dall'arcivescovo Pascal Jean Marcel Wintzer.\nTerritorio.\nL'arcidiocesi comprende i dipartimenti francesi di Vienne e delle Deux-S\u00e8vres.\nSede arcivescovile \u00e8 la citt\u00e0 di Poitiers, dove si trova la cattedrale di San Pietro.\nIl territorio \u00e8 suddiviso in 28 parrocchie, ottenute da una riorganizzazione di circa 600 parrocchie storiche.\nProvincia ecclesiastica.\nLa provincia ecclesiastica di Poitiers, istituita nel 2002, comprende le seguenti suffraganee:\nStoria.\nLa diocesi \u00e8 attestata a partire dalla met\u00e0 IV secolo, suffraganea dell'arcidiocesi di Bordeaux, sede metropolitana della provincia romana dell'Aquitania seconda.\nPrimo vescovo storicamente documentato \u00e8 sant'Ilario, che occup\u00f2 la sede di Poitiers qualche anno prima del concilio di B\u00e9ziers (356), nel quale, per non essersi piegato alle idee ariane dell'imperatore, fu esiliato in Frigia. Qui ebbe modo di partecipare al concilio di Seleucia in Isauria (359); l'anno seguente ritorn\u00f2 in Gallia e mor\u00ec verso il 367 o 368. Nel 312 era stata istituita una scuola accanto alla cattedrale, nella quale fu allievo lo stesso sant'Ilario e nel VI secolo san Venanzio Fortunato, vescovo di Poitiers e celebre autore ecclesiastico.\nIn origine la diocesi era molto vasta e raggiungeva l'oceano Atlantico. Nel IX e nel X secolo le invasioni dei Bretoni e gli attacchi dei conti Angioini portarono alla cessione forzata di porzioni del suo territorio rispettivamente alla diocesi di Nantes e alla diocesi di Angers.\nPoco dopo la met\u00e0 del XII secolo fu iniziata la costruzione dell'attuale cattedrale, grazie al supporto di Ali\u00e9nor d'Aquitania e del marito Enrico II d'Inghilterra. Fu consacrata il 17 ottobre 1379.\nIl 13 agosto 1317, con una bolla di Giovanni XXII, fu sottratta a Poitiers tutta la parte centro-occidentale della diocesi con la quale il papa eresse le diocesi di Lu\u00e7on e di Maillezais. Queste decisioni tolsero alla diocesi 3 arcipreture e 7 decanati, che comprendevano 456 parrocchie, 16 abbazie e 218 priorati.\nCarlo VII istitu\u00ec l'universit\u00e0 di Poitiers, in opposizione a quella di Parigi, che si era schierata con Enrico VI d'Inghilterra. Il 28 maggio 1431 papa Eugenio IV approv\u00f2 l'universit\u00e0 con una bolla pontificia.\nIl 15 aprile 1583 il vescovo Geoffroy de Saint-Belin adott\u00f2 il rito romano in tutta la diocesi.\nIl 29 novembre 1801 in seguito al concordato i confini della diocesi furono sostanzialmente modificati per farli coincidere con i dipartimenti di Vienne e delle Deux-S\u00e8vres. Cedette 130 parrocchie alle diocesi circostanti, ma al contempo incorpor\u00f2 93 parrocchie sottratte alla diocesi di La Rochelle e 35 che erano appartenute alla soppressa diocesi di Saintes.\nIl 1\u00ba settembre 1974 la parrocchia di Puy-Saint-Bonnet, che dal 1\u00ba settembre 1973 faceva parte del dipartimento del Maine e Loira, \u00e8 stata ceduta alla diocesi di Angers.\nL'8 dicembre 2002, in seguito alla riorganizzazione delle circoscrizioni ecclesiastiche francesi, Poitiers \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nDiversi sono i manoscritti che riportano il catalogo dei vescovi di Poitiers. Quattro di questi sono anteriori al XIII secolo e, secondo Duchesne, \"sono documenti storici importanti in quanto rappresentano la tradizione riconosciuta nel XII secolo, nella Chiesa di Poitiers, sulla successione dei vescovi di questa sede\". A partire dal VI secolo, il catalogo \u00e8 in larga parte confermato dai documenti e dalle testimonianze storiche; non vi \u00e8 invece certezza sui nomi precedenti questo periodo, perch\u00e9 su 23 vescovi menzionati, solo sant'Ilario \u00e8 storicamente documentato.\nStatistiche.\nL'arcidiocesi nel 2019 su una popolazione di 810.813 persone contava 659.400 battezzati, corrispondenti all'81,3% del totale."}
{"id": "502593", "revid": "92723", "url": "https://it.wikipedia.org/wiki?curid=502593", "title": "Diocesi di Portland", "text": "La diocesi di Portland (in latino: \"Dioecesis Portlandensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Boston appartenente alla regione ecclesiastica I (CT, MA, ME, NH, RI, VT). Nel 2019 contava 200.700 battezzati su 1.338.404 abitanti. \u00c8 retta dal vescovo Robert Peter Deeley.\nTerritorio.\nLa diocesi comprende l'intero stato del Maine, negli Stati Uniti d'America.\nSede vescovile \u00e8 la citt\u00e0 di Portland, dove si trova la cattedrale dell'Immacolata Concezione (\"Immaculate Conception\"). A Lewiston sorge la basilica minore dei Santi Pietro e Paolo.\nIl territorio si estende su 85.541\u00a0km\u00b2 ed \u00e8 suddiviso in 55 parrocchie.\nStoria.\nLa diocesi \u00e8 stata eretta il 29 luglio 1853 con il breve \"Apostolicae servitutis\" di papa Pio IX, ricavandone il territorio dalla diocesi di Boston (oggi arcidiocesi).\nA seguito del trattato Webster-Ashburton del 1842, che regol\u00f2 i confini tra Stati Uniti e Canada nella parte settentrionale del Maine, nel 1870 il territorio di Madawaska pass\u00f2 dalla diocesi di Saint John alla diocesi di Portland.\nOriginariamente suffraganea dell'arcidiocesi di New York, nel 1875 \u00e8 entrata a far parte della provincia ecclesiastica di Boston.\nIl 15 aprile 1884 ha ceduto una porzione del suo territorio a vantaggio dell'erezione della diocesi di Manchester.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.338.404 persone contava 200.700 battezzati, corrispondenti al 15,0% del totale."}
{"id": "502594", "revid": "110157", "url": "https://it.wikipedia.org/wiki?curid=502594", "title": "Arcidiocesi di Port Moresby", "text": "Larcidiocesi di Port Moresby (in latino: \"Archidioecesis Portus Moresbiensis\") \u00e8 una sede metropolitana della Chiesa cattolica in Papua Nuova Guinea. Nel 2019 contava 211.012 battezzati su 715.882 abitanti. \u00c8 retta dall'arcivescovo cardinale John Ribat, M.S.C.\nTerritorio.\nL'arcidiocesi comprende il distretto della Capitale Nazionale e parte della Provincia Centrale della Papua Nuova Guinea.\nSede arcivescovile \u00e8 la citt\u00e0 di Port Moresby, dove si trova la cattedrale di Santa Maria.\nIl territorio \u00e8 suddiviso in 19 parrocchie.\nStoria.\nIl vicariato apostolico della Nuova Guinea fu eretto il 10 maggio 1889 con il breve apostolico \"Ut catholica fides\" di papa Leone XIII, ricavandone il territorio dal vicariato apostolico di Melanesia, contestualmente soppresso.\nIl 14 novembre 1922 assunse il nome di vicariato apostolico di Papuasia in forza del decreto \"Post exstinctum\" della Congregazione di Propaganda Fide.\nIl 29 marzo 1938 per effetto della bolla \"Quo commodius\" cedette le isole australiane alla diocesi di Victoria-Palmerston, che contestualmente assunse il nome di diocesi di Darwin.\nIl 3 giugno 1946 in forza della bolla \"Quo in regionibus\" di papa Pio XII cedette un'altra porzione di territorio a vantaggio dell'erezione della prefettura apostolica di Samarai (oggi diocesi di Alotau-Sideia) e contestualmente assunse il nome di vicariato apostolico di Port Moresby.\nIl 13 novembre 1958 cedette un'ulteriore porzione di territorio a vantaggio dell'erezione della prefettura apostolica di Mendi (oggi diocesi). Il 16 luglio 1959 si ebbero ulteriori cessioni di territorio a vantaggio dell'erezione della prefettura apostolica di Daru (oggi diocesi di Daru-Kiunga) e del vicariato apostolico dell'isola di Yule (oggi diocesi di Bereina).\nIl 15 novembre 1966 il vicariato apostolico \u00e8 stato elevato al rango di arcidiocesi metropolitana con la bolla \"Laeta incrementa\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 715.882 persone contava 211.012 battezzati, corrispondenti al 29,5% del totale."}
{"id": "502595", "revid": "125642862", "url": "https://it.wikipedia.org/wiki?curid=502595", "title": "Rita Moreno", "text": "Biografia.\nAll'et\u00e0 di cinque anni si trasferisce con la madre a New York. A undici, presta la sua voce per la versione in lingua spagnola dei film statunitensi. Fa la sua prima apparizione a Broadway all'et\u00e0 di tredici anni e cattura l'attenzione di alcuni talent-scout di Hollywood.\nDopo avere esordito nel 1950 con \"Il pescatore della Louisiana\" di Norman Taurog, nella prima parte della sua carriera appare in vari film, tra cui i musical \"Cantando sotto la pioggia\" (1952) di Stanley Donen e \"Il re ed io\" (1956) di Walter Lang. Successivamente prende parte a pellicole di genere diverso, quali \"Il re vagabondo\" (1956) di Michael Curtiz, \"Il riscatto degli indiani\" (1957) di Kurt Neumann, \"Asfalto selvaggio\" (1960) di Richard Bare, \"Estate e fumo\" (1961) di Peter Glenville e \"Grido di battaglia\" (1963) di Irving Lerner. \nL'occasione della sua carriera giunge nel 1961, quando le viene affidato il ruolo di Anita in \"West Side Story\" di Robert Wise, con protagonisti Natalie Wood e Richard Beymer, adattamento cinematografico dell'omonimo celebre musical di Leonard Bernstein e Stephen Sondheim. In questa occasione l'attrice dimostra grande temperamento e versatilit\u00e0, tanto da guadagnarsi un premio Oscar alla miglior attrice non protagonista. \u00c8 la terza di 15 artisti, e la prima ispanica, a conseguire un EGOT, cio\u00e8 a vincere un Emmy, un Grammy, un Oscar e un Tony. \nTra la fine degli anni sessanta e la prima met\u00e0 dei settanta la Moreno recita in film di rilievo, come \"Pap\u00e0... abbaia piano!\" (1969) di Arthur Hiller, \"L'investigatore Marlowe\" (1969) di Paul Bogart, \"Conoscenza carnale\" (1971) di Mike Nichols e \"Il vizietto americano\" (1976) di Richard Lester. Tra gli altri suoi film, anche se non pi\u00f9 in ruoli da protagonista, si segnalano \"Le quattro stagioni\" (1981) di Alan Alda e \"L'altra faccia di Beverly Hills\" (1998) di Tamara Jenkins.\nNegli anni settanta e ottanta appare nella serie televisiva per bambini \"The Electric Company\" e nel variet\u00e0 per famiglie \"Muppet Show\", oltre che in serie come \"Love Boat\", \"I Robinson\", \"Cuori senza et\u00e0\" e \"Miami Vice\". Nel 1985 vince un Sarah Siddons Award per il lavoro svolto al Chicago Theatre. Negli anni novanta presta la sua voce a Carmen Sandiego nella popolare serie animata \"Dov'\u00e8 finita Carmen Sandiego?\". Nel 1997 recita in \"Oz\", popolare serie televisiva della HBO, in cui interpreta una suora cattolica e psichiatra, chiamata \"Sorella Peter Marie\".\nNel 2017 entra a far parte del cast di \"One Day at a Time\" nei panni di Lydia Alvarez. La serie, reboot dell'omonima serie televisiva del 1975, \u00e8 stata rinnovata per la quarta stagione da Pop TV. La longeva e brillante carriera della Moreno viene considerata da molti critici come uno dei pi\u00f9 grandi contributi alla comunit\u00e0 ispanica nel mondo di Hollywood, ovvero un abbattimento delle barriere razziali che quest'ultima aveva spesso manifestato nei confronti degli attori ispanici. Rita Moreno ha una stella sulla celebre Hollywood Walk of Fame, al 7083 di Hollywood Boulevard. Dopo vari anni di assenza dal cinema e a 90 anni di et\u00e0, nel 2021 recita in \"West Side Story\" di Steven Spielberg, interpretando un ruolo appositamente scritto per lei e che non era presente nel testo teatrale originale.\nVita privata.\nHa avuto una relazione di otto anni con Marlon Brando, suo partner in \"La notte del giorno dopo\" (1969) di Hubert Cornfield, e un breve flirt con Elvis Presley. Il 18 giugno 1965 ha sposato Lenny Gordon, dal quale nel 1967 ha avuto una figlia, Fernanda, divenuta anch'essa attrice.\nDoppiatrici italiane.\nDa doppiatrice \u00e8 stata sostituita da:"}
{"id": "502596", "revid": "110157", "url": "https://it.wikipedia.org/wiki?curid=502596", "title": "Diocesi di Porto Nacional", "text": "La diocesi di Porto Nacional (in latino: \"Dioecesis Portus Nationalis\") \u00e8 una sede della Chiesa cattolica in Brasile suffraganea dell'arcidiocesi di Palmas appartenente alla regione ecclesiastica Nord 3. Nel 2019 contava 328.460 battezzati su 382.633 abitanti. \u00c8 retta dal vescovo Romualdo Matias Kujawski.\nTerritorio.\nLa diocesi si estende su 2 stati brasiliani e comprende:\nSede vescovile \u00e8 la citt\u00e0 di Porto Nacional, dove si trova la cattedrale di Nostra Signora delle Grazie.\nIl territorio si estende su 97.877\u00a0km\u00b2 ed \u00e8 suddiviso in 41 parrocchie, raggruppate in 7 foranie: Porto Nacional, Natividade, Gurupi, Alvorada, Palmeir\u00f3polis, Taguatinga e Campos Belos.\nStoria.\nLa diocesi fu eretta il 20 dicembre 1915 con la bolla \"Apostolatus officium\" di papa Benedetto XV, ricavandone il territorio dalla diocesi di Goi\u00e1s. Originariamente era suffraganea dell'arcidiocesi di Mariana.\nIl 4 luglio 1924 cedette una porzione del suo territorio a vantaggio dell'erezione della prelatura territoriale di Bananal, oggi soppressa.\nIl 18 novembre 1932 entr\u00f2 a far parte della provincia ecclesiastica dell'arcidiocesi di Goi\u00e1s.\nIl 20 dicembre 1954 e il 26 marzo 1956 cedette altre porzioni di territorio a vantaggio dell'erezione rispettivamente della prelatura territoriale di Tocantin\u00f3polis e della prelatura territoriale di Cristal\u00e2ndia, oggi entrambe diocesi; in quest'ultima occasione divenne suffraganea dell'arcidiocesi di Goi\u00e2nia.\nL'11 ottobre 1966 cedette un'ulteriore porzione di territorio a vantaggio dell'erezione della prelatura territoriale di Miracema do Norte (oggi diocesi di Miracema do Tocantins).\nIl 27 marzo 1996 ha ceduto ancora una porzione del suo territorio per l'erezione dell'arcidiocesi di Palmas, di cui contestualmente \u00e8 divenuta suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 382.633 persone contava 328.460 battezzati, corrispondenti all'85,8% del totale."}
{"id": "502597", "revid": "110157", "url": "https://it.wikipedia.org/wiki?curid=502597", "title": "Diocesi di Ponce", "text": "La diocesi di Ponce (in latino: \"Dioecesis Poncensis\") \u00e8 una sede della Chiesa cattolica a Porto Rico suffraganea dell'arcidiocesi di San Juan. Nel 2019 contava 378.792 battezzati su 505.520 abitanti. \u00c8 retta dal vescovo Ruben Antonio Gonz\u00e1lez Medina, C.M.F.\nTerritorio.\nLa diocesi comprende la parte pi\u00f9 meridionale dell'isola di Porto Rico.\nSede vescovile \u00e8 la citt\u00e0 di Ponce, dove si trova la cattedrale di Nostra Signora di Guadalupe.\nIl territorio \u00e8 suddiviso in 43 parrocchie.\nStoria.\nLa diocesi \u00e8 stata eretta il 21 novembre 1924 con la bolla \"Ad Sacrosancti Apostolatus Officium\" di papa Pio XI, ricavandone il territorio dalla diocesi di San Juan.\nInizialmente immediatamente soggetta alla Santa Sede, il 30 aprile 1960 entr\u00f2 a far parte della provincia ecclesiastica di San Juan.\nIl 30 aprile 1960, il 4 novembre 1964 e il 1\u00ba marzo 1976 ha ceduto porzioni del suo territorio a vantaggio dell'erezione rispettivamente delle diocesi di Arecibo, di Caguas e di Mayag\u00fcez.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 505.520 persone contava 378.792 battezzati, corrispondenti al 74,9% del totale."}
{"id": "502598", "revid": "92723", "url": "https://it.wikipedia.org/wiki?curid=502598", "title": "Diocesi di Ponta Grossa", "text": "La diocesi di Ponta Grossa (in latino: \"Dioecesis de Ponta Grossa\") \u00e8 una sede della Chiesa cattolica in Brasile suffraganea dell'arcidiocesi di Curitiba appartenente alla regione ecclesiastica Sul 2. Nel 2019 contava 644.000 battezzati su 787.553 abitanti. \u00c8 retta dal vescovo S\u00e9rgio Arthur Braschi.\nTerritorio.\nLa diocesi comprende 17 comuni dello stato brasiliano del Paran\u00e1: Carambe\u00ed, Castro, Fernandes Pinheiro, Guamiranga, Imba\u00fa, Imbituva, Ipiranga, Irati, Iva\u00ed, Ortigueira, Pira\u00ed do Sul, Ponta Grossa, Reserva, Teixeira Soares, Tel\u00eamaco Borba, Tibagi, e Ventania.\nSede vescovile \u00e8 la citt\u00e0 di Ponta Grossa, dove si trova la cattedrale di Sant'Anna.\nIl territorio si estende su una superficie di 20.986\u00a0km\u00b2 ed \u00e8 suddiviso in 92 parrocchie.\nStoria.\nLa diocesi \u00e8 stata eretta il 10 maggio 1926 con la bolla \"Quum in dies numerus\" di papa Pio XI, ricavandone il territorio dalla diocesi di Curitiba, che contestualmente fu elevata ad arcidiocesi metropolitana.\nIl 9 dicembre 1933, il 16 dicembre 1965 e il 3 dicembre 1976 ha ceduto porzioni del suo territorio a vantaggio dell'erezione rispettivamente della prelatura territoriale di Palmas (oggi diocesi di Palmas-Francisco Beltr\u00e3o) e delle diocesi di Guarapuava e di Uni\u00e3o da Vit\u00f3ria.\nIl 25 luglio 1983, con la lettera apostolica \"Constat Christifideles\", papa Giovanni Paolo II ha confermato la Beata Maria Vergine, venerata con il titolo di \"Nossa Senhora Mae da Divina Gra\u00e7a\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 787.553 persone contava 644.000 battezzati, corrispondenti all'81,8% del totale."}
{"id": "502599", "revid": "110157", "url": "https://it.wikipedia.org/wiki?curid=502599", "title": "Arcidiocesi di Pontianak", "text": "Larcidiocesi di Pontianak (in latino: \"Archidioecesis Pontianakensis\") \u00e8 una sede metropolitana della Chiesa cattolica in Indonesia. Nel 2019 contava 708.220 battezzati su 3.168.340 abitanti. \u00c8 retta dall'arcivescovo Agustinus Agus.\nTerritorio.\nL'arcidiocesi comprende parte dell'isola di Kalimantan.\nSede arcivescovile \u00e8 la citt\u00e0 di Pontianak, dove si trova la cattedrale di San Giuseppe.\nIl territorio \u00e8 suddiviso in 29 parrocchie.\nStoria.\nIl primo tentativo di istituire un vicariato apostolico del Borneo fu messo in atto da papa Innocenzo XII il 16 giugno 1692. La missione affidata al padre Antonino Ventimiglia, teatino, bench\u00e9 riuscisse nella conversione di numerosi abitanti, ebbe un successo effimero, perch\u00e9 il sultano di Banjarmasin, dopo la morte del Ventimiglia, proib\u00ec a tutti gli stranieri di addentrarsi nell'interno dell'isola.\nLa prefettura apostolica del Borneo olandese fu eretta l'11 febbraio 1905, con il decreto \"Ut in multiplicibus\" di Propaganda Fide, ricavandone il territorio dal vicariato apostolico di Batavia (oggi arcidiocesi di Giacarta).\nIl 13 marzo 1918 la prefettura apostolica fu elevata a vicariato apostolico con il breve \"Quae catholico nomini\" di papa Benedetto XV.\nIl 21 maggio 1938 cedette una porzione del suo territorio a vantaggio dell'erezione della prefettura apostolica di Bandjarmasin (oggi diocesi di Banjarmasin) e contestualmente assunse il nome di vicariato apostolico di Pontianak.\nL'11 marzo 1948 e il 14 giugno 1954 cedette altre porzioni di territorio a vantaggio dell'erezione delle prefetture apostoliche rispettivamente di Sintang e di Ketapang (oggi entrambe diocesi).\nIl 3 gennaio 1961 il vicariato apostolico fu elevato al rango di arcidiocesi metropolitana con la bolla \"Quod Christus\" di papa Giovanni XXIII.\nIl 9 aprile 1968 cedette un'ulteriore porzione di territorio a vantaggio dell'erezione della prefettura apostolica di Sekadau (oggi diocesi di Sanggau).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.168.340 persone contava 708.220 battezzati, corrispondenti al 22,4% del totale."}
{"id": "502600", "revid": "92723", "url": "https://it.wikipedia.org/wiki?curid=502600", "title": "Diocesi di Ponta de Pedras", "text": "La diocesi di Ponta de Pedras (in latino: \"Dioecesis Petrosi Culminis\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2019 contava 111.074 battezzati su 169.550 abitanti. \u00c8 retta dal vescovo Teodoro Mendes Tavares, C.S.Sp.\nTerritorio.\nLa diocesi comprende 6 comuni dell'isola di Maraj\u00f3 nello stato brasiliano di Par\u00e1: Ponta de Pedras, Cachoeira do Arari, Santa Cruz do Arari, Muan\u00e1, Curralinho e S\u00e3o Sebasti\u00e3o da Boa Vista.\nSede vescovile \u00e8 la citt\u00e0 di Ponta de Pedras, dove si trova la cattedrale dell'Immacolata Concezione.\nIl territorio si estende una superficie di 16.557\u00a0km\u00b2 ed \u00e8 suddiviso in 7 parrocchie.\nStoria.\nLa prelatura territoriale di Ponta de Pedras fu eretta il 25 giugno 1963 con la bolla \"Animorum societas\" di papa Paolo VI, ricavandone il territorio dall'arcidiocesi di Bel\u00e9m do Par\u00e1.\nIl 16 ottobre 1979 \u00e8 stata elevata a diocesi con la bolla \"Cum Praelaturae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 169.550 persone contava 111.074 battezzati, corrispondenti al 65,5% del totale."}
{"id": "502602", "revid": "92723", "url": "https://it.wikipedia.org/wiki?curid=502602", "title": "Diocesi di Pontoise", "text": "La diocesi di Pontoise (in latino: \"Dioecesis Pontisarensis\") \u00e8 una sede della Chiesa cattolica in Francia suffraganea dell'arcidiocesi di Parigi. Nel 2019 contava 877.580 battezzati su 1.207.600 abitanti. \u00c8 retta dal vescovo Stanislas Lalanne.\nTerritorio.\nLa diocesi comprende il territorio del dipartimento francese della Val-d'Oise.\nSede vescovile \u00e8 la citt\u00e0 di Pontoise, dove si trova la cattedrale di San Maclovio. Ad Argenteuil si trova la basilica minore di San Dionigi.\nIl territorio si estende su 1.249\u00a0km\u00b2 ed \u00e8 suddiviso in 54 parrocchie, raggruppate in 5 decanati: Nord-Est, Centre, Sud-Est, Cergy-Pontoise e Pays du Vexin.\nStoria.\nLa diocesi \u00e8 stata eretta il 9 ottobre 1966 con la bolla \"Qui volente Deo\" di papa Paolo VI, ricavandone il territorio dalla diocesi di Versailles. La diocesi, suffraganea dall'arcidiocesi di Parigi, copre il territorio del dipartimento della Val-d'Oise, istituito dal governo francese con la legge del 10 luglio 1964 e comprensivo della parte settentrionale del precedente dipartimento di Seine-et-Oise.\nLa cattedrale \u00e8 l'antica chiesa di San Maclovio, costruita in forme gotiche verso la met\u00e0 del XII secolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.207.600 persone contava 877.580 battezzati, corrispondenti al 72,7% del totale."}
{"id": "502603", "revid": "92723", "url": "https://it.wikipedia.org/wiki?curid=502603", "title": "Diocesi di Poona", "text": "La diocesi di Poona (in latino: \"Dioecesis Poonensis\") \u00e8 una sede della Chiesa cattolica in India suffraganea dell'arcidiocesi di Bombay. Nel 2019 contava 87.571 battezzati su 24.305.883 abitanti. \u00c8 retta dal vescovo Thomas Dabre.\nTerritorio.\nLa diocesi comprende i distretti di Pune, Satara, Solapur, Sangli e parte del distretto di Kolhapur nello stato del Maharashtra in India.\nSede vescovile \u00e8 la citt\u00e0 di Poona, dove si trova la cattedrale di San Patrizio.\nIl territorio \u00e8 suddiviso in 26 parrocchie.\nStoria.\nIl vicariato apostolico di Poona fu eretto l'8 marzo 1854 con il breve \"Sollicitudo omnium\" di papa Pio IX, ricavandone il territorio dal vicariato apostolico di Bombay (oggi arcidiocesi).\nIl nuovo vicariato apostolico fu affidato ai missionari della Compagnia di Ges\u00f9, e governato dai vicari apostolici di Bombay, che in qualit\u00e0 di amministratori apostolici, ressero il vicariato fino all'istituzione della gerarchia cattolica in India nel 1886.\nIl 1\u00ba settembre 1886 il vicariato apostolico \u00e8 stato elevato al rango di diocesi con la bolla \"Humanae salutis\" di papa Leone XIII.\nIl 19 settembre 1953 si ampli\u00f2 con i territori di Ratnagiri e di Sawantwadi, appartenuti all'arcidiocesi di Goa, e lo stesso giorno cedette una porzione di territorio per l'erezione della diocesi di Belgaum.\nIl 30 aprile 1988 ha ceduto la giurisdizione sui fedeli della Chiesa cattolica siro-malabarese presenti nel proprio territorio agli eparchi di Kalyan.\nIl 15 maggio 1987 e il 5 luglio 2005 ha ceduto altre porzioni di territorio a vantaggio rispettivamente delle diocesi di Nashik e di Sindhudurg.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 24.305.883 persone contava 87.571 battezzati, corrispondenti allo 0,4% del totale."}
{"id": "502604", "revid": "287204", "url": "https://it.wikipedia.org/wiki?curid=502604", "title": "Arcidiocesi di Popay\u00e1n", "text": "Larcidiocesi di Popay\u00e1n (in latino: \"Archidioecesis Popayanensis\") \u00e8 una sede metropolitana della Chiesa cattolica in Colombia. Nel 2019 contava 979.450 battezzati su 1.114.300 abitanti. \u00c8 retta dall'arcivescovo Omar Alberto S\u00e1nchez Cubillos, O.P.\nTerritorio.\nL'arcidiocesi comprende 36 comuni del dipartimento colombiano di Cauca: Almaguer, Argelia, Balboa, Bol\u00edvar, Buenos Aires, Cajib\u00edo, Caldono, Caloto, Corinto, El Tambo, Florencia, Guachen\u00e9, Jambal\u00f3, La Sierra, La Vega, Mercaderes, Morales, Miranda, Padilla, Pat\u00eda, Piendam\u00f3, Popay\u00e1n, Purac\u00e9, Puerto Tejada, Rosas, San Sebasti\u00e1n, Santander de Quilichao, Santa Rosa (eccetto il distretto di San Juan de Villalobos che appartiene alla diocesi di Mocoa-Sibundoy), Silvia, Sotar\u00e1, Su\u00e1rez, Sucre, Timb\u00edo, Torib\u00edo, Totor\u00f3 e Villa Rica.\nSede arcivescovile \u00e8 la citt\u00e0 di Popay\u00e1n, dove si trova la cattedrale dell'Assunzione di Maria Vergine (\"Catedral Bas\u00edlica de Nuestra Se\u00f1ora de la Asunci\u00f3n\").\nIl territorio si estende su una superficie di 17.308\u00a0km\u00b2 ed \u00e8 suddiviso in 92 parrocchie, raggruppate in 8 vicariati.\nProvincia ecclesiastica.\nLa provincia ecclesiastica di Popay\u00e1n, istituita nel 1900, comprende le seguenti suffraganee:\nSono ascritti alla provincia ecclesiastica anche i vicariati apostolici di Guapi e Tierradentro, formalmente dipendenti dalla Santa Sede.\nStoria.\nLa diocesi di Popay\u00e1n fu eretta il 22 agosto 1546 con la bolla \"Super specula militantis Ecclesiae\" di papa Paolo III, ricavandone il territorio dalla diocesi di Panam\u00e1 (oggi arcidiocesi). Fu la terza diocesi creata in terra colombiana, dopo quelle di Santa Marta e di Cartagena de Indias.\nOriginariamente suffraganea dell'arcidiocesi di Lima, il 22 marzo 1564 entr\u00f2 a far parte della provincia ecclesiastica dell'arcidiocesi di Bogot\u00e0.\nIl 28 maggio 1803 e il 31 agosto 1804 cedette porzioni del suo territorio a vantaggio dell'erezione rispettivamente delle diocesi di Maynas (oggi diocesi di Chachapoyas) e di Antioquia (oggi arcidiocesi di Santa Fe de Antioquia).\nIl 22 settembre 1835 per effetto della bolla \"Solicitudo omnium ecclesiarum\" di papa Gregorio XVI incorpor\u00f2 alcune parrocchie che erano appartenute alla diocesi di Quito (oggi arcidiocesi).\nIl 10 aprile 1859, il 30 agosto 1894 e l'11 aprile 1900 cedette altre porzioni di territorio a vantaggio dell'erezione rispettivamente delle diocesi di Pasto, di Tolima e di Manizales (oggi arcidiocesi).\nIl 20 maggio 1900 la diocesi si ampli\u00f2, inglobando parte del territorio della soppressa diocesi di Tolima.\nIl 20 giugno 1900 la diocesi \u00e8 stata elevata al rango di arcidiocesi metropolitana con il decreto \"In votis\" della Congregazione Concistoriale.\nIl 7 luglio 1910, il 13 maggio 1921 e il 17 dicembre 1952 ha ceduto ancora porzioni di territorio a vantaggio dell'erezione rispettivamente della diocesi di Cali (oggi arcidiocesi), della prefettura apostolica di Tierradentro (oggi vicariato apostolico) e della diocesi di Palmira.\nIl 23 settembre 1964 ha ceduto ancora porzioni di territorio a vantaggio della diocesi di Pasto.\nIl 21 settembre 1979 \u00e8 stato inaugurato il museo arcivescovile d'arte religiosa, con lo scopo non solo di mostrare al pubblico, ma anche di proteggere, conservare, catalogare e restaurare il patrimonio artistico di propriet\u00e0 dell'arcidiocesi, delle sue parrocchie, delle chiese e dei conventi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.114.300 persone contava 979.450 battezzati, corrispondenti all'87,9% del totale."}
{"id": "502605", "revid": "1649409", "url": "https://it.wikipedia.org/wiki?curid=502605", "title": "Diocesi di Port Pirie", "text": "La diocesi di Port Pirie (in latino: \"Dioecesis Portus Piriensis\") \u00e8 una sede della Chiesa cattolica in Australia suffraganea dell'arcidiocesi di Adelaide. Nel 2019 contava 27.069 battezzati su 166.871 abitanti. \u00c8 retta dal vescovo Karol Kulczycki, S.D.S.\nTerritorio.\nLa diocesi comprende la parte meridionale del Territorio del Nord e tutta l'Australia Meridionale, ad eccezione della parte sud-orientale.\nSede vescovile \u00e8 la citt\u00e0 di Port Pirie, dove si trova la cattedrale di San Marco.\nIl territorio \u00e8 suddiviso in 16 parrocchie.\nStoria.\nLa diocesi di Port Augusta fu eretta il 10 maggio 1887 con il breve \"Ex debito pastoralis\" di papa Leone XIII, ricavandone il territorio dalla diocesi di Adelaide, che contestualmente fu elevata ad arcidiocesi metropolitana.\nIl 7 giugno 1951 la sede vescovile \u00e8 stata trasferita da Port Augusta a Port Pirie e la diocesi ha assunto il nome attuale, in forza del decreto \"Quo plenius\" di Propaganda Fide.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 166.871 persone contava 27.069 battezzati, corrispondenti al 16,2% del totale."}
{"id": "502606", "revid": "1123126", "url": "https://it.wikipedia.org/wiki?curid=502606", "title": "Diocesi di Parenzo e Pola", "text": "La diocesi di Parenzo e Pola (in latino: \"Dioecesis Parentina et Polensis\") \u00e8 una sede della Chiesa cattolica in Croazia suffraganea dell'arcidiocesi di Fiume. Nel 2019 contava 181.400 battezzati su 222.150 abitanti. La sede \u00e8 vacante.\nTerritorio.\nLa diocesi comprende tutta la regione istriana, che corrisponde a gran parte dell'Istria croata.\nSede vescovile \u00e8 la citt\u00e0 di Parenzo, dove si trova la cattedrale dell'Assunzione della Beata Vergine Maria, pi\u00f9 nota come Basilica Eufrasiana, dal nome del vescovo Eufrasio (530-560) che ne ordin\u00f2 la costruzione. A Pola si trova la concattedrale dell'Assunzione della Beata Vergine Maria.\nIl territorio si estende su 2.839\u00a0km\u00b2 ed \u00e8 suddiviso in 136 parrocchie, raggruppate in 9 decanati: Buie, Pinguente, Parenzo, Pisino, Pedena, Rovigno, Albona, Dignano e Pola.\nStoria.\nDiocesi di Parenzo.\nLa diocesi di Parenzo fu eretta attorno III secolo e fu a lungo suffraganea del patriarcato di Aquileia.\nI vescovi di Parenzo assunsero il potere temporale dal 933, anno in cui iniziarono ad intitolarsi conti di Orsera. Nel corso del X secolo alcune donazioni estesero i possedimenti vescovili a circa venti feudi. Questa autorit\u00e0 dur\u00f2 per poco: nel 1081 l'imperatore Enrico IV infeud\u00f2 dell'intero vescovado il patriarca di Aquileia.\nIl 10 maggio 1434 la diocesi fu unita a quella di Cittanova con la bolla \"Cunctis orbis\" di papa Eugenio IV. Tuttavia, la diocesi di Cittanova rimase soggetta al suo vescovo fino alla morte di lui e l'unione fu abolita nel 1448.\nNel 1784 la diocesi acquisiva le nove parrocchie del territorio di Pinguente, gi\u00e0 comprese nella diocesi di Trieste.\nCon la soppressione del patriarcato di Aquileia (1751), Parenzo divenne suffraganea dell'arcidiocesi di Udine. Tra il 1788 e il 1807 fu sottoposta all'arcidiocesi di Lubiana. Nel 1819 pass\u00f2 al patriarcato di Venezia.\nDiocesi di Pola.\nLa diocesi di Pola, istituita nel VI secolo, fu originariamente suffraganea dell'arcidiocesi di Ravenna. Dall'inizio del VII secolo dipese dal patriarcato di Grado, quindi entr\u00f2, come Parenzo, a far parte della provincia ecclesiastica del patriarcato di Aquileia (1028).\nAnche i vescovi di Pola ebbero il titolo di conti: nel 1028 la diocesi di Pola ricevette in feudo dall'imperatore Corrado II il Salico tutta la parte meridionale dell'Istria, compresa Fiume. Altre donazioni si ebbero nei secoli successivi.\nIl 16 ottobre 1787 Pola cedette alla diocesi di Segna l'arcidiaconato di Fiume. Nel 1794 perse Chersano e di Castua a favore di Trieste.\nCon la soppressione del patriarcato di Aquileia, Pola segu\u00ec le stesse sorti di Parenzo, divenendo prima suffraganea dell'arcidiocesi di Udine, quindi dell'arcidiocesi di Lubiana, infine del patriarcato di Venezia.\nDiocesi di Parenzo e Pola.\nIl 30 luglio 1828 con la bolla \"Beati Locum Petri\" di papa Leone XII le due circoscrizioni sono state unite e la nuova diocesi ha assunto il nome attuale.\nIl 27 luglio 1830 per effetto della bolla \"Insuper eminenti Apostolicae dignitatis\" di papa Pio VIII divenne suffraganea dell'arcidiocesi di Gorizia.\nIl 27 giugno 1969 la diocesi \u00e8 entrata a far parte della provincia ecclesiastica di Fiume.\nIl 17 ottobre 1977, in forza della bolla \"Prioribus saeculi\" di papa Paolo VI, la diocesi incorpor\u00f2 i territori delle diocesi di Trieste e di Capodistria che, dalla fine della seconda guerra mondiale, si trovavano in territorio jugoslavo nella Repubblica Socialista di Croazia, e che al termine del conflitto erano stati dati in amministrazione ai vescovi di Parenzo e Pola.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 222.150 persone contava 181.400 battezzati, corrispondenti all'81,7% del totale."}
{"id": "502607", "revid": "1214201", "url": "https://it.wikipedia.org/wiki?curid=502607", "title": "Idrottsklubben Oddevold", "text": "L'Idrottsklubben Oddevold, meglio noto come IK Oddevold, \u00e8 una societ\u00e0 calcistica svedese con sede nella citt\u00e0 di Uddevalla, 150\u00a0km a nord di G\u00f6teborg. I colori sociali sono blu e bianco.\nFondata il 3 giugno 1932, ha disputato nel 1996 la sua unica stagione in Allsvenskan, la massima divisione svedese."}
{"id": "502608", "revid": "228587", "url": "https://it.wikipedia.org/wiki?curid=502608", "title": "Arcidiocesi di Portland", "text": "Larcidiocesi di Portland () \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XII (AK, ID, MT, OR, WA). Nel 2019 contava 467.610 battezzati su 3.597.001 abitanti. \u00c8 retta dall'arcivescovo Alexander King Sample.\nTerritorio.\nL'arcidiocesi comprende 18 contee nella parte occidentale dello stato dell'Oregon, negli Stati Uniti d'America: Clatsop, Columbia, Clackamas, Multnomah, Tillamook, Washington, Yamhill, Marion, Polk, Benton, Lincoln, Lane, Linn, Coos, Douglas, Curry, Jackson e Josephine.\nSede arcivescovile \u00e8 la citt\u00e0 di Portland, dove si trova la cattedrale dell'Immacolata Concezione; a Oregon City si trova l'ex cattedrale di San Giovanni Apostolo.\nIl territorio si estende su 76.937\u00a0km\u00b2 ed \u00e8 suddiviso in 124 parrocchie.\nProvincia ecclesiastica.\nLa provincia ecclesiastica di Portland, istituita nel 1846, comprende le seguenti suffraganee\nStoria.\nNel 1830 un gruppo di cattolici franco-canadesi che lavoravano per la \"Hudson's Bay Company\" nel territorio dell'Oregon invi\u00f2 una petizione a Joseph Norbert Provencher, superiore della missione del fiume Rosso, dipendente dall'arcidiocesi di Qu\u00e9bec, per ottenere la fondazione di una missione permanente anche in quel lontano territorio. Provencher ottenne dapprima l'approvazione della Santa Sede, che estese la giurisdizione della sua missione fino all'oceano Pacifico; poi ottenne l'aiuto e il sostegno dell'arcivescovo del Qu\u00e9bec, Joseph Signay, per questo nuovo progetto missionario, e il supporto di 2 sacerdoti, Fran\u00e7ois-Norbert Blanchet e Modeste Demers.\nBlanchet e Demers partirono dal Qu\u00e9bec il 3 maggio 1838 e arrivarono a Fort Vancouver il 24 novembre. Il territorio assegnato ai due sacerdoti era immenso e comprendeva circa 375.000 miglia quadrate, estendendosi dalla California all'Alaska e dalle Montagne Rocciose all'oceano Pacifico, ed era costituito da coloni franco-canadesi, provenienti dal Qu\u00e9bec, e da coloni americani, provenienti da Saint Louis. All'epoca non era ancora stato stabilito il confine politico tra Stati Uniti e Canada, che sar\u00e0 sancito nel 1846. Il 6 gennaio 1839 Blanchet celebr\u00f2 la prima messa in quello che sar\u00e0 il futuro stato dell'Oregon, a sud del fiume Columbia, nella chiesa di St. Paul, che alcuni coloni avevano costruito nel 1836 in attesa dell'arrivo dei missionari. Verso la fine degli Anni Trenta arrivarono anche i gesuiti da Saint Louis, tra i quali si distinse in particolare Pierre-Jean De Smet per il suo lavoro presso i nativi americani.\nIl lavoro missionario diede i suoi frutti e il 1\u00ba dicembre 1843 la Santa Sede eresse il vicariato apostolico del territorio dell'Oregon con il breve \"Pastorale officium\" di papa Gregorio XVI, ricavandone il territorio dalla diocesi di Saint Louis (oggi arcidiocesi) e dall'arcidiocesi di Qu\u00e9bec; originariamente aveva sede a Oregon City, prima capitale del territorio.\nBlanchet fu consacrato vescovo il 25 luglio 1845 nella cattedrale di Montr\u00e9al. Dopo la consacrazione, invece di tornare in Oregon, decise di recarsi in Europa alla ricerca di personale e fondi necessari alla sua missione. A Roma incontr\u00f2 il papa e i responsabili della Congregazione di Propaganda Fide, con i quali fu decisa la divisione del vicariato apostolico, istituito appena tre anni prima, in tre nuove circoscrizioni ecclesiastiche: l'arcidiocesi di Oregon City, alla cui guida fu posto Blanchet, e le diocesi di Walla Walla, assegnata al fratello Augustin-Magloire Blanchet, e dell'isola di Vancouver, retta da Modeste Demers. Queste decisioni furono sancite da papa Pio IX con il breve \"Universi dominici gregis\" del 24 luglio 1846, che port\u00f2 alla nascita della seconda sede metropolitana statunitense, dopo quella di Baltimora.\nIl 29 luglio 1853 l'arcidiocesi di Oregon City incorpor\u00f2 parte della soppressa diocesi di Walla Walla, la cui missione era stata abbandonata nel 1850 dal vescovo Augustin-Magloire Blanchet perch\u00e9 ritenuta troppo pericolosa, dopo che i nativi Cayuse avevano massacrato alcune famiglie di coloni, cosa che aveva portato ad una guerra i coloni e i Cayuse.\nNel 1862 l'arcivescovo Fran\u00e7ois-Norbert Blanchet trasfer\u00ec la sua residenza a Portland, mentre Oregon City rimase sede della cattedrale arcivescovile.\nIl 3 marzo 1868 e il 19 giugno 1903 cedette altre porzioni di territorio a vantaggio dell'erezione rispettivamente del vicariato apostolico dell'Idaho (oggi diocesi di Boise City) e della diocesi di Baker City (oggi diocesi di Baker).\nIl 26 settembre 1928 la sede vescovile fu trasferita da Oregon City a Portland, e contestualmente l'arcidiocesi ha assunto il nome attuale per effetto della bolla \"Ecclesiarum omnium\" di papa Pio XI.\nLo scandalo dei preti pedofili ha costretto l'arcidiocesi a richiedere lo stato di fallimento. \u00c8 stata la prima diocesi della storia a compiere questo passo. Infatti, dopo aver risarcito pi\u00f9 di cento vittime, per un totale superiore ai 53 milioni di dollari, l'arcidiocesi dichiar\u00f2 di non avere pi\u00f9 fondi per risarcire altre vittime. La richiesta di fallimento fu compilata il 6 luglio 2004, poche ore prima dell'inizio di altri due processi per pedofilia. La richiesta puntava a difendere le propriet\u00e0 delle parrocchie e i fondi scolastici dalle richieste di risarcimento delle vittime; la motivazione dell'arcidiocesi \u00e8 che le propriet\u00e0 delle parrocchie non appartengono al patrimonio dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.597.001 persone contava 467.610 battezzati, corrispondenti al 13,0% del totale."}
{"id": "502610", "revid": "92723", "url": "https://it.wikipedia.org/wiki?curid=502610", "title": "Diocesi di Posadas", "text": "La diocesi di Posadas (in latino: \"Dioecesis Posadensis\") \u00e8 una sede della Chiesa cattolica in Argentina suffraganea dell'arcidiocesi di Corrientes. Nel 2019 contava 475.300 battezzati su 780.000 abitanti. \u00c8 retta dal vescovo Juan Rub\u00e9n Mart\u00ednez.\nTerritorio.\nLa diocesi comprende 7 dipartimenti della provincia di Misiones: Ap\u00f3stoles, Candelaria, Capital, Concepci\u00f3n de la Sierra, Leandro N. Alem, Libertador General San Mart\u00edn e San Ignacio.\nSede vescovile \u00e8 la citt\u00e0 di Posadas, dove si trova la cattedrale di San Giuseppe.\nIl territorio si estende su 6.426\u00a0km\u00b2 ed \u00e8 suddiviso in 34 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dalla diocesi di Corrientes (oggi arcidiocesi).\nIl 18 febbraio 1958 lo stesso Pio XII con il breve \"Quanto iuniores\" ha dichiarato la Beata Maria Vergine di Itat\u00ed patrona principale della diocesi, e sant'Ignazio di Loyola patrono secondario.\nOriginariamente suffraganea dell'arcidiocesi di La Plata, il 10 aprile 1961 \u00e8 entrata a far parte della provincia ecclesiastica dell'arcidiocesi di Corrientes.\nIl 16 giugno 1986 e il 13 giugno 2009 ha ceduto porzioni del suo territorio a vantaggio dell'erezione rispettivamente delle diocesi di Puerto Iguaz\u00fa e di Ober\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 780.000 persone contava 475.300 battezzati, corrispondenti al 60,9% del totale."}
{"id": "502611", "revid": "110157", "url": "https://it.wikipedia.org/wiki?curid=502611", "title": "Arcidiocesi di Porto di Spagna", "text": "Larcidiocesi di Porto di Spagna (in latino: \"Archidioecesis Portus Hispaniae\") \u00e8 una sede metropolitana della Chiesa cattolica a Trinidad e Tobago. Nel 2019 contava 285.671 battezzati su 1.349.667 abitanti. \u00c8 retta dall'arcivescovo Charles Jason Gordon.\nTerritorio.\nL'arcidiocesi comprende il territorio della repubblica di Trinidad e Tobago.\nSede arcivescovile \u00e8 la citt\u00e0 di Porto di Spagna, dove si trova la cattedrale dell'Immacolata Concezione di Maria Vergine.\nIl territorio si estende su 5.128\u00a0km\u00b2 ed \u00e8 suddiviso in 62 parrocchie.\nProvincia ecclesiastica.\nLa provincia ecclesiastica di Porto di Spagna, istituita nel 1850, comprende le seguenti suffraganee:\nStoria.\nNel 1516 fu eretta l'abbazia territoriale di Trinidad, che fu abbandonata nel 1650.\nIl vicariato apostolico di Trinidad fu eretto il 23 febbraio 1818, ricavandone il territorio dalla diocesi di Santo Tom\u00e1s de Guayana (oggi arcidiocesi di Ciudad Bol\u00edvar).\nIl 10 gennaio 1837 cedette una porzione del suo territorio a vantaggio dell'erezione del vicariato apostolico di Giamaica (oggi arcidiocesi di Kingston in Giamaica). Il 12 aprile dello stesso anno cedette un'altra porzione di territorio a vantaggio dell'erezione del vicariato apostolico della Guyana britannica (oggi diocesi di Georgetown).\nIl 30 aprile 1850 ha ceduto ancora parte del proprio territorio a vantaggio dell'erezione della diocesi di Roseau e contestualmente, in forza della bolla \"Universi Dominici gregis\" di papa Pio IX, il vicariato \u00e8 stato elevato al rango di arcidiocesi metropolitana, inglobando anche il territorio della prefettura apostolica delle Indie occidentali, che fu soppressa.\nIl 20 febbraio 1956 ha ceduto altre porzioni di territorio a vantaggio dell'erezione delle diocesi di Saint George's a Grenada e di Castries (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.349.667 persone contava 285.671 battezzati, corrispondenti al 21,2% del totale."}
{"id": "502612", "revid": "92723", "url": "https://it.wikipedia.org/wiki?curid=502612", "title": "Diocesi di Potos\u00ed", "text": "La diocesi di Potos\u00ed (in latino: \"Dioecesis Potosiensis in Bolivia\") \u00e8 una sede della Chiesa cattolica in Bolivia suffraganea dell'arcidiocesi di Sucre. Nel 2019 contava 735.691 battezzati su 834.501 abitanti. \u00c8 retta dal vescovo Nicol\u00e1s Ren\u00e1n Aguilera Arroyo.\nTerritorio.\nLa diocesi comprende il dipartimento boliviano di Potos\u00ed. Confina a nord con la diocesi di Oruro e con l'arcidiocesi di Cochabamba; a est con l'arcidiocesi di Sucre e con la diocesi di Tarija; a sud con l'Argentina; a ovest ancora con la diocesi di Oruro e con il Cile.\nSede vescovile \u00e8 la citt\u00e0 di Potos\u00ed, dove si trova la cattedrale di Nostra Signora della Pace.\nIl territorio \u00e8 suddiviso in 53 parrocchie.\nStoria.\nLa diocesi \u00e8 stata eretta l'11 novembre 1924 con la bolla \"Praedecessoribus Nostris\" di papa Pio XI, ricavandone il territorio dall'arcidiocesi di La Plata, che contestualmente assunse il nome di arcidiocesi di Sucre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 834.501 persone contava 735.691 battezzati, corrispondenti all'88,2% del totale."}
{"id": "502613", "revid": "486946", "url": "https://it.wikipedia.org/wiki?curid=502613", "title": "Associazione Sportiva Dilettantistica Aquila", "text": ""}
{"id": "502614", "revid": "110157", "url": "https://it.wikipedia.org/wiki?curid=502614", "title": "Arcidiocesi di Pouso Alegre", "text": "Larcidiocesi di Pouso Alegre (in latino: \"Archidioecesis Pousalegrensis\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 2. Nel 2019 contava 594.630 battezzati su 771.560 abitanti. \u00c8 retta dall'arcivescovo Jos\u00e9 Luiz Majella Delgado, C.SS.R.\nTerritorio.\nL'arcidiocesi comprende 48 comuni nella parte meridionale dello stato brasiliano di Minas Gerais: Pouso Alegre, Albertina, Andradas, Bom Repouso, Borda da Mata, Bras\u00f3polis, Bueno Brand\u00e3o, Cachoeira de Minas, Caldas, Camanducaia, Cambu\u00ed, Carvalh\u00f3polis, Concei\u00e7\u00e3o dos Ouros, Congonhal, Consola\u00e7\u00e3o, C\u00f3rrego do Bom Jesus, Delfim Moreira, Esp\u00edrito Santo do Dourado, Estiva, Extrema, Gon\u00e7alves, Ibiti\u00fara de Minas, Inconfidentes, Ipui\u00fana, Itajub\u00e1, Itapeva, Jacutinga, Maria da F\u00e9, Marmel\u00f3polis, Monte Si\u00e3o, Munhoz, Ouro Fino, Parais\u00f3polis, Pirangu\u00e7u, Piranguinho, Po\u00e7o Fundo, Santa Rita de Caldas, Santa Rita do Sapuca\u00ed, S\u00e3o Jo\u00e3o da Mata, S\u00e3o Sebasti\u00e3o da Bela Vista, Sapuca\u00ed-Mirim, Senador Amaral, Senador Jos\u00e9 Bento, Silvian\u00f3polis, Tocos do Moji, Toledo, Turvol\u00e2ndia e Wencelau Braz.\nSede arcivescovile \u00e8 la citt\u00e0 di Pouso Alegre, dove si trova la cattedrale del Buon Ges\u00f9. A Borda da Mata sorge la basilica minore di Nostra Signora della Mercede (\"Nossa Senhora do Carmo\").\nIl territorio si estende su una superficie di 12.281\u00a0km\u00b2 ed \u00e8 suddiviso in 68 parrocchie, raggruppate in 9 settori.\nLa provincia ecclesiastica di Pouso Alegre, istituita nel 1962, comprende 2 diocesi suffraganee, Campanha e Guaxup\u00e9.\nStoria.\nLa diocesi di Pouso Alegre fu eretta il 4 agosto 1900 con il decreto \"Regio latissime patens\" della Congregazione Concistoriale, ricavandone il territorio dalle diocesi di Mariana e di San Paolo (oggi entrambe arcidiocesi).\nOriginariamente suffraganea dell'arcidiocesi di Rio de Janeiro, il 1\u00ba maggio 1906 entr\u00f2 a far parte della provincia ecclesiastica dell'arcidiocesi di Mariana.\nL'8 settembre 1907 e il 3 febbraio 1916 cedette porzioni del suo territorio a vantaggio dell'erezione rispettivamente della diocesi di Campanha e della diocesi di Guaxup\u00e9.\nIl 14 aprile 1962 la diocesi \u00e8 stata elevata al rango di arcidiocesi metropolitana con la bolla \"Qui tanquam Petrus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 771.560 persone contava 594.630 battezzati, corrispondenti al 77,1% del totale."}
{"id": "502616", "revid": "110157", "url": "https://it.wikipedia.org/wiki?curid=502616", "title": "Arcidiocesi di Porto Velho", "text": "Larcidiocesi di Porto Velho (in latino: \"Archidioecesis Portus Veteris\") \u00e8 una sede metropolitana della Chiesa cattolica in Brasile appartenente alla regione ecclesiastica Noroeste. Nel 2019 contava 463.489 battezzati su 835.858 abitanti. \u00c8 retta dall'arcivescovo Roque Paloschi.\nTerritorio.\nL'arcidiocesi comprende 13 comuni nella parte settentrionale dello stato brasiliano di Rond\u00f4nia: Alto Para\u00edso, Ariquemes, Buritis, Cacaul\u00e2ndia, Campo Novo de Rond\u00f4nia, Candeias do Jamari, Cujubim, Itapu\u00e3 do Oeste, Machadinho d'Oeste, Monte Negro, Rio Crespo, Vale do Anari e Porto Velho.\nSede arcivescovile \u00e8 la citt\u00e0 di Porto Velho, dove si trova la cattedrale del Sacro Cuore di Ges\u00f9.\nIl territorio si estende su una superficie di 84.696\u00a0km\u00b2 ed \u00e8 suddiviso in 26 parrocchie, raggruppate in 2 regioni pastorali: Ariquemes e Porto Velho.\nProvincia ecclesiastica.\nLa provincia ecclesiastica di Porto Velho, istituita nel 1982, comprende le seguenti suffraganee:\nStoria.\nLa prelatura territoriale di Porto Velho fu eretta il 1\u00ba maggio 1925 con la bolla \"Inter Nostri\" di papa Pio XI, ricavandone il territorio dalle diocesi di Amazonas (oggi arcidiocesi di Manaus) e di S\u00e3o Luiz de C\u00e1ceres. Originariamente era suffraganea dell'arcidiocesi di Bel\u00e9m do Par\u00e1.\nIl 1\u00ba marzo 1929 cedette una porzionie del suo territorio a vantaggio dell'erezione della prelatura territoriale di Guajar\u00e1-Mirim (oggi diocesi).\nIl 31 gennaio 1948 fu istituito il capitolo cattedrale per effetto della bolla \"In maximo cuiusvis\" di papa Pio XII.\nIl 16 febbraio 1952 entr\u00f2 a far parte della provincia ecclesiastica dell'arcidiocesi di Manaus.\nIl 26 giugno 1961 e il 3 gennaio 1978 cedette altre porzioni di territorio a vantaggio dell'erezione rispettivamente delle prelature territoriali di Humait\u00e1 (oggi diocesi) e di Vila Rond\u00f4nia (oggi diocesi di Ji-Paran\u00e1).\nIl 16 ottobre 1979 la prelatura territoriale fu elevata a diocesi con la bolla \"Cum praelaturae\" di papa Giovanni Paolo II.\nIl 4 ottobre 1982 la diocesi \u00e8 stata a sua volta elevata al rango di arcidiocesi metropolitana con la bolla \"Qui beati Petri\" dello stesso papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 835.858 persone contava 463.489 battezzati, corrispondenti al 55,5% del totale."}
{"id": "502617", "revid": "267975", "url": "https://it.wikipedia.org/wiki?curid=502617", "title": "Arcidiocesi di Portoviejo", "text": "Larcidiocesi di Portoviejo (in latino: \"Archidioecesis Portus Veteris\") \u00e8 una sede metropolitana della Chiesa cattolica in Ecuador. Nel 2019 contava 1.408.350 battezzati su 1.537.090 abitanti. \u00c8 retta dall'arcivescovo Eduardo Jos\u00e9 Castillo Pino.\nTerritorio.\nL'arcidiocesi comprende la provincia ecuadoriana di Manab\u00ed.\nSede arcivescovile \u00e8 la citt\u00e0 di Portoviejo, dove si trova la cattedrale di Ges\u00f9 Buon Pastore.\nIl territorio \u00e8 suddiviso in 89 parrocchie.\nStoria.\nLa diocesi di Portoviejo fu eretta il 23 marzo 1870 con la bolla \"Multiplices inter\" di papa Pio IX, ricavandone il territorio dall'arcidiocesi di Quito e dalla diocesi di Guayaquil (oggi arcidiocesi). Originariamente era suffraganea dell'arcidiocesi di Quito. L'allora delegato apostolico Serafino Vannutelli, arcivescovo titolare di Nicea, ricevette da Pio IX il mandato di portare a termine l'erezione della nuova arcidiocesi.\nGli esordi della nuova diocesi furono molto difficili. Il primo vescovo Luis Tola y Avil\u00e9s ebbe gravi problemi di salute e rest\u00f2 alla guida effettiva della diocesi soltanto per pochi giorni. Nel 1875 present\u00f2 una prima rinuncia, ma nel 1878 papa Pio IX lo autorizz\u00f2 a dirigere la diocesi dalla sua dimora di Guayaquil e a tenere funzioni pontificali nella sua cappella privata. La diocesi restava affidata al suo vicario generale. Si trattava di fronteggiare una situazione pastorale disastrosa: la popolazione non si dava cura dei precetti cristiani, erano diffusi la superstizione e lo spiritismo, la morale era inaccettabile, mancavano chiese, scuole e collegi. Tuttavia, eresse la cattedrale ed istitu\u00ec il collegio conciliare san Luigi Gonzaga. Luis Tola y Avil\u00e9s rinunci\u00f2 una seconda volta nel 1881 e le sue dimissioni furono allora accettate.\nIl successore Pedro Schumacher nel 1885 trov\u00f2 una diocesi ancora priva di seminario, senza nessuna presenza di ordini religiosi e con solo sette sacerdoti diocesani che dovevano provvedere a 24 parrocchie. Si lanci\u00f2 quindi in un'opera immensa di sviluppo della diocesi, istitu\u00ec due seminari e invit\u00f2 ordini religiosi dall'Europa e dagli Stati Uniti per porre fine alla cronica mancanza di un clero debitamente formato.\nLa successiva rivoluzione liberale spazz\u00f2 via tutto quanto il vescovo Schumacher era riuscito faticosamente a costruire: i seminari furono demoliti dalle fondamenta, i collegi riconvertiti in scuole statali, le chiese distrutte. Gli ordini religiosi furono espulsi dal paese e lo stesso vescovo, che apparteneva alla Congregazione della Missione, fu costretto all'esilio in Colombia.\nI soprusi del governo giunsero a sopprimere per legge la diocesi, senza produrre per\u00f2 nessun effetto canonico. Dopo la morte del vescovo Schumacher fu nominato un amministratore apostolico, che per\u00f2 era anziano e sordomuto e senza alcuna rendita per le confische subite. La vastissima diocesi contava appena quattro sacerdoti. Nel 1907 quando fu eletto vescovo Juan Mar\u00eda Riera si sarebbe dovuto ripartire dal nulla per rifondare la diocesi. Neanche questo fu possibile, perch\u00e9 il vescovo, per il veto del governo, dovette accontentarsi di guidare la diocesi da Quito, senza potervi risiedere. Quattro anni dopo fu trasferito alla diocesi di Guayaquil. Si apr\u00ec quindi una lunga sede vacante, che terminer\u00e0 soltanto nel 1947.\nIl 14 dicembre 1945 la diocesi cedette una porzione del suo territorio a vantaggio dell'erezione della prefettura apostolica di Esmeraldas (oggi vicariato apostolico).\nIl 22 gennaio 1956 entr\u00f2 a far parte della nuova provincia ecclesiastica dell'arcidiocesi di Guayaquil.\nIl 25 febbraio 1994 \u00e8 stata elevata al rango di arcidiocesi metropolitana in forza della bolla \"Maiori spirituali\" di papa Giovanni Paolo II.\nA causa del terremoto del 2016 l'arcidiocesi ha subito notevoli danni, la stessa cattedrale ha subito danni strutturali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.537.090 persone contava 1.408.350 battezzati, corrispondenti al 91,6% del totale."}
{"id": "502619", "revid": "92723", "url": "https://it.wikipedia.org/wiki?curid=502619", "title": "Diocesi di Po\u017eega", "text": "La diocesi di Po\u017eega (in latino: \"Dioecesis Posegana\") \u00e8 una sede della Chiesa cattolica in Croazia suffraganea dell'arcidiocesi di \u0110akovo-Osijek. Nel 2019 contava 250.029 battezzati su 273.321 abitanti. \u00c8 retta dal vescovo Antun \u0160kvor\u010devi\u0107.\nTerritorio.\nLa diocesi comprende i decanati di Po\u017eega, Virovitica, Na\u0161ice, Nova Kapela, Nova Gradi\u0161ka e Pakrac e le parrocchie di Jasenovac, Krapje e Lonja.\nSede vescovile \u00e8 la citt\u00e0 di Po\u017eega, dove si trova la cattedrale di Santa Teresa d'Avila.\nIl territorio \u00e8 suddiviso in 93 parrocchie.\nStoria.\nLa diocesi \u00e8 stata eretta il 5 luglio 1997 con la bolla \"Praeclarum evangelizationis\" di papa Giovanni Paolo II, ricavandone il territorio dall'arcidiocesi di Zagabria, di cui era originariamente suffraganea.\nIl 1\u00ba aprile 1998, con la lettera apostolica \"Christianae virtutis\", lo stesso papa Giovanni Paolo II ha confermato il diacono e martire San Lorenzo patrono della diocesi.\nIl 18 giugno 2008 \u00e8 entrata a far parte della provincia ecclesiastica dell'arcidiocesi di \u0110akovo-Osijek.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 273.321 persone contava 250.029 battezzati, corrispondenti al 91,5% del totale."}
{"id": "502620", "revid": "72396", "url": "https://it.wikipedia.org/wiki?curid=502620", "title": "Arcidiocesi di Pozna\u0144", "text": "Larcidiocesi di Pozna\u0144 (in latino: \"Archidioecesis Posnaniensis\") \u00e8 una sede metropolitana della Chiesa cattolica in Polonia. Nel 2019 contava 1.477.000 battezzati su 1.497.000 abitanti. \u00c8 retta dall'arcivescovo Stanis\u0142aw G\u0105decki.\nTerritorio.\nL'arcidiocesi comprende la parte occidentale del voivodato della Grande Polonia.\nSede arcivescovile \u00e8 la citt\u00e0 di Pozna\u0144, dove si trova la cattedrale dei Santi Pietro e Paolo. Oltre alla cattedrale, in arcidiocesi sorgono altre 5 basiliche minori: la basilica collegiata di Nostra Signora della Consolazione e di San Stanislao a Szamotu\u0142y; la basilica sulla Santa Montagna a G\u0142og\u00f3wko; la basilica di San Giuseppe a Pozna\u0144; la basilica di San Nicola a Leszno; e la basilica di Nostra Signora del Perpetuo Soccorso e Santa Maria Maddalena a Pozna\u0144.\nIl territorio \u00e8 suddiviso in 42 decanati e 414 parrocchie.\nLa provincia ecclesiastica di Pozna\u0144, istituita nel 1821, comprende una sola suffraganea, la diocesi di Kalisz.\nStoria.\nLa diocesi di Pozna\u0144 fu eretta nel 968, come prima diocesi polacca.\nDopo gli anni 999-1000 quando fu eretta l'arcidiocesi di Gniezno, la diocesi di Pozna\u0144 rimase esente dalla sua giurisdizione metropolitica fino al 1075.\nNel 1518 il vescovo Jan Lubra\u0144ski fond\u00f2 l'Accademia Lubra\u0144ski, il primo collegio universitario di Pozna\u0144.\nIl 16 luglio 1821 per effetto della bolla \"De salute animarum\" di papa Pio VII fu elevata al rango di arcidiocesi metropolitana e unita \"aeque principaliter\" all'arcidiocesi di Gniezno. Contestualmente l'arcidiocesi si ingrand\u00ec con porzioni di territorio sottratte alla diocesi di Breslavia.\nIl 3 maggio 1946 fu \"de facto\" divisa dell'arcidiocesi di Gniezno.\nIl 25 marzo 1992 ha ceduto una porzione del suo territorio a vantaggio dell'erezione della diocesi di Kalisz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.497.000 persone contava 1.477.000 battezzati, corrispondenti al 98,7% del totale."}
{"id": "502622", "revid": "1935652", "url": "https://it.wikipedia.org/wiki?curid=502622", "title": "Diocesi di Pozzuoli", "text": "La diocesi di Pozzuoli (in latino: \"Dioecesis Puteolana\") \u00e8 una sede della Chiesa cattolica in Italia suffraganea dell'arcidiocesi di Napoli appartenente alla regione ecclesiastica Campania. Nel 2019 contava 539.950 battezzati su 556.280 abitanti. \u00c8 retta dal vescovo Gennaro Pascarella.\nTerritorio.\nLa diocesi comprende la citt\u00e0 di Pozzuoli, i comuni di Quarto, Bacoli e Monte di Procida, parte del comune di Marano di Napoli, e i quartieri della zona occidentale di Napoli (Fuorigrotta, Bagnoli, Pianura e Soccavo).\nSede vescovile \u00e8 la citt\u00e0 di Pozzuoli, dove si trova la basilica cattedrale di San Procolo Martire.\nIl territorio diocesano si estende su 105\u00a0km\u00b2 ed \u00e8 suddiviso in 69 parrocchie, raggruppate in 8 foranie: Bacoli-Monte di Procida, Bagnoli, Fuorigrotta, Quarto, Pianura, Pozzuoli 1, Pozzuoli 2, Soccavo.\nStoria.\nLa prima notizia storicamente sicura dell'esistenza di una comunit\u00e0 cristiana a Pozzuoli risale all'evangelista san Luca che nel descrivere le tappe del viaggio compiuto dall'apostolo Paolo da Cesarea di Palestina a Roma, si esprime cos\u00ec: \"Approdammo a Siracusa, dove rimanemmo tre giorni e di qui, costeggiando, giungemmo a Reggio. Il giorno seguente si lev\u00f2 lo scirocco e cos\u00ec l'indomani arrivammo a Pozzuoli. Qui trovammo alcuni fratelli, i quali ci invitarono a restare con loro una settimana. Partimmo quindi alla volta di Roma\" (At. ). La venuta a Pozzuoli dell'apostolo Paolo in compagnia di Luca \u00e8 databile, secondo la comune opinione degli studiosi, nella primavera dell'anno 61.\nSe nella seconda met\u00e0 del I secolo esisteva a Pozzuoli una comunit\u00e0 cristiana, si deve concludere che il cristianesimo vi giunse molto presto e che probabilmente furono ebrei convertiti a portarlo. Ai moli puteolani infatti facevano scalo non solo gli orientali che si recavano a Roma, ma tutte le navi provenienti dai porti del Mediterraneo e cos\u00ec i mercanti di ogni paese affluivano in citt\u00e0, prendevano dimora, si riunivano in corporazioni nazionali e importavano con le merci la loro religione. Anche gli ebrei avevano un loro quartiere commerciale, come attesta Giuseppe Flavio, il quale, sbarcato a Pozzuoli nell'anno 64 dopo uno scampato naufragio nel mare della Sirte, s'incontr\u00f2 con i suoi connazionali i quali esercitavano il mestiere del prestito di danaro, dietro cauzione di mercanzie immagazzinate e destinate a Roma.\nSecondo una tradizione che risalirebbe per\u00f2 alla fine del XVI secolo, il primo vescovo della citt\u00e0 fu Patroba, menzionato da Paolo nella lettera ai Romani () e consacrato da san Pietro nel 42, ed il secondo fu Celso, venerato a Pozzuoli fin dalla prima met\u00e0 dell'XI secolo. Questi due santi, per\u00f2, a seguito degli studi compiuti da Angelo D'Ambrosio sotto il pontificato di papa Giovanni XXIII nell'ambito di un'ampia riforma del calendario delle feste liturgiche delle chiese locali, sono stati ritenuti dei santi immaginari, mai esistiti realmente, e quindi depennati durante la stesura del nuovo calendario.\nIl primo vescovo storicamente attestato \u00e8 invece l'usurpatore Fiorenzo, vescovo ariano vissuto all'epoca degli imperatori Graziano e Valentiniano II, condannato ed espulso dalla sua sede tra il 363 ed il 378. Un epitaffio, oggi scomparso, riporta la data della deposizione del vescovo Teodoro il 13 maggio 435. Segue il vescovo Giulio, che fu legato papale al concilio di Efeso del 449. Dopo Claudio, che forse tuttavia non apparteneva alla Chiesa puteolana, \u00e8 noto il vescovo Aucupio, che prese parte al sinodo romano indetto da papa Simmaco nel 499 e probabilmente anche a quello celebrato da papa Gelasio I del 495, dove per\u00f2 i vescovi sono documentati senza la loro sede di appartenenza. Seguono Gemino, menzionato nell'epistolario di papa Pelagio I, un anonimo, citato nelle lettere di Gregorio Magno, e Gaudioso, che partecip\u00f2 al concilio romano celebrato da papa Agatone nel 680 per condannare l'eresia monotelita.\nLa cronotassi episcopale di Pozzuoli riprende con il X secolo con il vescovo Stefano, a cui il suddiacono napoletano Pietro, suo contemporaneo, dedic\u00f2 la \"Passione di Sant'Artema di Pozzuoli\". Incerta e molto frammentaria \u00e8 la serie dei vescovi successivi fino alla met\u00e0 del XIII secolo. Alcuni privilegi concessi ai vescovi Donato e Mauro nella prima met\u00e0 del XII secolo sembrano documentare la dipendenza di Pozzuoli dall'arcidiocesi di Capua, mentre sul finire del secolo essa appare tra le suffraganee dell'arcidiocesi di Napoli, metropolia a cui Pozzuoli rimarr\u00e0 legata fino ad oggi.\nNel 1249 \u00e8 documentata per la prima volta l'esistenza del capitolo dei canonici della cattedrale con il titolo di \"congregatio clericorum sanctae sedis putheolanae\". Per eliminare l'intrusione dei laici nelle nomine dei vescovi, nel 1303 Giovanni Brito stabil\u00ec la norma che fossero solo i canonici della cattedrale ad eleggere il vescovo diocesano.\nTra XV e XVI secolo diversi ordini e congregazioni religiose fondarono le loro residenze a Pozzuoli. Tra questi si ricordano i minori osservanti nel 1472, i carmelitani nel 1475, i domenicani nel 1509 e i cappuccini nel 1574. Anche la vita laicale si organizz\u00f2 con la nascita e la diffusione delle confraternite; la prima di cui si ha conoscenza \u00e8 quella del Santissimo Corpo di Cristo istituita nel 1540.\nAl vescovo Leonardo Vairo (1587-1603) si deve la prima attuazione dei decreti di riforma del concilio di Trento: \u00abEgli diede inizio alla serie delle visite pastorali e dei sinodi e istitu\u00ec il seminario (31 maggio 1587). Inoltre promosse il decoro del culto, il miglioramento intellettuale e morale del clero e l'istruzione religiosa dei fanciulli e degli adulti.\u00bb\nAlla morte del Vairo e fino al 1732, la diocesi puteolana fu governata da 14 vescovi per lo pi\u00f9 anziani o ammalati, che poco fecero per rinnovare la vita della diocesi, impegno al quale invece si dedicarono con costanza i vescovi Niccol\u00f2 de Rosa (1733-1774), Gerolamo Landolfi (1775-1789) e Carlo Maria Rosini (1797-1836). A Raffaele Purpo (1843-1876) si deve l'istituzione delle \"Societ\u00e0 operaie di mutuo soccorso\", mentre Giuseppe Petrone (1921-1933) organizz\u00f2 l'associazionismo cattolico nell'Azione Cattolica.\nUna controversia sorta nel dopoguerra tra i vescovi di Pozzuoli e di Aversa circa i confini delle loro diocesi, fu risolta dalla Santa Sede nel 1957, con la decisione di far coincidere i confini delle due sedi con quelli dei comuni di Pozzuoli e di Giugliano in Campania.\nDal 1958 al 1966 la sede di Pozzuoli fu unita \"in persona episcopi\" all'arcidiocesi di Napoli; l'unione con Napoli fu preceduta e seguita da due lunghi periodi di sede vacante per un totale di sedici anni.\nL'8 luglio 1961 papa Giovanni XXIII, con la bolla \"Cognitum est omnibus\", concesse al cardinale Alfonso Castaldo e ai suoi successori l'uso del pallio nel territorio della diocesi puteolana, in quanto di fondazione apostolica. Il privilegio del pallio termin\u00f2 alla fine del mandato di ordinario del vescovo Salvatore Sorrentino, come stabilito dal motu proprio \"Inter eximia\" promulgato da papa Paolo VI nel 1978.\nSu richiesta dell'amministratore apostolico Salvatore Sorrentino, la Congregazione dei riti, con decreto del 1\u00ba dicembre 1967, conferm\u00f2 san Gennaro e san Procolo patroni principali della diocesi, a cui aggiunse come patroni secondari san Paolo e sant'Artema.\nIl 12 novembre 1990 la diocesi ha ricevuto la visita pastorale di papa Giovanni Paolo II.\nI vescovi Salvatore Sorrentino e Silvio Padoin diedero avvio alla nascita e all'istituzione del museo diocesano d'arte sacra, ospitato negli ambienti del seminario diocesano, chiuso nel 1970. Il 20 maggio 2016 \u00e8 stata inaugurata la nuova sede museale nel palazzo vescovile del rione Terra.\nIl 7 giugno 2003 \u00e8 stato indetto l'VIII sinodo diocesano, il primo dopo il concilio Vaticano II, chiusosi con la pubblicazione del \"Libro del Sinodo\" il 25 gennaio 2007.\nDal 22 maggio 2021 \u00e8 unita \"in persona episcopi\" alla diocesi di Ischia.\nLa cattedrale.\nSorse tra il V e il VI secolo sul sito dell'antico tempio di Giove, eretto da Lucio Calpurnio in onore di Cesare Ottaviano Augusto: l'antico edificio venne fatto restaurare dal vescovo Mart\u00edn de Le\u00f3n C\u00e1rdenas (1631-1650) e venne dedicato ai santi Gennaro, vescovo di Benevento, e Procolo, suo diacono, che subirono il martirio a Pozzuoli sotto l'impero di Diocleziano. La costruzione \u00e8 stata irrimediabilmente danneggiata da un incendio nel 1964: la cattedra episcopale allora fu trasferita nella chiesa del Carmine che assunse il ruolo di procattedrale. L'11 maggio 2014 la basilica cattedrale \u00e8 stata solennemente riaperta al culto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 556.280 persone contava 539.950 battezzati, corrispondenti al 97,1% del totale."}
{"id": "502623", "revid": "110157", "url": "https://it.wikipedia.org/wiki?curid=502623", "title": "Diocesi di Popokabaka", "text": "La diocesi di Popokabaka (in latino: \"Dioecesis Popokabaka\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kinshasa. Nel 2019 contava 707.000 battezzati su 1.244.000 abitanti. \u00c8 retta dal vescovo Bernard Marie Fansaka Biniama.\nTerritorio.\nLa diocesi \u00e8 situata nella parte meridionale della provincia di Bandundu nella Repubblica Democratica del Congo.\nSede vescovile \u00e8 la citt\u00e0 di Popokabaka, dove si trova la cattedrale della Santa Famiglia.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 24 giugno 1961 con la bolla \"Quod Sacrum\" di papa Giovanni XXIII, ricavandone il territorio dalla diocesi di Kisantu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.244.000 persone contava 707.000 battezzati, corrispondenti al 56,8% del totale."}
{"id": "502625", "revid": "110157", "url": "https://it.wikipedia.org/wiki?curid=502625", "title": "Arcidiocesi di Praga", "text": "Larcidiocesi di Praga (in latino: \"Archidioecesis Pragensis\") \u00e8 una sede metropolitana della Chiesa cattolica nella Repubblica Ceca. Nel 2019 contava 559.800 battezzati su 2.322.700 abitanti. \u00c8 retta dall'arcivescovo cardinale Dominik Duka, O.P.\nTerritorio.\nL'arcidiocesi comprende parte della regione ceca della Boemia Centrale.\nSede arcivescovile \u00e8 la citt\u00e0 di Praga, dove si trova la cattedrale di San Vito.\nIl territorio \u00e8 suddiviso in 148 parrocchie.\nStoria.\nLa diocesi di Praga fu eretta nel 973, ricavandone il territorio dalla diocesi di Ratisbona. Inizialmente il territorio comprendeva la Boemia, la Slesia con Cracovia, la Lusazia, la Moravia, l'Ungheria occidentale fino ai fiumi V\u00e1h e Danubio e la Bassa Austria fra i fiumi Thaya e Kamp.\nThietmar, un frate di Magdeburgo che aveva una vasta conoscenza della lingua slava, fu il primo vescovo di Praga nel 973.\nNel 1063 cedette la Moravia a vantaggio dell'erezione della diocesi di Olomouc.\nA partire dal regno di Ottocaro I (1198 - 1230) il capitolo della cattedrale ebbe il privilegio dell'elezione del vescovo, mentre al re di Boemia spettava il diritto a conferire l'investitura. Nel primo quarto del XIII secolo vi furono gravi contrasti tra il vescovo Ond\u0159ej e il re di Boemia, che voleva abrogare i privilegi del clero, al termine dei quali il vescovo scagli\u00f2 l'interdetto sul regno. Si arriver\u00e0 ad un concordato nel 1220. Il resto del secolo vide una fioritura di ordini religiosi a Praga e in Boemia, ma gi\u00e0 verso la fine del secolo fanno la comparsa di sette ereticali, che propagandavano la comunanza di spose e di beni.\nAll'inizio del XIV secolo una disputa oppose il vescovo Jan z Dra\u017eic agli ordini mendicanti, a cui fu proibito di predicare nelle chiese parrocchiali e di ascoltare le confessioni. Lo stesso vescovo stabil\u00ec il tribunale dell'Inquisizione, ma dopo il primo processo che vide la consegna all'autorit\u00e0 statale di quattordici eretici e la loro condanna al rogo, cacci\u00f2 il tribunale e liber\u00f2 i detenuti.\nIl 30 aprile 1344 la diocesi cedette una porzione del suo territorio a vantaggio dell'erezione della diocesi di Litomy\u0161l. Il 25 agosto dello stesso anno in forza della bolla \"Attendentes Pragensem ecclesiam\" di papa Clemente VI fu elevata al rango di arcidiocesi metropolitana, con suffraganee Olomouc e Litomy\u0161l. All'arcivescovo spettava il diritto di conferire unzione e incoronazione al re di Boemia, quindi godeva delle prerogative di un primate.\nNel 1348 Carlo IV fond\u00f2 l'universit\u00e0, di cui il vescovo era di diritto cancelliere (\"Protector studiorum et Cancellarius\").\nLa diffusione degli ussiti coincise con una crisi dell'arcidiocesi, che rimarr\u00e0 vacante per ben centoquarant'anni dal 1421 al 1561. Anche la diocesi di Litomy\u0161l visse un periodo di declino, ebbe il suo ultimo vescovo nel 1474 e fu retta da amministratori fino alla met\u00e0 del XVI secolo, quindi fu soppressa e parte del suo territorio ritorn\u00f2 all'arcidiocesi di Praga.\nNel 1556 i gesuiti stabilirono a Praga un prestigioso collegio e dopo cinque anni dal loro arrivo Praga riebbe un arcivescovo.\nTuttavia i rapporti con le autorit\u00e0 politiche, inclini al protestantesimo, rimasero tesi. Nel 1618 l'arcivescovo ordin\u00f2 la chiusura di due chiese protestanti e quando il re sanzion\u00f2 la decisione, scoppiarono i tumulti della terza defenestrazione di Praga, che dar\u00e0 inizio alla Guerra dei Trent'anni.\nNel 1627 Ferdinando II concesse alla Chiesa ampi privilegi e all'arcivescovo di Praga il titolo di primate.\nIl 3 luglio 1655 l'arcidiocesi cedette una porzione del suo territorio a vantaggio dell'erezione della diocesi di Litom\u011b\u0159ice; il 10 novembre 1664 a vantaggio dell'erezione della diocesi di Hradec Kr\u00e1lov\u00e9.\nNella seconda met\u00e0 del XVII secolo il collegio dei gesuiti fu unito all'universit\u00e0 carolina.\nNel 1712 le chiese della citt\u00e0 rimasero chiuse per due anni a causa della peste, ma nel 1729 vi furono splendide celebrazioni per la canonizzazione di san Giovanni Nepomuceno.\nA partire dagli anni '70 del XVIII secolo, Maria Teresa inizi\u00f2 una politica restrittiva verso i privilegi ecclesiastici, che giunse a proibire gli studi teologici a Roma, a subordinare l'accettazione di dignit\u00e0 ecclesiastiche della Santa Sede all'approvazione imperiale e perfino a limitare il numero delle candele nelle funzioni.\nIl 20 settembre 1785 l'arcidiocesi cedette una porzione del suo territorio a vantaggio dell'erezione della diocesi di \u010cesk\u00e9 Bud\u011bjovice.\nLa politica ecclesiastica di Maria Teresa trov\u00f2 la sua evoluzione nel giuseppinismo, che impose la chiusura di molti monasteri e la loro confisca. Un risvolto positivo fu che i fondi cos\u00ec confiscati furono parzialmente impiegati per l'erezione di nuove parrocchie. Anche l'erezione della diocesi di \u010cesk\u00e9 Bud\u011bjovice fu finanziata in questo modo.\nIl 26 novembre 1965, con la lettera apostolica \"Praga urbs\", papa Paolo VI ha proclamato Sant'Adalberto patrono principale dell'arcidiocesi.\nNel 1972 ha ceduto all'arcidiocesi di Breslavia quella porzione di territorio che dopo la seconda guerra mondiale, a causa della variazione dei confini di Stato, si trovava in Polonia.\nIl 31 maggio 1993 l'arcidiocesi ha ceduto un'altra porzione del suo territorio a vantaggio dell'erezione della diocesi di Plze\u0148. Contestualmente sono stati rivisti i suoi confini con le vicine diocesi di Litom\u011b\u0159ice, \u010cesk\u00e9 Bud\u011bjovice e Hradec Kr\u00e1lov\u00e9.\nStatistiche.\nL'arcidiocesi nel 2019 su una popolazione di 2.322.700 persone contava 559.800 battezzati, corrispondenti al 24,1% del totale."}
{"id": "502626", "revid": "92723", "url": "https://it.wikipedia.org/wiki?curid=502626", "title": "Diocesi di Paranava\u00ed", "text": "La diocesi di Paranava\u00ed (in latino: \"Dioecesis Paranavaiensis\") \u00e8 una sede della Chiesa cattolica in Brasile suffraganea dell'arcidiocesi di Maring\u00e1 appartenente alla regione ecclesiastica Sul 2. Nel 2019 contava 237.500 battezzati su 277.550 abitanti. \u00c8 retta dal vescovo M\u00e1rio Spaki.\nTerritorio.\nLa diocesi comprende 22 comuni nella parte occidentale dello stato brasiliano del Paran\u00e1: Paranava\u00ed, Alto Paran\u00e1, Amapor\u00e3, Diamante do Norte, Guaira\u00e7\u00e1, Ita\u00fana do Sul, Loanda, Marilena, Mirador, Nova Londrina, Para\u00edso do Norte, Planaltina do Paran\u00e1, Porto Rico, Quer\u00eancia do Norte, Santa Cruz de Monte Castelo, Santa Isabel do Iva\u00ed, Santa M\u00f4nica, Santo Ant\u00f4nio do Caiu\u00e1, S\u00e3o Carlos do Iva\u00ed, S\u00e3o Pedro do Paran\u00e1, Tamboara e Terra Rica.\nSede vescovile \u00e8 la citt\u00e0 di Paranava\u00ed, dove si trova la cattedrale di Maria Madre della Chiesa.\nIl territorio si estende su una superficie di 8.699\u00a0km\u00b2 ed \u00e8 suddiviso in 34 parrocchie, raggruppate in 3 decanati: Paranava\u00ed, Para\u00edso do Norte e Loanda.\nStoria.\nLa diocesi \u00e8 stata eretta il 20 gennaio 1968 con la bolla \"Nil gratius\" di papa Paolo VI, ricavandone il territorio dalla diocesi di Maring\u00e1 (oggi arcidiocesi).\nOriginariamente suffraganea dell'arcidiocesi di Curitiba, il 31 ottobre 1970 entr\u00f2 a far parte della provincia ecclesiastica dell'arcidiocesi di Londrina e il 16 ottobre 1979 di quella dell'arcidiocesi di Maring\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 277.550 persone contava 237.500 battezzati, corrispondenti all'85,6% del totale."}
{"id": "502627", "revid": "110157", "url": "https://it.wikipedia.org/wiki?curid=502627", "title": "Diocesi di Prince Albert", "text": "La diocesi di Prince Albert (in latino: \"Dioecesis Principis Albertensis\") \u00e8 una sede della Chiesa cattolica in Canada suffraganea dell'arcidiocesi di Regina appartenente alla regione ecclesiastica West (Ouest). Nel 2019 contava 29.746 battezzati su 210.900 abitanti. \u00c8 retta dal vescovo Stephen Andrew Hero.\nTerritorio.\nLa diocesi comprende la parte centrale della provincia canadese del Saskatchewan.\nSede vescovile \u00e8 la citt\u00e0 di Prince Albert, dove si trova la cattedrale del Sacro Cuore.\nIl territorio \u00e8 suddiviso in 80 parrocchie.\nStoria.\nIl vicariato apostolico del Saskatchewan fu eretto il 20 gennaio 1891 con il breve \"Romanorum pontificum\" di papa Leone XIII, ricavandone il territorio dalla diocesi di Saint Albert (oggi arcidiocesi di Edmonton).\nIl 2 dicembre 1907 il vicariato apostolico fu elevato a diocesi con il breve \"Quae rei sacrae\" di papa Pio X e assunse il nome di diocesi di Prince Albert. Originariamente era suffraganea dell'arcidiocesi di Saint-Boniface. Il 4 dicembre 1915 entr\u00f2 a far parte della provincia ecclesiastica dell'arcidiocesi di Regina.\nIl 30 aprile 1921 mut\u00f2 nuovamente il proprio nome in diocesi di Prince Albert-Saskatoon.\nIl 6 maggio 1921 fu eretta l'abbazia territoriale di Saint Peter-Muenster, rendendola indipendente dalla giurisdizione dei vescovi di Prince Albert-Saskatoon. L'abbazia perder\u00e0 il privilegio della territorialit\u00e0 il 14 settembre 1998 a vantaggio della diocesi di Saskatoon.\nIl 9 giugno 1933 in virt\u00f9 della bolla \"Ecclesiarum omnium\" di papa Pio XI la diocesi fu divisa, dando origine alla diocesi di Prince Albert e alla diocesi di Saskatoon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 210.900 persone contava 29.746 battezzati, corrispondenti al 14,1% del totale."}
{"id": "502628", "revid": "106456", "url": "https://it.wikipedia.org/wiki?curid=502628", "title": "Diocesi di Prato", "text": "La diocesi di Prato (in latino: \"Dioecesis Pratensis\") \u00e8 una sede della Chiesa cattolica in Italia suffraganea dell'arcidiocesi di Firenze appartenente alla regione ecclesiastica Toscana. Nel 2019 contava 198.347 battezzati su 227.688 abitanti. \u00c8 retta dal vescovo Giovanni Nerbini.\nTerritorio.\nLa diocesi comprende 4 comuni della provincia di Prato: Prato, Vaiano, Vernio e Cantagallo.\nSede vescovile \u00e8 la citt\u00e0 di Prato, dove si trova la cattedrale di Santo Stefano. Nella stessa citt\u00e0 sorgono anche le basiliche minori di Santa Maria delle Carceri e dei Santi Vincenzo e Caterina de' Ricci.\nIl territorio si estende su 287\u00a0km\u00b2 ed \u00e8 suddiviso in 85 parrocchie, che dal 29 novembre 2006 sono state raggruppate in 7 vicariati: Prato centro, Prato est, Prato ovest, Prato sud-est, Prato sud-ovest, Prato nord e Val di Bisenzio.\nStoria.\nLa pieve di Santo Stefano di Prato \u00e8 documentata per la prima volta nel X secolo, anche se probabilmente la sua origine \u00e8 anteriore. La sua importanza ed il desiderio di autonomia dalla giurisdizione del vescovo di Pistoia crebbero mano a mano che il \"castrum\" di Prato si trasformava in libero comune fortificato. Nel corso dei secoli successivi infiniti furono i motivi di discordia fra il prevosto di Santo Stefano ed i vescovi pistoiesi.\nNel 1133 papa Innocenzo II concesse alla pieve di Santo Stefano l'immediata soggezione alla Santa Sede, \u00absalvo il rispetto di alcuni diritti/doveri propri della funzione episcopale, come l'ordinazione dei sacerdoti, l'amministrazione della cresima, la consacrazione di chiese, che vennero lasciati ai presuli pistoiesi\u00bb.\nAll'inizio del XV secolo, su istanza della signoria di Firenze, furono intavolate le trattative per l'erezione di una diocesi a Prato, con il consenso del papa dell'obbedienza pisana Alessandro V. Ma la morte del papa imped\u00ec la pubblicazione della bolla. Tuttavia, papa Pio II, con la bolla \"Etsi cunctae\" del 5 settembre 1463, eresse la collegiata di Santo Stefano in prepositura \"nullius dioecesis\", immediatamente soggetta alla Santa Sede e dunque completamente indipendente dalla giurisdizione dei vescovi pistoiesi. A causa di nuovi conflitti con Pistoia, l'esenzione fu confermata da papa Paolo III nel 1543.\nLa prepositura \"nullius\" fu data \"in commendam\" ad alte personalit\u00e0, soprattutto della famiglia Medici, tra le quali si annoverano due futuri papi, Leone X e Leone XI, tre cardinali e un granduca di Toscana.\nIl culmine del suo cammino di indipendenza la Chiesa pratese lo ottenne il 22 settembre 1653, quando fu eretta la diocesi con la bolla \"Redemptoris nostri\" di papa Innocenzo X, contestualmente unita \"aeque principaliter\" alla diocesi di Pistoia e resa suffraganea dell'arcidiocesi di Firenze. \u00abPi\u00f9 che di una vittoria si tratt\u00f2 di un compromesso, dal momento che la dignit\u00e0 episcopale pratese fu riassunta nella contitolarit\u00e0 della nuova diocesi di Prato e Pistoia, rimanendo di fatto in quest'ultima citt\u00e0 la sede diocesana e limitato al solo distretto urbano il territorio soggetto alla cattedrale pratese.\u00bb\nInfatti, originariamente e fino a tutto l'Ottocento, la diocesi comprendeva le sole parrocchie che si trovavano all'interno delle mura trecentesche. Nonostante la ristrettezza dei confini, nel 1682 il vescovo Gherardo Gherardi eresse il seminario diocesano a Prato, prima ancora di istituirlo a Pistoia, dove i vescovi avevano la loro residenza abituale.\nIl seminario pratese form\u00f2 un\"'\u00e9lite\" di sacerdoti, che si distinse in modo particolare nell'Ottocento. Infatti, molti dei vicari generali, tutti di origine pratese, formatisi nel seminario, assunsero in seguito la carica di vescovi nelle diocesi della Toscana; tra questi si devono ricordare Ferdinando Baldanzi, vescovo prima a Volterra e poi a Siena, Giovanni Benini a Pescia, Giuseppe Targioni a Volterra, Giovanni Pierallini a Colle Val d'Elsa e poi a Siena, e Giovacchino Limberti a Firenze.\nNel settembre 1916 la diocesi di Prato fu ingrandita in forza del decreto \"Ex officio divinitus\" della Congregazione Concistoriale, con l'incorporazione di 27 parrocchie della diocesi di Pistoia, e di 12 dell'arcidiocesi di Firenze.\nCon queste modifiche, alla diocesi fu assegnata la giurisdizione ecclesiastica su tutto il territorio comunale pratese, che all'epoca comprendeva anche il territorio di Vaiano, diventato comune autonomo nel 1949. \u00abDa nove parrocchie, quelle ancora del periodo ricciano, si pass\u00f2 a 48, con cinque vicariati extraurbani; i sacerdoti da 60 divennero 104, i regolari da 14 a 24, le case religiose da 11 a 16, la popolazione raggiunse i 60.000 fedeli; molto significativo anche l'aumento delle religiose che nel 1951 avrebbe raggiunto le trenta comunit\u00e0 con 308 presenze.\u00bb\nPrato ebbe per la prima volta un proprio vescovo residente, Pietro Fiordelli, con la separazione definitiva da Pistoia, avvenuta il 25 gennaio 1954 con la bolla \"Clerus populusque\" di papa Pio XII.\nNell'ottobre del 1975 la diocesi si \u00e8 ampliata, mediante l'incorporazione di 12 parrocchie nei comuni di Cantagallo e Vernio che erano appartenute alla diocesi di Pistoia.\nIstituzioni culturali diocesane.\nLa diocesi, ricca di storia e di arte, comprende le seguenti istituzioni culturali.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 227.688 persone contava 198.347 battezzati, corrispondenti all'87,1% del totale."}
