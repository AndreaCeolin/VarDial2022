{"id": "452541", "revid": "767487", "url": "https://it.wikipedia.org/wiki?curid=452541", "title": "Paul Ince", "text": "Nel 1993 divenne il primo calciatore di colore a essere nominato capitano della nazionale inglese.\nBiografia.\nHa due figli, tra cui Tom il quale ha seguito le orme paterne divenendo a sua volta un calciatore professionista.\nCaratteristiche tecniche.\nGiocatore.\nEra un centrocampista grintoso e tenace, abile a intervenire in \"tackle\".\nCarriera.\nGiocatore.\nClub.\nNell'arco di ventidue anni trascorsi nel calcio professionistico, dal 1985 al 2007 ha giocato in otto squadre diverse. Cresciuto nel , dopo gli esordi con gli \"Hammers\" ha legato la sua carriera principalmente al , club in cui ha militato dal 1989 al 1995, vincendo sotto la guida di Alex Ferguson numerosi trofei sia in Inghilterra sia in Europa.\nChiusa l'esperienza con i \"Red Devils\", ha vestito per un biennio la maglia dell', che lo acquist\u00f2 dai mancuniani per 13,5 miliardi di lire. Dopo un avvio poco brillante agli ordini del tecnico Ottavio Bianchi, con l'arrivo del connazionale Roy Hodgson sulla panchina nerazzurra si afferm\u00f2 come pilastro del centrocampo della squadra; ci\u00f2 nonostante mal convisse con l'ambiente calcistico italiano, soprattutto poich\u00e9 fatto vittima di reiterati cori e insulti razzisti.\nDopo due anni a Milano, nell'estate 1997 torn\u00f2 in Inghilterra prettamente per ragioni familiari, trascorrendo dapprima due stagioni nel e poi, a cavallo degli anni 1990 e 2000, un triennio nel . \u00c8 quindi segu\u00ecto un quadriennio nelle file del , dal 2002 al 2006, prima di lasciare l'attivit\u00e0 agonistica nel 2007 dopo due effimere esperienze con e \u2014 in questo ultimo caso, nel doppio ruolo di giocatore-allenatore.\nNazionale.\nHa vestito la maglia della nazionale inglese \u2014 di cui \u00e8 stato il primo capitano di colore della storia \u2014 in 53 occasioni, siglando 2 gol.\nHa partecipato al Mondiale di , dove l'Inghilterra si arrese all' ai quarti di finale, dopo i tiri di rigore: nell'occasione, Ince fu uno dei due inglesi a fallire il proprio \"penalty\", respinto da Carlos Roa. Ha inoltre preso parte agli Europei di dove colse il suo migliore risultato coi \"Tre Leoni\", raggiungendo le semifinali da cui venne eliminato, ancora ai tiri dal dischetto, dai futuri campioni della , e a quelli pi\u00f9 deludenti di , chiusi al primo turno.\nAllenatore.\nIl 23 ottobre 2006 il ha annunciato l'ingaggio di Ince per il ruolo di allenatore-giocatore. Entrato a far parte ufficialmente dei \"Silkmen\" solo nel gennaio 2007 (in quanto il suo cartellino risultava ancora di propriet\u00e0 dello ), si \u00e8 messo subito in luce per le sue doti di allenatore portando alla salvezza una squadra che si trovava in piena zona retrocessione. Nel gennaio 2007 \u00e8 stato nominato \"manager del mese\" di dicembre della Football League Two.\nIl 25 giugno 2007 \u00e8 stato ufficializzato l'ingaggio di Ince (assieme al suo secondo Ray Mathias e al preparatore atletico Duncan Russell) da parte dell'. Nel successivo settembre i \"Dons\" hanno raggiunto la testa della classifica, e molti club iniziarono a interessarsi a Ince; tra ottobre e novembre dello stesso anno, lo stesso Paul ha smentito di essere stato contattato da squadre di Premier League e Championship.\nInce \u00e8 stato nuovamente nominato \"manager del mese\" della Football League Two nell'ottobre e nel dicembre 2007. Per sostituire Mark Hughes, passato al , la dirigenza del ha affidato l'incarico a Ince, alla sua prima esperienza significativa da allenatore. Dopo 17 giornate e la penultima posizione in campionato (solo 13 punti), il tecnico \u00e8 stato esonerato dai \"Rovers\" a seguito di 6 sconfitte consecutive tra campionato e coppa.\nIl 3 luglio 2009 \u00e8 tornato a Milton Keynes, ma ha lasciato l'incarico a fine stagione. Nell'ottobre 2010 ha accettato la panchina del , ma il 4 aprile 2011, in seguito a 5 sconfitte consecutive (di cui l'ultima per 2-0 contro l'), ha deciso di rescindere consensualmente il suo contratto. Nel febbraio 2013, dopo due anni dall'ultimo incarico, \u00e8 ritornato a sedere in panchina firmando con il , club di Championship in cui peraltro gioca il figlio Tom.\nStatistiche.\nPresenze e reti nei club.\n\"Statistiche aggiornate al 16 settembre 2016.\""}
{"id": "452544", "revid": "61051", "url": "https://it.wikipedia.org/wiki?curid=452544", "title": "Rubroboletus dupainii", "text": "\"Rubroboletus dupainii\" Boud., \"Bulletin de la Soci\u00e9t\u00e9 Mycologique de France\" 18: 139 (1902).\nIl Rubroboletus dupainii \u00e8 uno fungo dal colore rosso cangiante, molto raro per cui si raccomanda di evitarne assolutamente la raccolta, anche perch\u00e9 trattasi di una specie da considerare non commestibile.\nDescrizione della specie.\nCappello.\nDiametro fino a 11 cm, emisferico-convesso, di un colore rosso carminio, che al tocco vira verso il blu, con la superficie brillante come se la cuticola avesse sub\u00ecto una laccatura.\nPori.\nRosso arancio, piccoli, da rotondi a leggermente poligonali. Si macchiano di blu al tocco. Con solfato ferroso virano al verde.\nTubuli.\nDi colore giallo-verde, lunghi, aderenti al gambo o sinuato-uncinati.\nGambo.\nIngrossato alla base, con decorazione costituita da puntinatura rosata, raramente presente un reticolo rosso, ma solo sulla parte alta sotto l'inserzione dell'imenio.\nCarne.\nMolle nel cappello e pi\u00f9 soda nel gambo, gialla sotto i tubuli, con sfumature rosse sotto la cuticola; per il resto gialla virante al blu alla rottura.\nSpore.\n10-15 x 5-8 \u00b5m, giallo-verdi in massa, lisce, fusiformi.\nHabitat.\nSi tratta di una specie abbastanza rara, fruttifica da agosto a ottobre soprattutto in boschi di latifoglia, sotto faggio.\nCommestibilit\u00e0.\nMolto mediocre, alla cottura diventa scuro e quindi \u00e8 poco invitante.&lt;br&gt;\nEvitarne la raccolta in quanto trattasi di specie molto rara e quindi da proteggere.\nEtimologia.\nDal latino \"Dupainii\" = di Victor Augustin Dupain (1890)"}
{"id": "452545", "revid": "7336", "url": "https://it.wikipedia.org/wiki?curid=452545", "title": "Caipifruta", "text": ""}
{"id": "452547", "revid": "33751", "url": "https://it.wikipedia.org/wiki?curid=452547", "title": "Nazionali sudamericane di calcio", "text": "Le nazionali di calcio sudamericane sono le rappresentative calcistiche delle proprie nazioni, tutte geograficamente situate in Sud America e membri delle federazioni iscritte alla CONMEBOL. Partecipano a tutte le competizioni relative alla propria federazione continentale, come la Copa America che si tiene ogni 4 anni, e le qualificazioni ai mondiali di calcio.\nLe federazioni di Guyana, Guyana Francese e Suriname fanno parte della CONCACAF."}
{"id": "452549", "revid": "1784938", "url": "https://it.wikipedia.org/wiki?curid=452549", "title": "Ebraismo laico umanista", "text": "L'Ebraismo laico umanista o ebraismo secolare \u00e8 un movimento ebraico nato negli anni sessanta negli Stati Uniti d'America e diffuso oggi in diversi paesi, tra cui Israele, la Francia e l'Italia. Fondato dal rabbino Sherwin Wine, il movimento rifiuta l'idea di un Dio tradizionale, ma valorizza la cultura e la storia ebraica.\nIn questo contesto vengono vissute le feste ebraiche come Pesach e Rosh ha Shanah, e anche Shabbat ha un'importanza fondamentale.\nIl Movimento Giovanile Ebraico Hashomer Hatzair applica l'ebraismo in maniera laica umanista.\nCo-presidenti dell'International Federation of Secular Humanistic Jews sono Sherwin Wine, Felix Posen e Yair Tzaban, ex-ministro israeliano.\nIn senso lato indica tutti gli ebrei che si sono dichiarati laici e secolarizzati, pur non rinnegando la loro ebraicit\u00e0 (ad esempio Albert Einstein)."}
{"id": "452551", "revid": "767487", "url": "https://it.wikipedia.org/wiki?curid=452551", "title": "Device (gruppo musicale anni 2010)", "text": "I Device sono stati un progetto parallelo statunitense industrial metal fondato nel 2012 da David Draiman, frontman dei Disturbed.\nStoria del gruppo.\nDraiman \u00e8 stato avvicinato da Geno Lenardo, ex chitarrista dei Filter, ed insieme iniziarono a lavorare sul nuovo materiale. I due iniziarono a lavorare sull'album di debutto nel giugno 2012. Il risultato \u00e8 stato il primo album omonimo, \"Device\", pubblicato il 9 aprile 2013. Il primo singolo, \"Vilify\", venne invece distribuito alle radio prima dell'uscita dell'album il 19 febbraio 2013.\nIn un'intervista nel 2015 Draiman ha dichiarato di non avere intenzione di scrivere un altro album per i Device."}
{"id": "452552", "revid": "88740", "url": "https://it.wikipedia.org/wiki?curid=452552", "title": "Sherwin Wine", "text": "Dopo aver studiato all'Universit\u00e0 del Michigan e al Reform Judaism's Hebrew Union College nel 1963 fonda a Birmingham, nei pressi di Detroit il Birmingham Temple, la prima comunit\u00e0 ebraica umanista.\n\u00c8 stato co-presidente dell'International Federation of Secular Humanistic Jews.\nIl 21 luglio 2007 \u00e8 morto in un incidente stradale in Marocco."}
{"id": "452553", "revid": "827882", "url": "https://it.wikipedia.org/wiki?curid=452553", "title": "Obscure", "text": ""}
{"id": "452554", "revid": "61618", "url": "https://it.wikipedia.org/wiki?curid=452554", "title": "Ebraismo Laico Umanista", "text": ""}
{"id": "452556", "revid": "12217", "url": "https://it.wikipedia.org/wiki?curid=452556", "title": "Ciprino dorato", "text": ""}
{"id": "452557", "revid": "765341", "url": "https://it.wikipedia.org/wiki?curid=452557", "title": "Sovrani di Strathclyde", "text": "Questa \u00e8 una lista dei sovrani del regno britannico di Strathclyde, che comprende i re di \nAlt Clut, poi regno di Strathclyde. Fu regnato da Dumbarton Rock, un tempo Alt Clut, fino all'870, quando fu presa e saccheggiata dagli scandinavo-gaelici di Dublino dopo quattro mesi di assedio. Dopo questo episodio, il centro del regno fu spostato a Govan, odierna Glasgow, prima centro religioso. Dopo l'870 il regno fu conosciuta anche come Cumbria e potrebbe forse aver regnato su alcune zone dell'odierna regione inglese della Cumbria nei secoli X e XI. Ma poi, proprio nell'XI secolo, il regno di Alba conquist\u00f2 quello di Strathclyde, che rimase un'area distinta, con proprie legge e che, fino al XII secolo, utilizz\u00f2 la lingua cumbrica insieme al gaelico."}
{"id": "452559", "revid": "9", "url": "https://it.wikipedia.org/wiki?curid=452559", "title": "Libro dell'apocalisse", "text": ""}
{"id": "452562", "revid": "122669478", "url": "https://it.wikipedia.org/wiki?curid=452562", "title": "Marco Zanichelli", "text": "Biografia.\nNel 1975 \u00e8 assunto presso la Dalmine dove nel 1983 diventa direttore affari generali. Nel 1989 \u00e8 direttore relazioni esterne della compagnia aerea Alitalia. Negli anni seguenti assumer\u00e0 sempre maggior peso all'interno dell'azienda, direttore centrale nel 1992, segretario generale nel 2001, presidente \"Alitalia Airport\" nel 2002, direttore generale nel 2003, amministratore delegato nel 2004.\nLa crisi Alitalia travolge la sua breve esperienza da numero uno della compagnia aerea. Nominato amministratore delegato il 24 febbraio 2004, si dimette insieme al presidente Giuseppe Bonomi il 7 maggio 2004. Verr\u00e0 sostituito da Giancarlo Cimoli. Usciranno dai vertici della compagnia poco dopo anche i due vicedirettori generali Glen Hauenstein e Luca Egidi.\nNell'ottobre 2004 \u00e8 assunto dal Gruppo Finmeccanica guidato da Pier Francesco Guarguaglini. Da giugno 2009 a novembre 2015 ha ricoperto la carica di presidente di Trenitalia."}
{"id": "452566", "revid": "399", "url": "https://it.wikipedia.org/wiki?curid=452566", "title": "Rai Radio 1", "text": "Rai Radio 1 \u00e8 la prima emittente radiofonica pubblica italiana edita dalla Rai. La programmazione viene trasmessa dal centro di produzione Rai di Saxa Rubra a Roma. Il canale \u00e8 diretto da Andrea Vianello. \u00c8 la sesta in classifica tra le radio nazionali pi\u00f9 seguite.\nStoria.\nGli inizi.\nLa sua data di nascita pu\u00f2 essere fatta risalire alla prima trasmissione radiofonica italiana, avvenuta ad opera dell'URI (Unione Radiofonica Italiana) sulla lunghezza d'onda di 425 metri, che ha avuto luogo il 6 ottobre 1924 con la voce di Ines Viviani Donarelli (anche se a lungo era stata attribuita a Maria Luisa Boncompagni).\nTra il 1933 e il 1934 si delineano per la prima volta due reti radiofoniche nazionali. Il 17 dicembre 1933 le stazioni di Milano II e Torino II iniziano a trasmettere i programmi delle stazioni Meridionali (Roma, Napoli e Bari, fra loro collegate via cavo), mentre il 18 marzo 1934 la stazione di Roma II inizia a trasmettere i programmi delle stazioni settentrionali (Torino, Milano e Genova, anch'essi fra loro collegate via cavo): si iniziano a formare due canali radiofonici.\nIl 23 giugno 1940, con l'entrata dell'Italia nella seconda guerra mondiale, le trasmissioni radiofoniche vengono unificate per tutte le stazioni, ma il 14 giugno 1942 riprende la programmazione separata in due canali nell'orario serale. Si chiamano Programma A e Programma B.\nRete Rossa.\nNel 1945 il sistema radiofonico italiano viene riunificato sotto la RAI, che organizza i trasmettitori superstiti in due reti:\nLa \"Rete Rossa\", con sede a Roma e uffici a Firenze, comprendeva le stazioni di Roma I, Napoli I, Bari I, Firenze, Palermo, Catania, San Remo, nonch\u00e9 Torino II, Milano II e Genova II.\nProgramma Nazionale.\nNel 1950 il palinsesto radiofonico viene ristrutturato intorno a tre programmi nazionali: il Programma Nazionale generalista, il Secondo Programma di intrattenimento leggero e il nascente Terzo Programma culturale. \nGrosso modo, il Programma Nazionale prosegue la rete rossa.\nRadiouno.\nCon la riforma del 1975, il Programma Nazionale diventa Radiouno, divenendo poi in seguito, \"Radio 1\".\nAnni '80-'90.\nDal 1982 dalle ore 15 la modulazione di frequenza viene occupata da RaiStereoUno che trasmette musica e notizie e dalle 24 alle 6 del mattino da RaiStereoNotte. Radiouno continua a trasmettere in onda media con la prevista programmazione dal taglio pi\u00f9 parlato e rivolta ad un pubblico pi\u00f9 adulto. Dal 1991 RaiStereoUno diventa StereoRai.\nDal 1994 i tre canali principali si riunificano integralmente in AM e FM e vengono differenziati per genere. Radiouno diventa una all-news con programmi di attualit\u00e0, di approfondimento e sport, con la musica che accompagna la programmazione solo per intervallare gli spazi parlati o destinata a comparire in programmi speciali relegati alla fascia serale e notturna. Per quanto concerne le altre due reti radiofoniche, Radiodue si dedica all'intrattenimento e alla musica contemporanea, mentre Radiotre continua la sua missione culturale con musica classica e colta.\nDal 2000 ad oggi.\nRai OM unica.\nDal 2004 \u00e8 l'unico canale radiofonico RAI a trasmettere nella banda delle onde medie con il nome di Rai OM Unica, ed \u00e8 una delle poche emittenti in Italia a sfruttare ancora questa tecnica di trasmissione. Il suo palinsesto varia leggermente rispetto a quelli in FM e digitale. La sua programmazione viene riprodotta anche via satellite e corrisponde al canale 1048 del bouquet di Tiv\u00f9sat.\nIl 17 settembre 2012 la stazione a onde medie installata a Napoli-Marcianise (CE), operante sui 657\u00a0kHz, viene definitivamente spenta. Ci\u00f2 ha comportato una riduzione drastica della copertura in onde medie dell'emittente, passando dai 60 impianti del 2011, ai 13 attualmente attivi, incluso il ripetitore del canale radio in lingua slovena Rai Radio Trst A.\nL'emittente \u00e8 irradiata attualmente su numerose frequenze in onde medie, FM, DAB+ e digitale terrestre.\nOrari e diffusione.\nL'emittente presenta vari orari di programmazione a seconda del mezzo di diffusione.\nPalinsesto.\nIl palinsesto \u00e8 prevalentemente incentrato sull'informazione e l'approfondimento, con 36 edizioni quotidiane del Giornale Radio, trasmissioni d'approfondimento giornalistico su politica, cronaca, economia, attualit\u00e0 internazionale e sport e programmi musicali.\nTrasmette, in esclusiva ed in diretta, tutte le partite della Nazionale di calcio dell'Italia, oltre ai grandi eventi calcistici come Mondiali ed Europei. Ed \u00e8 legato al calcio il suo programma pi\u00f9 longevo, \"Tutto il calcio minuto per minuto\". La rete segue anche altri sport come basket, pallavolo, ciclismo, tennis, sci, nuoto, atletica leggera, automobilismo, motociclismo, rugby, nonch\u00e9 le Olimpiadi.\nOspita tre notiziari regionali al giorno (dal luned\u00ec al venerd\u00ec alle 7:18, 12:10 e 18:30) a cura delle redazioni regionali della TGR. La sede regionale del Friuli-Venezia Giulia ha a disposizione una fascia di tempo superiore rispetto alle altre sedi delle regioni a statuto speciale per la diffusione di una pi\u00f9 vasta programmazione a carattere locale, disponendo inoltre sulla frequenza di Rai Radio 1 in AM (936\u00a0kHz) di uno spazio giornaliero di un'ora, dalle 15:45 alle 16:45, utilizzato per diffondere un programma dedicato alla minoranza italiana in Slovenia, Istria e Dalmazia chiamato \"L'Ora della Venezia Giulia\" e diffuso tramite il trasmettitore di 5\u00a0kW di Venezia Campalto che copre l'intera zona dell'alto Adriatico di tre Stati diversi (Italia, Slovenia e Croazia).\nIl palinsesto in onde medie differisce da quello in FM per la trasmissione nella fascia di prima serata dell'audiodescrizione dei film o delle fiction in contemporanea su una delle tre reti principali Rai (Rai 1, Rai 2 o Rai 3) per i non vedenti.\nProgrammazione.\nLa sigla di inizio e fine delle trasmissioni che si pu\u00f2 ascoltare ogni giorno poco prima della mezzanotte e poco prima delle 5:00 \u00e8 l'inno nazionale, che nel corso degli anni ha subito vari riarrangiamenti; l'ultimo, \u00e8 quello eseguito dall'orchestra sinfonica nazionale della Rai e diretto da Fabio Luisi, in uso dal 2019.\nNotiziari.\nGR1.\nIl GR1 \u00e8 il notiziario di Rai Radio 1, curato dalla testata Giornale Radio Rai. Alcune edizioni vanno in onda in contemporanea su Rai Isoradio, Rai Gr Parlamento e Rai Radio 1 Sport. Va in onda circa ogni ora, per adempiere alla linea editoriale di Radio 1, impostata come una all-news radiofonica.\nGR Regione.\nNotiziario a cura della TGR, diffuso a livello locale dalle sedi regionali della Rai.\nServizi.\n\"Gli orari di messa in onda di ogni servizio Rai sottocitati potrebbero subire variazioni; pertanto, questa tabella riguardante gli orari dei servizi Rai \u00e8 suscettibile di variazioni e potrebbe non essere aggiornata.\"\nAscolti.\nDi seguito sono indicati gli ascolti della radio a partire dal 1997:\nJingle.\nI jingle di Radio 1 utilizzati dal 10 luglio 2014 fino al 3 dicembre 2017 (GR1, Meteo, Ondaverde, stacchi, jingle) erano realizzate dai Calibro 35. Dal 4 dicembre 2017 vi \u00e8 una nuova identit\u00e0 di rete e nuove sigle per GR1, GR1 Economia e GR1 Sport. Dal 7 gennaio 2018 vengono rinnovati anche i jingle pubblicitari (sostituiti a loro volta nel 2019 insieme ai jingle minispot). Restano invariate le sigle di Meteoradio e Ondaverde.\nDal 14 settembre 2020 vengono rinnovate le sigle del GR1 e delle relative rubriche."}
{"id": "452567", "revid": "120525191", "url": "https://it.wikipedia.org/wiki?curid=452567", "title": "Lunghezza di legame", "text": "La lunghezza di legame (o distanza di legame) rappresenta la distanza tra i nuclei di due atomi di una specie chimica. \u00c8 considerata una propriet\u00e0 trasferibile, vale a dire che mantiene valori simili anche in specie chimiche molto diverse.\n\u00c8 un valore medio (perch\u00e9 gli atomi sono in perenne vibrazione, ciascuno attorno ad una sua posizione centrale di equilibrio) e pu\u00f2 essere determinata sperimentalmente o calcolata teoricamente.\nCaratteristiche.\nLe lunghezze di legame sono misurabili in una molecola attraverso la diffrazione dei raggi X.\nTra le principali caratteristiche si possono elencare le seguenti:\nDistanza di legame tra carbonio-carbonio.\nVengono riportate le lunghezze di legame carbonio-carbonio, misurate in \u00e5ngstr\u00f6m. Notare come la lunghezza diminuisce all'aumentare dell'ordine di legame.\nDistanza di legame carbonio con gli altri elementi.\nDi seguito viene mostrata una tabella che riporta la lunghezza di legame sperimentale per un legame singolo tra carbonio e altri elementi. Si noti l'andamento generale per cui le lunghezze diminuiscono lungo un periodo della tavola periodica (a causa delle differenze di elettronegativit\u00e0) e aumentano discendendo lungo un gruppo (a causa dell'aumento del raggio covalente)."}
{"id": "452568", "revid": "320578", "url": "https://it.wikipedia.org/wiki?curid=452568", "title": "Radio1", "text": ""}
{"id": "452570", "revid": "92723", "url": "https://it.wikipedia.org/wiki?curid=452570", "title": "Piazza San Lorenzo", "text": "Piazza San Lorenzo a Firenze, \u00e8 dominata dall'omonima basilica, mentre si staglia sullo sfondo la grande cupola della Cappella dei Principi. Vi immettono via del Canto de' Nelli, borgo la Noce, via della Stufa, via de' Ginori, via de' Gori, borgo San Lorenzo.\nStoria.\nLa denominazione \u00e8 antica, per quanto i confini della piazza siano stati parzialmente rivisti nel corso del tempo, come documenta lo stradario del 1913 che esclude dal perimetro una porzione allora in parte compresa in via del Canto de' Nelli, in parte intitolata piazza \"delle Stimate\", dall'omonima confraternita \"che ha sede da tempo remoto nei sotterranei di San Lorenzo\". La titolazione ha ovviamente riferimento alla basilica di San Lorenzo, davanti alla quale e lateralmente, per tutto il lato nord, si estende lo slargo.\nPer quanto sorta al di fuori della penultima cerchia di mura, la basilica \u00e8 la prima chiesa fiorentina di cui \u00e8 documentata la consacrazione, risalente al 393 e dovuta al vescovo di Milano, sant'Ambrogio, in un tempo in cui questo primitivo edificio sorgeva \"sopra una collinetta, bagnata dalle acque del Mugnone, che scendeva dall'attuale via de' Ginori\" (Bargellini-Guarnieri). Ovviamente la piazza \u00e8 da leggersi in relazione all'attuale complesso della basilica, ricostruito radicalmente dopo la rovina del precedente edificio a partire dal 1418, su progetto di massima di Filippo Brunelleschi con un finanziamento in buona parte sostenuto dalla famiglia Medici che ne fece il proprio tempio familiare, anche in ragione della vicinanza del proprio palazzo.\nInclusa nell'area pedonale del centro storico la piazza \u00e8 oltremodo frequentata dal flusso di turisti che l'attraversano per accedere al complesso della basilica e soffocata dal 'mercatino' turistico che, nato a partire dall'area del vicino Mercato Centrale si \u00e8 nel tempo esteso fino a occupare l'intero perimetro della chiesa con bancarelle di souvenir. Dall'agosto del 2013 il Comune ha tuttavia dato l'avvio a un progetto di rimozione dei banchi finalizzato sia a restituire piena leggibilit\u00e0 alla storica architettura, sia a premettere il passaggio di un bus di collegamento tra via Camillo Cavour e la stazione di Santa Maria Novella, dopo la pedonalizzazione di via dei Martelli.\nDescrizione.\nEdifici.\nGli edifici con voce propria hanno le note bibliografiche nella voce specifica.\nIl monumento a Giovanni delle Bande Nere.\nDi spigolo rispetto alla scalinata della basilica \u00e8 il monumento a Giovanni delle Bande Nere, opera di Baccio Bandinelli, voluto nel Cinquecento a ribadire il patronato mediceo sulla chiesa, essendo Giovanni capostipite (in quanto padre di Cosimo I) del ramo granducale della famiglia. Lo scultore realizz\u00f2 la statua a partire dal 1540, in onore dell'unico condottieri di rilievo in tutta la storia della famiglia Medici. Inizialmente la statua sarebbe dovuta essere collocata dentro la Cappella Negroni all'interno della basilica, per questo lo scultore concep\u00ec il guerriero seduto (posa alquanto insolita per un condottiero) sopra il basamento, ma presto Cosimo cambi\u00f2 idea e la volle nella Sala delle Udienze di Palazzo Vecchio. Il basamento monumentale, troppo grande per il palazzo, venne invece collocato all'esterno in piazza San Lorenzo. Suffragata di una fontanina ancora oggi presente, la \"base di San Lorenzo\", come veniva chiamata dai fiorentini, rimase nella collocazione dove ancora oggi si trova. Nel 1850 venne deciso di ricollocare la statua di Giovanni delle Bande Nere, che a causa dell'accentuata corazza venne anche detto \"la balia di San Lorenzo\".\nL'iscrizione recita:"}
{"id": "452571", "revid": "1428919", "url": "https://it.wikipedia.org/wiki?curid=452571", "title": "Akan", "text": "Gli akan sono un gruppo etnico dell'Africa Occidentale, composto da diverse popolazioni (ad esempio agni, ashanti, fanti) diffuse in Costa d'Avorio ed in Ghana.\nGoverno.\nNelle mani del sovrano akan sono riuniti tutti e tre i poteri: economico, politico e religioso rappresentati rispettivamente dal tesoro, dalla sciabola e dal trono. Gli emblemi vengono realizzati o placcati in oro e abbelliti da decorazioni simboliche. Le insegne di potere regale vengono esibite quasi esclusivamente in occasione delle grandi cerimonie come l'intronizzazione, i funerali regali o la festa dell'igname.\nGli akan e l'oro.\nL'oro ricopre una grande importanza nella cultura tradizionale akan, ed \u00e8 diventato un elemento centrale nella rappresentazione della propria identit\u00e0. Secondo la visione tradizionale, l'oro \u00e8 un vero e proprio essere vivente dallo spirito forte e temibile. Per questa sua natura eccezionale, \u00e8 considerato con riguardo e venerazione. La sua ricerca richiede rituali di purificazione e per toccarlo e forgiarlo bisogna seguire procedure molto severe. Facendo uso di diverse tecniche di lavorazione, gli akan plasmano con maestria questo materiale, creando gioielli e ornamenti regali, insegne di potere e figurine rappresentanti animali e scene di vita quotidiana. Fra le varie produzioni in oro di questa regione, si ritrovano anche numerosi pendenti a forma di testa umana, che evocano attraverso segni distintivi le caratteristiche sociali e di genere delle figure rappresentate. In certe circostanze, vengono utilizzati secondo il loro uso tradizionale: per dirimere i conflitti ponendo sotto la protezione degli antenati chi dichiara di possederne una.\nGli oggetti tradizionali d'oro vengono nascosti dalle famiglie e trasmessi per generazioni. Sono mostrati con grande orgoglio in occasioni delle solenni celebrazioni annuali molto attese. Solo gravi crisi economiche possono spingere un proprietario a venderli.\nGli akan conservano all'interno del tesoro del clan - detto \"Dja\" - gli oggetti d'oro che simbolizzano concetti da perpetuare nel tempo, diventati beni di tutta la comunit\u00e0. Il \"Dja\" e tutto ci\u00f2 che serve a misurarne la ricchezza \u00e8 racchiuso in una cassa di legno, spesso abbellita con simboli o raffigurazioni di divinit\u00e0 poste a sua protezione.\nL'oro \u00e8 spesso associato agli emblemi pubblici perch\u00e9 ritenuto artefice di felicit\u00e0, salute e fortuna per tutti coloro che se ne servono nelle attivit\u00e0 politiche. Metallo inalterabile, diventa sinonimo d'immortalit\u00e0 e simbolizza la perennit\u00e0 del potere regale emanato dall'intervento divino. \nIl seggio d'oro del re degli Ashanti riveste un'importanza particolare. \u00c8 oggetto di una speciale venerazione perch\u00e9 ricorda il leggendario trono disceso dal cielo del fondatore Regno Akan, Osei Tutu."}
{"id": "452572", "revid": "599013", "url": "https://it.wikipedia.org/wiki?curid=452572", "title": "Dipartimento per le pari opportunit\u00e0", "text": "Il Dipartimento per le pari opportunit\u00e0 della Presidenza del Consiglio dei ministri \u00e8 l'ufficio del Governo italiano che si occupa del coordinamento delle iniziative normative e amministrative in tutte le materie attinenti alla progettazione e alla attuazione delle politiche di pari opportunit\u00e0.\nA capo del dipartimento pu\u00f2 essere posto un ministro senza portafoglio. Dall'insediamento del governo Draghi, il 13 febbraio 2021, l'attuale ministra per le pari opportunit\u00e0 \u00e8 Elena Bonetti, cui \u00e8 affidata anche la delega alla politiche della famiglia.\nStoria.\nIl Dipartimento \u00e8 stato istituito nel 1996 come supporto alle attivit\u00e0 del Ministro senza portafoglio presso la Presidenza del Consiglio dei ministri, e con DPCM del 12 luglio 1997, ne vengono fissate le funzioni principali. Con Decreto del Presidente del Consiglio dei ministri n. 405 del 28 ottobre 1997, il Dipartimento per le pari opportunit\u00e0 viene organizzato, e successivamente ristrutturato nel 2000 e nel 2004. Redige il primo codice in materia di diritti e pari opportunit\u00e0, che raccoglie in un unico testo la normativa relativa stratificatasi durante i diversi decenni. Infatti, con D. Lgs. n. 198 dell'11 aprile 2006, \u00e8 stato approvato il \"Codice delle pari opportunit\u00e0 tra uomo e donna\", a norma dell'articolo 6 della legge 28 novembre 2005, n. 246, entrato in vigore lo stesso anno. Un dicastero con poteri simili esiste anche in Spagna con la denominazione di \"Ministero de Igualdad\", nato il 14 aprile 2008 e il cui incarico \u00e8 stato affidato a Bibiana A\u00eddo, quale primo \"Ministro per le pari opportunit\u00e0\" nella storia della democrazia spagnola.\nFunzioni.\nLe funzioni a cui \u00e8 preposto il Dipartimento sono rappresentate dal coordinamento delle iniziative normative e amministrative in tutte le materie collegate alla progettazione e alla attuazione delle politiche delle pari opportunit\u00e0. Cura la raccolta e l'organizzazione delle informazioni, attraverso la creazione di banche dati, nonch\u00e9 la promozione e il coordinamento delle attivit\u00e0, di verifica, di controllo, di formazione e informazione nel campo delle pari opportunit\u00e0. Il coordinamento delle iniziative di studio e di elaborazione progettuali delle problematiche inerenti alle pari opportunit\u00e0. La definizione di nuove politiche di intervento, di studio e promozione di progetti ed iniziative, \u00e8 del coordinamento delle iniziative delle amministrazioni e degli enti pubblici sottoposti nelle materie delle pari opportunit\u00e0 al ministro. \nL'orientamento e il coordinamento delle amministrazioni locali competenti, al fine di dare la corretta attuazione delle normative e degli orientamenti del governo nelle materie delle pari opportunit\u00e0. La promozione delle necessarie verifiche in materia da parte delle amministrazioni competenti. La cura dei rapporti con le amministrazioni statali, regionali, locali, nonch\u00e9 con gli organismi e gli enti non governativi operanti in materia di parit\u00e0 e di pari opportunit\u00e0 in Italia e all'estero, in special modo all'Unione europea, alle Nazioni Unite, al Consiglio d'Europa e all'OCSE.\nL'attivazione delle iniziative necessarie all'adeguamento dell'ordinamento italiano ai principi ed alle disposizioni dell'Unione europea e per la realizzazione dei programmi comunitari inerenti alla materia. Attivare e coordinare le iniziative necessarie alla rappresentanza del Governo italiano, in materia, nei rapporti internazionali e in organismi nazionali e internazionali, anche mediante la designazione di rappresentanti. L'organizzazione ed il funzionamento della segreteria della Commissione per le pari opportunit\u00e0 tra uomo e donna. La raccolta e l'organizzazione di informazioni, attraverso banche dati, e la promozione di iniziative nella prevenzione, assistenza e tutela dallo sfruttamento e dall'abuso sessuale sui minori. La rimozione delle discriminazioni di cui art. 29 della legge comunitaria 1\u00ba marzo 2002, n.39.\nStruttura.\nIl Dipartimento \u00e8 retto dal Capo dipartimento, che cura i rapporti con il Segretariato generale della Presidenza del Consiglio dei ministri, e con gli altri Uffici e Dipartimenti.\nQuesta la struttura del Dipartimento:\nPresso il Dipartimento operano vari organismi collegiali con le relative segreterie di supporto:"}
{"id": "452573", "revid": "2145227", "url": "https://it.wikipedia.org/wiki?curid=452573", "title": "Maddalena di Canossa", "text": " Beatificata nel 1941, \u00e8 stata proclamata santa da papa Giovanni Paolo II nel 1988.\nBiografia.\nInfanzia.\nNasce dal marchese Ottavio di Canossa e dalla contessa Teresa Szluha. \u00c8 la terzogenita dopo Carlo Vincenzo che muore subito dopo la nascita nel 1771, e Laura Maria nata nel 1772. Nel 1776 nascer\u00e0 l'erede maschio Bonifacio al quale seguiranno Rosa nel 1777 ed Eleonora nel 1779.\nNel 1779 il padre muore tragicamente durante un'escursione sui monti Lessini. Due anni dopo la madre passa a seconde nozze con il marchese Edoardo Zenetti di Mantova.\nMaddalena e i fratelli vengono affidati a due precettori secondo una consuetudine della nobilt\u00e0: accanto a Bonifacio ci sar\u00e0 don Pietro Rossi, mentre delle fanciulle si occuper\u00e0 un'istitutrice francese, Francesca Marianna Capron, che influir\u00e0 in modo negativo nella formazione di Maddalena in particolare per il suo atteggiamento crudele e repressivo.\nQuando l'istitutrice abbandona l'incarico presso casa Canossa, Maddalena si ammala improvvisamente e gravemente.\nTentativi di vita claustrale.\nSuperata la malattia, Maddalena confida a don Pietro Rossi la decisione di consacrarsi a Dio ed inizia ad esaminare le regole di alcuni ordini religiosi. Dopo aver scoperto una particolare sintonia spirituale con le regole delle carmelitane scalze, il 2 maggio 1791 si ritira per circa dieci mesi nel monastero di S. Teresa a Verona. Durante quest'esperienza, pur ammirando le carmelitane, percepisce una certa distanza tra il suo sentire interiore e la loro vita. Questo non le impedir\u00e0 di riprovare l'esperienza claustrale l'anno dopo nel monastero di Conegliano, restandovi per\u00f2 solo tre giorni: persisteva in lei come un \u00aborrore che sempre aveva avuto alla Clausura, e che gi\u00e0 era disposta a superare anche a costo della vita, ma si sentiva internamente sempre rappresentare che in quel luogo avrebbe bens\u00ec santificato se stessa, ma non avrebbe potuto impedir peccati, n\u00e9 giovare alla salute delle anime, cosa che essa cercava di scacciare come una tentazione\u00bb.\nLa ricerca.\nRisale a questo periodo l'incontro con don Luigi Libera che diventa la sua guida spirituale. Dalle lettere che egli le indirizza dal luglio 1792 al dicembre 1799 si pu\u00f2 ricostruire il suo faticoso itinerario di discernimento spirituale.\nNel 1799 Maddalena incontra il vicario generale della diocesi di Verona e successivamente il vescovo Andrea Avogadro per presentare loro un programma di azione caritativa. La divergenza di vedute tra la Canossa e il vescovo congel\u00f2, per\u00f2, almeno parzialmente il piano.\nIntanto le vicende familiari costrinsero Maddalena ad assumere l'amministrazione del palazzo Canossa e della sua famiglia. Questo non le imped\u00ec di esercitare la carit\u00e0 secondo il suo sogno: raccogliere ragazze dalla strada e visitare gli ospedali.\nTra il 1802 e il 1808 vivr\u00e0 itinerante tra palazzo Canossa e le case che aveva affittato per accogliere le ragazze di strada: nella contrada S. Martino Aquario, nella contrada dei Filippini dopo, e infine nella contrada di S. Zeno in Oratorio.\nLa fondazione.\nL'8 maggio 1808 superando le resistenze della famiglia potr\u00e0 trasferirsi definitivamente con alcune compagne nel monastero dei SS. Giuseppe e Fidenzio concessole dalla Prefettura per la cura delle ragazze povere e abbandonate del rione San Zeno e la visita negli ospedali. \u00c8 in questa data che diede inizio all'Istituto delle Figlie della Carit\u00e0 che nelle intenzioni della Canossa sarebbe dovuto venire incontro ai maggiori bisogni della societ\u00e0 del tempo attraverso la scuola, la catechesi, la visita agli infermi negli ospedali e la preparazione di \u201cmaestre di campagna\u201d. Avrebbe dovuto, inoltre coinvolgere nelle attivit\u00e0 caritative anche le dame dell'alta nobilt\u00e0 per mezzo dell'organizzazione di Esercizi spirituali annuali.\nTra il 1808 e il 1835 anno della sua morte, Maddalena comp\u00ec numerosi viaggi, scrisse numerose lettere alle sue collaboratrici e a personalit\u00e0 politiche ed ecclesiastiche, per stabilire la sua Opera ed ottenerne l'approvazione.\nFonder\u00e0 altre case: a Venezia il 1\u00ba agosto 1812, a Milano nel 1816, a Bergamo nel 1820 e a Trento nel 1828. Stringer\u00e0 amicizie e avr\u00e0 contatti con altri fondatori di istituti religiosi: Leopoldina Naudet, Gaspare Bertoni, Teodora Campostrini, Verzeri, Antonio Rosmini, Antonio Provolo, Carlo Steeb, i fratelli Cavanis. Nel 1819 ottiene il riconoscimento ecclesiastico delle Figlie della carit\u00e0. Papa Leone XII approver\u00e0 la Regola della sua istituzione con il Breve \"Si nobis\" il 23 dicembre 1828.\nLa fondazione di un Istituto maschile che aveva progettato fin dal 1799 pot\u00e9 realizzarlo solo nel 1831 quando riusc\u00ec ad affidare al veneziano don Francesco Luzzo e a due laici bergamaschi, Giuseppe Carsana e Benedetto Belloni, l'apertura a Venezia dell'Oratorio dei Figli della Carit\u00e0 a Venezia, presso la chiesa di S. Lucia.\nMaddalena mor\u00ec a Verona il 10 aprile 1835.\nLe tappe per la canonizzazione.\nIl 6 gennaio 1927 fu emesso il Decreto sulla eroicit\u00e0 delle virt\u00f9.\nIl 7 dicembre 1941 il papa Pio XII la dichiar\u00f2 Beata.\nIl 2 ottobre 1988 fu ufficialmente proclamata Santa da papa Giovanni Paolo II.\nLa memoria liturgica si celebra il 10 aprile.\nDurante l'omelia in occasione della canonizzazione Giovanni Paolo II disse:\n\u00abA considerare la vita di Maddalena di Canossa, si direbbe che la carit\u00e0 come una febbre l'abbia divorata: la carit\u00e0 verso Dio, spinta fino alle vette pi\u00f9 alte dell'esperienza mistica; la carit\u00e0 verso il prossimo, portata fino alle estreme conseguenze del dono di s\u00e9 agli altri. Santa Maddalena am\u00f2 appassionatamente Cristo crocifisso, senza tuttavia \u201cdistogliere gli occhi da quelli della sua carne\u201d. Aveva capito che la piet\u00e0 vera, che commuove il cuore di Dio, consiste nello \u201csciogliere le catene inique, togliere i legami del giogo, rimandare liberi gli oppressi e spezzare ogni giogo\u201d. Per questo si impegn\u00f2 con ogni sua energia, oltre che con tutte le sue sostanze, per venire incontro ad ogni forma di povert\u00e0: quella economica non meno di quella morale, quella della malattia non meno che quella dell'ignoranza\u00bb.\nGli scritti.\nMemorie.\nIl titolo \"Memorie\" non \u00e8 originale ma attribuito da Tarcisio Piccari ad un complesso di scritti autobiografici della Canossa composti per ordine di Mons. Luigi Pacifico Pacetti (1761-1819), predicatore apostolico e diretto collaboratore di Pio VII. Le \"Memorie\", scritte in terza persona, raccolgono i ricordi personali fino al 1827 con una interruzione dal 1816 al 1824.\nFurono pubblicate per la prima volta nel 1966 da Tarcisio Piccari. Una seconda edizione fu pubblicata con il titolo \"Annotazioni autobiografiche spirituali\" nell'opera \"Regole e scritti spirituali di Maddalena di Canossa\" a cura di Emilia Dossi. Una terza edizione a cura di Elda Pollonara fu pubblicata con il titolo \"Memorie\" nel 1988.\nEpistolario.\nLe circa tremila lettere scritte da Maddalena di Canossa sono state pubblicate in edizione critica e raccolte in tre volumi a cura di Emilia Dossi dal 1976 al 1983:"}
{"id": "452576", "revid": "9314", "url": "https://it.wikipedia.org/wiki?curid=452576", "title": "Mannlicher Carcano M91/38", "text": ""}
{"id": "452578", "revid": "21079", "url": "https://it.wikipedia.org/wiki?curid=452578", "title": "Soluzione (matematica)", "text": ""}
{"id": "452579", "revid": "6923", "url": "https://it.wikipedia.org/wiki?curid=452579", "title": "Kit Willer", "text": "Kit Willer \u00e8 un personaggio del fumetto western \"Tex\" edito dalla Sergio Bonelli Editore, ideato da Giovanni Luigi Bonelli e realizzato graficamente da Galep. Figlio del protagonista Tex Willer, \u00e8 considerato uno dei suoi \"pards\" (compagni) insieme a Kit Carson e Tiger Jack. I pellerossa Navajos, presso i quali \u00e8 cresciuto e vive assieme al padre, lo chiamano \"Piccolo Falco\".\nIl personaggio.\nKit, chiamato cos\u00ec dal padre in onore del \"padrino\" Kit Carson (che Kit chiama affettuosamente zio), nasce dal matrimonio secondo il rito dei Navajo, tra Tex e Lilyth (pertanto Kit \u00e8 a tutti gli effetti un meticcio). Kit va molto orgoglioso della sua appartenenza al popolo dei Navajos, e non manca di difenderne l'onore se provocato. Nel \"Texone\" n. 23, \"Patagonia\", Tex afferma che, essendo cresciuto tra i Navajos, Kit si trova pi\u00f9 a suo agio tra la gente semplice e diretta (come, in quel caso, i \"gauchos\" argentini) e che non \u00e8 fatto per la vita di citt\u00e0.\nAnche se Tex parla per la prima volta di lui quando ha solo un anno, Kit fa la sua apparizione nel fumetto nell'episodio \"L'orma della paura\" (corrispondente all'albo del formato attuale n. 10, intitolato \"Il tranello\"), come un bambino gi\u00e0 in grado di colpire con una freccia il cappello di Carson.\nRimasto ben presto orfano della madre, viene mandato da Tex a studiare nella missione di Santa Anita, con l'intenzione di indirizzarlo, attraverso gli studi superiori, alla carriera militare. Tuttavia Kit, pi\u00f9 incline alla vita libera del West che alla monotonia cittadina, preferisce tornare alla riserva dei Navajos per seguire le orme paterne, diventando Ranger alla maggiore et\u00e0. Sotto la guida esperta e severa del padre, in breve diviene abile nell'uso delle armi da fuoco; inoltre, grazie soprattutto agli insegnamenti di Tiger Jack, diventa un provetto cercatore di tracce, impara a lanciare il lazo, a tirare con l'arco, il coltello e il tomahawk e ad applicare molti trucchi dei Navajo, oltre a divenire un eccezionale cavallerizzo. Anch'egli, come il padre, entra a far parte del corpo dei Rangers del Texas. In seguito (\"Colorado Belle\", n. 538), ad un Tex che si preoccupa se la vita di frontiera, tra sparatorie, fuorilegge e indiani, sia quello che ci vuole per un ragazzo della sua et\u00e0, Kit afferma che non cambierebbe questa vita con nulla al mondo.\nGi\u00e0 nell'albo n. 12 (\"Il figlio di Tex\") \u00e8 un giovane scavezzacollo, in grado di stare al fianco del padre e di rimanere invischiato in pericolose avventure.\nSe per molti anni diviene una presenza fissa negli albi, dopo il cosiddetto \"periodo d'oro\" (che si conclude approssimativamente intorno al numero 200) le sue apparizioni si sono fatte via via pi\u00f9 sporadiche: questa assenza viene giustificata dal fatto che, insieme a Tiger Jack, sostituisce Tex nella cura degli interessi della riserva dei Navajo, mentre Tex e Carson sono spesso in missione.\nFisicamente il giovane Kit viene descritto come giovanotto ben piantato, dall'et\u00e0 di circa 18/20 anni (nato presumibilmente nel 1867), come corporatura si immagina poco inferiore agli altri Pards, quindi sui 175\u00a0cm di altezza per circa 65\u00a0kg di peso, ma anch'esso forte, muscoloso, con un'elevata resistenza ed un fisico eccezionale.\nAbilit\u00e0.\nKit Willer ha pressoch\u00e9 le stesse abilit\u00e0 fisiche del padre: resistenza fisica e alle ferite (da taglio, d'arma da fuoco, percussive) e grandi capacit\u00e0 di recupero, spiccate abilit\u00e0 in combattimento sia fisico che con le armi da fuoco (viene spesso definito un tiratore provetto ai livelli di Tex e Kit Carson) che con le armi indiane. \u00c8 un cavaliere eccezionale e un esperto di sopravvivenza in condizioni difficili (nel deserto, per esempio). Conosce molto bene la geografia della riserva Navajo ed \u00e8 un provetto cercatore di tracce e cacciatore.\nConosce alla perfezione tre lingue: l'inglese, lo spagnolo del sudovest e il dialetto Navajo. Presumibilmente sa parlare anche altri dialetti nativi americani.\nLe donne di Kit.\nTra i pards, Kit, probabilmente anche per la giovane et\u00e0, \u00e8 quello pi\u00f9 spesso coinvolto in avventure con risvolti sentimentali. Spesso Carson coglie l'occasione per punzecchiare il figlioccio in proposito, apostrofandolo con \"giovane gaudente\" o simili epiteti.\nLa prima storia amorosa importante \u00e8 quella narrata nel n. 214, \"I due rivali\", dove Kit comunica al padre l'intenzione di sposarsi con la bella messicana Manuela Montoya, da lui salvata mentre stava per essere travolta da una mandria e figlia di un ricco possidente di nobile discendenza spagnola, che si dimostrer\u00e0 tutt'altro che entusiasta all'idea di vedere l'erede coniugarsi con un mezzosangue Navajo. Questo fa naufragare il sogno dei 2 ragazzi, ma quando Manuela viene rapita dagli uomini del suo ricco pretendente Don Pedro Cortez (in realt\u00e0 si tratta di un finto rapimento ordito da Don Pedro per far colpo sulla ragazza), suo padre, preoccupato, prima accusa Tex e Kit, poi si fa aiutare proprio da loro a ritrovare la ragazza. Nonostante tutto si risolva per il meglio, Kit e Manuela si dicono addio. In seguito il ragazzo ammetter\u00e0 che l'idea di accasarsi in un ranch non lo attraeva molto, in quanto avrebbe minato la sua libert\u00e0.\nIn \"Tex\" nn. 407-409 (\"Il passato di Carson\", \"I fuorilegge del Montana\", \"Ultimo scontro a Bannock\"), Kit fa la rocambolesca conoscenza di Donna Parker, figlia della ex fiamma del suo patrigno Kit Carson, Lena Parker. Tra i due scocca un'immediata e sincera simpatia.\nNegli albi nn. 412-414 (\"Yukon selvaggio\", \"La prigioniera del faro\", \"Il risveglio del vulcano\") Kit conosce la giovane Linda Colter, figlia di un geologo, e tra i due sembra nascere una reciproca simpatia (notata tra l'altro da Kit Carson). Tuttavia, al ritorno in America, le strade dei due devono irrimediabilmente dividersi.\nIl secondo episodio narrato nell'albo n. 423, intitolato \"L'uomo senza passato\", vede come protagonista una \"squaw\" della trib\u00f9 degli Ute, Fiore di Luna. La prematura scomparsa della ragazza, colpita a morte da una pallottola a lui destinata, impedir\u00e0 ai due di coronare la loro storia d'amore.\nIn \"Tex\" n. 463, \"I sette assassini\", \u00e8 rappresentato un suo flirt con Donna Parker, presunta figlia di Kit Carson. Da un loro dialogo inoltre si capisce che, tra l'avventura narrata nei nn. 407-409, durante la quale si conoscono, e \"L'uomo senza passato\", i due si sono incontrati almeno un'altra volta, e che Donna ha chiesto notizie del giovane Willer a Kit Carson, il quale le ha rivelato della perdita di memoria del suo figlioccio e della morte di Fiore di Luna. A fine avventura, Lena Parker lascia intendere che per la figlia sia meglio non innamorarsi di un avventuriero vagabondo come Kit Willer, ma in \"Tex\" n. 642, \"Appuntamento con la vendetta\", l'ex killer Kid Rodelo chiede al giovane Willer se sia ancora in contatto con Donna, e Kit lascia intendere di s\u00ec.\nInfine in \"Tex\" n. 627, \"Salt River\", Kit incontra in un villaggio indiano dei Tonto Apache una dottoressa, Sarah Wyatt, che poi si riveler\u00e0 tutt'altro, anche se in un paio di occasioni gli salver\u00e0 la vita. Prima della conclusione della vicenda, Kit ricambier\u00e0 il beneficio.\nSpin-off mancato.\nGli autori per un certo periodo hanno accarezzato l'idea di dar vita ad un fumetto autonomo con protagonista Kit, sulla scia dell'enorme successo riscosso dagli \"eroi-fanciulli\" che furoreggiavano nel fumetto western del Dopoguerra (\"Capitan Miki\", \"Il Piccolo Sceriffo\", \"Il Piccolo Ranger\", \"Un ragazzo nel Far West\")."}
{"id": "452580", "revid": "11694", "url": "https://it.wikipedia.org/wiki?curid=452580", "title": "Morea", "text": ""}
{"id": "452583", "revid": "547992", "url": "https://it.wikipedia.org/wiki?curid=452583", "title": "Giuseppe Bonomi (dirigente)", "text": "Biografia.\nLaureato in giurisprudenza, nel 1991 \u00e8 vicepretore onorario presso la Pretura circondariale di Varese. Nel 1993 inizia la sua attivit\u00e0 politica come assessore all'urbanistica nel comune di Varese, in quota Lega Nord. Nel 1994 \u00e8 eletto deputato nel collegio di Sesto Calende. Nello stesso anno entra a far parte del consiglio di amministrazione della societ\u00e0 SEA, che si occupa della gestione degli aeroporti milanesi di Linate e Malpensa.\nDue anni pi\u00f9 tardi ricopre il ruolo di assessore ai lavori pubblici nel comune di Milano nella giunta guidata dal sindaco Marco Formentini. Dal 1997 al 1999 \u00e8 presidente della SEA nel periodo dell'avvio dell'hub intercontinentale, il cui progetto aveva il nome di \"Malpensa 2000\". Nell'estate del 2001 viene archiviata l'inchiesta avviata dalla procura di Milano relativamente agli appalti della Sea in Argentina.\nNel 2003 riceve un avviso di garanzia da parte della Procura di Milano al quale segue un mandato di perquisizione degli uffici con l'accusa di corruzione nell'assegnazione degli appalti all'Anas di Milano, societ\u00e0 della quale \u00e8 stato anche consigliere di amministrazione fino al 2006. Entrambe le inchieste vengono archiviate senza arrivare alla fase del rinvio a giudizio.\nDal 2003 al 2004 \u00e8 presidente della compagnia aerea Alitalia, su nomina del ministro Lunardi. Durante lo svolgimento dell'incarico entra pi\u00f9 volte in conflitto con l'amministratore delegato Francesco Mengozzi.\nDal 2004 \u00e8 presidente della compagnia aerea Eurofly, specializzata nel settore dei voli charter. Per l'anno fiscale 2006 ha dichiarato 488\u00a0000 euro.\nA fine 2006 lascia l'Eurofly, quando il sindaco di Milano Letizia Moratti lo riporta a dirigere la societ\u00e0 Sea, dove ricopre il doppio ruolo di presidente e amministratore delegato. Il doppio stipendio (totale 650\u00a0000 euro l'anno) \u00e8 stato contestato dalla Corte dei Conti perch\u00e9 sopra il tetto previsto dalla legge\n. Rimane alla guida di SEA fino al giugno 2013, quando viene sostituito da Pietro Modiano (ex banchiere vicino al centrosinistra).\nIn un documento sulle dichiarazioni patrimoniali e reddituali rese dai titolari di cariche elettive e direttive di alcuni enti, a cura della Presidenza del Consiglio dei Ministri ai sensi dell'art. 12 della legge 5 luglio 1982 n. 441, risulta che il manager vanti per il 2010, redditi annui pari a \u20ac."}
{"id": "452584", "revid": "838137", "url": "https://it.wikipedia.org/wiki?curid=452584", "title": "Sinistra Verde", "text": "Sinistra Verde (in olandese: \"GroenLinks\" - GL) \u00e8 un partito politico di orientamento ambientalista fondato nei Paesi Bassi nel 1991. La formazione \u00e8 nata dalla confluenza di quattro distinti soggetti politici:\nStoria.\nUn primo tentativo di costituire un partito unitario avvenne in occasione delle elezioni europee del 1984, quando CPN, PSP, PPR, insieme al Partito Verde dei Paesi Bassi, diedero vita alla lista denominata Accordo Progressista Verde (\"Groen Progressief Akkoord\"). Constatato il risultato negativo delle singole liste alle politiche del 1986, decisero, nel 1989, di dar vita ad un unico partito, processo che \u00e8 terminato ufficialmente nel 1991, con la cessazione dell'attivit\u00e0 politica dei partiti fondatori.\nAlle elezioni legislative del 1989 e alle elezioni legislative del 1994 i GL ottennero rispettivamente 6 e 5 seggi. In questi anni svolsero una dura opposizione ai governi CDA-PvdA di Ruud Lubbers e a guida PvdA di Wim Kok. In occasione delle elezioni legislative del 1998, grazie alla guida del leader Paul Rosenm\u00f6ller i GL ottennero 11 seggi. Alle successive elezioni legislative del 2002, dopo la dura campagna elettorale che vide la morte del politico di destra Pim Fortuyn e le minacce di morte a Rosenm\u00f6ller, i GL ottennero 10 seggi, mentre, alle elezioni legislative del 2003 il partito elesse 8 seggi, conquistando il 5,14% dei consensi.\nAlle elezioni legislative del 2006, i GL scesero al 4,60% e conquistarono 7 seggi, uno in meno. Il leggero calo fu dovuto alla presenza del Partito per gli Animali, che ottenne l'1,8% dei voti ed elesse 2 deputati, sulla base di una piattaforma elettorale del tutto ecologista e scevra da qualsiasi riferimento economico sociale di rilievo. Alle elezioni legislative del 2010, i GL recuperarono il calo delle elezioni precedenti, salendo al 6,67% ed eleggendo 10 deputati, nonostante il PvdA ottenesse l'1,3% dei consensi. Nelle elezioni legislative del 2012 subisce una pesante perdita di voti crollando al 2,33%. Tuttavia 5 anni pi\u00f9 tardi, in occasione delle elezioni legislative del 2017, raggiunger\u00e0 il suo massimo storico ottenendo il 9,13% dei voti. Un altro successo saranno le elezioni europee del 2019 dove il partito salir\u00e0 ulteriormente al 10,90%, tornando ad un risultato a doppia cifra dopo vent'anni.\nIdeologia.\nI GL nascono come un partito ecosocialista con posizioni decisamente \"non violente\". Con il passar del tempo il partito si \u00e8 spostato su posizioni pi\u00f9 moderate, tanto che la leader Femke Halsema, nel 2004, ha definito i GL un partito di sinistra liberale. I GL sono europeisti e hanno particolarmente a cuore le politiche ambientaliste, il multiculturalismo, la difesa di politiche libertarie (legalizzazione droghe leggere, s\u00ec a prostituzione ed eutanasia regolamentate, s\u00ec al matrimonio tra omosessuali), l'attenzione alle politiche sociali. Sono tendenzialmente favorevoli al superamento della monarchia.\nI GL aderiscono al Partito Verde Europeo."}
{"id": "452587", "revid": "174925", "url": "https://it.wikipedia.org/wiki?curid=452587", "title": "Bastit (mitologia)", "text": ""}
{"id": "452591", "revid": "547992", "url": "https://it.wikipedia.org/wiki?curid=452591", "title": "Fausto Cereti", "text": "Biografia.\nLaureato in ingegneria aeronautica, inizia la sua attivit\u00e0 professionale nel 1954 a Fiat Avio. Nel 1969 lavora per Aeritalia dove ricopre il ruolo prima di direttore generale, poi di amministratore delegato. Nel 1990 segue la fusione tra Aeritalia e Selenia e diviene presidente della nuova societ\u00e0 Alenia.\nNel marzo del 1996 diventa presidente della compagnia aerea Alitalia; incarico che mantiene fino al 2003, quando viene avvicendato da Giuseppe Bonomi che ricoprir\u00e0 il ruolo da amministratore delegato. Lascia con qualche polemica l'incarico e nello stesso anno diviene presidente di Assaereo, l'associazione di categoria (affiliata a Confindustria) che riunisce le compagnie aeree presenti in Italia.\nSposato, ha tre figli."}
{"id": "452597", "revid": "1318658", "url": "https://it.wikipedia.org/wiki?curid=452597", "title": "Campionato europeo di calcio 1968", "text": "Il campionato europeo di calcio 1968, noto anche come UEFA EURO 1968 o Italia '68, \u00e8 stata la terza edizione dell'omonimo torneo, organizzato dall'UEFA ogni quattro anni.\nAnche per via del cambio di \"format\" delle qualificazioni, da questa edizione avvenne il cambio di denominazione della manifestazione: da \"Coppa delle Nazioni Europee\" si pass\u00f2 a \"Campionato Europeo UEFA\".\nQualificazioni.\nA partire da questa edizione, furono introdotti i gironi eliminatori: le qualificazioni per i tornei del 1960 e 1964, infatti, erano interamente strutturate sull'eliminazione diretta. Le vincitrici degli otto gironi, uno dei quali composto di tre nazionali e gli altri sette da quattro ciascuno, si sarebbero scontrate nei play-off, che avrebbero funto da quarti di finale, per designare le quattro semifinaliste.\nLe otto partecipanti ai quarti furono:\nQuarti di finale.\nL'UEFA assegn\u00f2 l'organizzazione della fase finale all'Italia, da mercoled\u00ec 5 a sabato 8 giugno 1968: il torneo termin\u00f2, tuttavia, due giorni pi\u00f9 tardi a causa della ripetizione della finale.\nConvocazioni.\nPer la fase finale, ogni Nazionale pot\u00e9 convocare sino ad un massimo di 22 calciatori.\nAvvenimenti.\nL'accoppiamento delle semifinali mise i padroni di casa dell'Italia di fronte all'Unione Sovietica: le due nazionali si erano affrontate anche nelle eliminatorie dell'edizione precedente, con la vittoria andata ai sovietici. A Napoli, dopo lo 0-0 dei tempi supplementari, si ricorse al lancio della moneta: la scelta del capitano azzurro, Giacinto Facchetti, si rivel\u00f2 vincente qualificando l'Italia alla finale. Nell'altro incontro di semifinale, a Firenze and\u00f2 in scena una partita ugualmente tirata, con la Jugoslavia che riusc\u00ec a sconfiggere di misura l'Inghilterra, detentrice del titolo mondiale, solo a pochi minuti dal 90'.\nNella finale di Roma, al vantaggio slavo arrivato sul finire della prima frazione di gioco, replic\u00f2 il pareggio italiano a 10' dal termine del tempo regolamentare: il punteggio di 1-1 permase anche al 120' sicch\u00e9, come da regolamento, il verdetto venne rimandato alla ripetizione da giocarsi a 48 ore di distanza.\nPer la sfida decisiva il commissario tecnico italiano, Ferruccio Valcareggi, inser\u00ec forze fresche, sostituendo ben cinque calciatori rispetto all\"undici\" sceso in campo due giorni prima; il selezionatore jugoslavo Rajko Miti\u0107 non riusc\u00ec a fare altrettanto, con la sua squadra dimezzata da infortuni e altre assenze. In questo scenario gli azzurri ebbero vita facile con un 2-0 maturato gi\u00e0 nella prima mezz'ora di gioco, che valse loro il primo titolo continentale.\nRisultati.\nTabellone.\n&lt;section begin=Group 3 /&gt;&lt;section end=Group 3 /&gt;\nLa squadra vincitrice.\nLa nazionale italiana campione d'Europa 1968."}
{"id": "452600", "revid": "92723", "url": "https://it.wikipedia.org/wiki?curid=452600", "title": "Modigliani Forum", "text": "Il Modigliani Forum, noto in passato come PalaLivorno e come PalaAlgida, \u00e8 una struttura polifunzionale, realizzata per iniziativa dell'amministrazione comunale di Livorno. Si trova in via Veterani dello sport, 8 in localit\u00e0 Porta a Terra, alla periferia est della citt\u00e0.\nLa struttura \u00e8 facilmente raggiungibile sia dalla Variante Aurelia (uscita Livorno Porta a Terra), sia dalla stazione ferroviaria di Livorno Centrale tramite il sottopassaggio pedonale che dista 300 metri dal palasport.\nStoria.\nI lavori sono iniziati nel 1988 con il progetto dell'ingegnere Legnani, a cui \u00e8 subentrato A. Valenti. Dopo una lunga sospensione dei lavori dovuta a varie vicissitudini, il complesso venne finalmente inaugurato il 14 marzo 2004 in occasione della partita Mabo Livorno vs. Skipper Bologna, gara che permise a Basket Livorno di rilanciarsi, arrivando poi a conquistare, proprio tra le mura amiche, la salvezza nel campionato di Lega A (stagione 2003/2004). Fino a quella data le gare venivano giocate nel vecchio PalaMacchia.\nIl 18 aprile 2013, a seguito del risultato di un sondaggio pubblico lanciato dal quotidiano locale \"Il Tirreno\", l'impianto ha assunto la denominazione di Modigliani Forum, in omaggio al pittore livornese Amedeo Modigliani.\nAnalogamente, anche dieci anni prima, mentre era in fase di costruzione, per la scelta del colore della grande cupola di copertura venne eseguito un sondaggio pubblico.\nDescrizione.\nL'elemento architettonico che caratterizza il palazzetto dello sport \u00e8 la copertura in legno strutturale, che risulta essere la pi\u00f9 grande d'Europa, realizzata mediante una struttura a cupola tridimensionale in legno lamellare: 109 metri di diametro, superficie coperta di 12.200 m2 circa, altezza massima di 33 metri.\nIl Modigliani Forum, con una superficie coperta di circa 10.000 m2 e l'arena di circa 2.000 m2, ha una capienza di 8.033 posti di tribuna (di cui 1.305 in tribune telescopiche) che pu\u00f2 essere elevata ad oltre 9.000 allestendo il parterre con poltroncine; \u00e8 il pi\u00f9 capiente palasport della Toscana.\nA ridosso della struttura \u00e8 situato il parcheggio per 1.300 posti auto e 380 posti moto che rende agevole l'accesso alla struttura per chi la raggiunge in automobile, anche per la sua comoda posizione nei pressi della Variante Aurelia, con la vicinissima uscita Livorno Porta a Terra.\nOltre all'arena sono presenti: otto spogliatoi per atleti ed arbitri, la Sala \"Pietro Mascagni\" (320 m2), la sala stampa \"Amedeo Modigliani\" (170 m2), la Sala \"Giovanni Fattori\" (60 m2), tre locali ad uso ufficio, tre magazzini interni e locali tecnici e tecnologici, un magazzino esterno di 400 m2, due punti ristoro, due locali per Polizia e vigili del fuoco, il centro medico per atleti e di pronto soccorso per il pubblico, ampi spazi espositivi e di sosta.\nGestioni.\nDal 2004 al febbraio 2011 l'impianto \u00e8 stato gestito dalla societ\u00e0 Forumnet S.p.A. di Milano che vanta fra le proprie attivit\u00e0 la gestione del Mediolanum Forum di Assago (Milano), il Palazzo del Ghiaccio di Milano, il PalaLottomatica di Roma e l'Allianz Teatro di Assago.\nDal febbraio 2011 \u00e8 tornato nella disponibilit\u00e0 del Comune di Livorno che prevalentemente lo ha utilizzato per ospitare concerti e mostre, visto che il basket cittadino di grande livello (per il quale era stato realizzato) ha conosciuto una profonda crisi relegando la principale societ\u00e0 labronica a disputare i campionati minori.\nAl 2013 infine, nell'ottica di un rilancio complessivo della struttura si registra l'accordo tra Comune di Livorno e nuovi gestori, PalaLivorno scrl, con capofila PRG srl; il progetto ha come sostenitori ufficiali tra l'altro Mukki e Unicoop.\nTale accordo ha fatto s\u00ec che negli anni successivi si intensificassero gli spettacoli ed i concerti, tanto che il Modigliani Forum assieme al Mandela Forum di Firenze risulta essere uno dei pi\u00f9 importanti luoghi di spettacolazione della Toscana."}
{"id": "452604", "revid": "1356", "url": "https://it.wikipedia.org/wiki?curid=452604", "title": "Tauresio", "text": "Tauresio (in latino: \"Tauresium\"; in greco antico: ; ), corrispondente all'odierna Taor, localit\u00e0 facente parte del territorio del comune di Zelenikovo, nella Macedonia del Nord, nota anche come Gradi\u0161te (), \u00e8 un antico villaggio della Macedonia del Nord, nel territorio del comune di Zelenikovo.\nStoria.\nIn questa fortezza romana nacquero, nel 482, l'imperatore Flavio Pietro Sabbazio Giustiniano e il re ostrogoto Teodato. Fece parte dell'Impero Romano, dell'Impero romano d'Oriente e dell'Impero bizantino"}
{"id": "452610", "revid": "124024313", "url": "https://it.wikipedia.org/wiki?curid=452610", "title": "Nazionale di calcio", "text": "La nazionale di calcio \u00e8 una squadra che rappresenta la federazione d'appartenenza a livello internazionale.\nDefinizione.\nLe squadre nazionali sono espressioni ciascuna della propria federazione (che generalmente rappresenta un Paese sovrano come per esempio Italia, Brasile o Germania, anche se esistono eccezioni storiche come le quattro federazioni del UK, Inghilterra, Galles, Scozia e Irlanda del Nord, oppure geografiche come Tahiti, dipartimento della Francia ma per motivi di lontananza dalla madrepatria autorizzata ad agire in autonomia in Oceania e ad avere una propria rappresentativa internazionale); ogni federazione, per competere a livello internazionale con proprie rappresentative nazionali, deve essere riconosciuta e affiliata alla FIFA.\nL'allenatore di una Nazionale \u00e8 chiamato commissario tecnico, il quale convoca i calciatori in ottemperanza ai criteri vigenti per l'evento.\n\u00c8 indifferente se il giocatore convocato sia tesserato per un dato club o sia libero da contratto.\nLivelli.\nNazionale A.\nDetta anche Nazionale maggiore, \u00e8 la massima rappresentativa nazionale: i calciatori sono convocabili senza limite d'et\u00e0.\nNazionale giovanile.\nGli atleti di tale formazione devono avere un'et\u00e0 che non superi il numero indicato dopo la dicitura Under (per esempio Under-21). Fanno eccezione i fuoriquota.\nNazionale di lega.\nPossono venire convocati i calciatori militanti in un campionato, senza distinzione di nazionalit\u00e0.\nEventi.\nIl calendario FIFA prevede le seguenti competizioni:\nSuddivisione per federazioni continentali.\nLa presente suddivisione non \u00e8 n\u00e9 amministrativa n\u00e9 geografica ma tiene conto solo dell'affiliazione di una federazione alla propria confederazione continentale: quindi, a titolo d'esempio (non esaustivo) l', bench\u00e9 geograficamente in Oceania, calcisticamente \u00e8 una federazione asiatica perch\u00e9 affiliata alla AFC, cos\u00ec come , , e , bench\u00e9 in Asia, ai fini calcistici sono europee in quanto affiliate all'UEFA."}
{"id": "452614", "revid": "547992", "url": "https://it.wikipedia.org/wiki?curid=452614", "title": "Renato Riverso", "text": "Biografia.\nNel 1957 entra nella societ\u00e0 IBM Italia e ne diventa, dieci anni pi\u00f9 tardi, direttore amministrativo; nel 1973 guida l'area Europa sud-est della multinazionale statunitense. Quattro anni pi\u00f9 tardi torna in IBM Italia dove scala le posizioni di vertice: direttore generale prima, amministratore delegato e presidente poi. Nel 1991 \u00e8 a capo di Ibm World Trade Emea Corporation, con sede a Parigi, e nel 1992 \u00e8 senior vice presidente della IBM Corporation. \nNel 1994 il presidente dell'IRI, Romano Prodi, lo nomina presidente della compagnia aerea Alitalia. Entra in conflitto con l'amministratore delegato Roberto Schisano e dopo l'allontanamento di quest'ultimo ha, per un breve periodo, la guida operativa dell'azienda. L'IRI per\u00f2 preferisce affidarsi ad una persona esperta del mondo aereo e nomina nuovo amministratore delegato Domenico Cempella, che tra i suoi primi provvedimenti rimuove i dirigenti voluti dal presidente.\nRiverso nel 1996 si dimette e viene sostituito da Fausto Cereti.\nDal 1994 al 2003 \u00e8 presidente della \"Banca ING Baring Italia\". \u00c8 stato membro dei consigli di amministrazione della Banca di Roma, Ras Assicurazioni e Merloni Elettrodomestici. Attualmente siede nel cda dell'azienda Selenia.\nNel 2003 con un gruppo di investitori, tra cui Vittorio Merloni, ha acquisito la societ\u00e0 Netscalibur."}
{"id": "452616", "revid": "47767", "url": "https://it.wikipedia.org/wiki?curid=452616", "title": "Fontana dell'Aquila (Trento)", "text": "La fontana dell'Aquila \u00e8 situata nella piazza del Duomo di Trento, proprio a ridosso di casa Cazuffi, l\u00e0 dove si diparte via Belenzani. La fontanella \u00e8 sormontata da un'aquila di pietra, la stessa rappresentata nello stemma della citt\u00e0 (cio\u00e8 l'aquila di San Venceslao), intenta a becchettarsi un'ala.\nIl progetto iniziale porta la firma dell'ingegner Leonardi, mentre quello definitivo appartiene a Stefano Varner e porta la data definitiva del 20 marzo del 1850.\nAlcuni ritengono che la statua dell'aquila provenga da un manufatto precedente, specificamente dalla sommit\u00e0 della fontana che un tempo si trovava di fronte alla chiesa di San Pietro. Esiste anche una leggenda che ne spiegherebbe la genesi.\nIl mito.\nLa leggenda dell'aquila di pietra narra di un tal Gian Giorgio Scanda di Sardagna e di un'aquila del monte Bondone con la quale aveva stretto una forte amicizia, ostacolata dalla moglie di lui. Infatti la donna non accettava il rapporto tra i due e spesso questo livore sfociava in litigi molto violenti, in cui la moglie aveva la peggio.\nUn giorno per\u00f2 la divergenza si fece pi\u00f9 violenta del solito e il litigio fin\u00ec con la morte della donna per mano del marito esasperato. L'uomo fu portato in cella dove ricevette la visita di un usignolo messaggero dell'aquila, la quale si offriva di salvarlo purch\u00e9 non giurasse il falso. \nDopo molti giorni di prigionia solitaria, l'uomo fu condotto a palazzo Pretorio di fronte ai giudici e, pur mentendo, evit\u00f2 accuratamente di giurare il falso. I contadini di Sardagna tuttavia lo accusarono di essere un poco di buono, cosa che convinse i giudici a condannarlo alla decapitazione.\nL'uomo fu quindi portato sul patibolo nell'antistante piazza del Duomo tra la folla inferocita. Con la testa gi\u00e0 poggiata sul ceppo vide giungere l'aquila; a quel punto, sentendosi perduto e pieno d'odio verso l'aquila che lo aveva illuso, giur\u00f2 la propria innocenza e accus\u00f2 l'animale d'aver commesso l'omicidio, aggiungendo: \"Se io mento, che tu, maledetta, diventi di sasso!\". All'improvviso il volatile si trasform\u00f2 in pietra, confermando la colpevolezza dell'uomo che fu quindi giustiziato. L'aquila pietrificata, dopo qualche giorno, venne posta sulla fontanella che si pu\u00f2 veder ancor oggi in piazza del Duomo di Trento.\nUn'altra versione della leggenda narra di un uomo di Sardagna condannato ingiustamente a morte, che prima di salire sul patibolo davanti alla Torre Civica vide un'aquila volteggiare e grid\u00f2 \"L'aquila diventi di pietra se io sono innocente\". L'aquila si tramut\u00f2 in pietra, l'uomo fu liberato, ed essa rimase nel luogo ove si era posata prima di mutarsi in pietra."}
{"id": "452617", "revid": "599013", "url": "https://it.wikipedia.org/wiki?curid=452617", "title": "Figli della carit\u00e0 (canossiani)", "text": "I Figli della carit\u00e0 (in latino \"Congregatio Filiorum a Caritate\") sono un istituto religioso maschile di diritto pontificio: i membri di questa congregazione, detti comunemente Canossiani, pospongono al loro nome la sigla F.d.C.C.\nStoria.\nLe origini di questa congregazione risalgono all'oratorio maschile istituito da Maddalena di Canossa (1774-1835) presso la \"casa di carit\u00e0\" annessa alla chiesa di Santa Lucia a Venezia, accanto al convento delle Figlie della Carit\u00e0: l'opera, finalizzata all'educazione dei fanciulli poveri, venne affidata dalla Canossa al sacerdote Francesco Luzzo, divenuto poi frate carmelitano scalzo.\nAlla morte della fondatrice la congregazione maschile, diversamente dal ramo femminile, era scarsamente organizzata e aveva avuto uno sviluppo assai limitato; sopravvisse soprattutto grazie al sostegno dei patriarchi di Venezia.\nNel 1844 la chiesa di Santa Lucia venne abbattuta per far posto alla nuova stazione ferroviaria e la comunit\u00e0 dei sacerdoti si separ\u00f2 dalle suore per trasferirsi presso l'ex convento francescano di San Giobbe. I canossiani presero l'abito religioso il 29 aprile 1860 per volere del patriarca Angelo Ramazzotti e nel 1897 ebbero la loro prima regola a opera del patriarca Giuseppe Melchiorre Sarto (divenuto, in seguito, pontefice col nome di Pio X).\nLa congregazione conobbe un notevole sviluppo tra il 1923 e il 1927, quando vennero aperte le prime filiali. I canossiani ricevettero il pontificio decreto di lode nel 1949 e l'approvazione definitiva dalla Santa Sede il 19 gennaio 1960.\nAttivit\u00e0 e diffusione.\nI canossiani si dedicano alla catechesi, all'educazione e all'istruzione della giovent\u00f9 in scuole, oratori, collegi, orfanotrofi e istituti professionali; sono attivi anche in campo missionario.\nOltre che in Italia, i canossiani sono presenti in Brasile, Filippine, Kenya, India e Tanzania; il moderatore supremo, che porta il titolo di preposito generale, risiede a Verona.\nAlla fine del 2008 la congregazione contava 35 case con 153 religiosi, 114 dei quali presbiteri.\nL'attuale Superiore \u00e8 Padre Carlo Bittante, eletto il 28 aprile 2018."}
{"id": "452618", "revid": "287204", "url": "https://it.wikipedia.org/wiki?curid=452618", "title": "Canossiani", "text": ""}
{"id": "452620", "revid": "104485", "url": "https://it.wikipedia.org/wiki?curid=452620", "title": "Perizoma", "text": "Per perizoma si intende un indumento usato dalle popolazioni primitive per coprire i genitali, ma anche un tipo moderno di biancheria intima o di costume da bagno sia in versione femminile sia in versione maschile. Esso \u00e8 costituito da un pannello di stoffa ridotto sul davanti, mentre sul retro assume diverse forme (striscioline o triangoli di stoffa, elastici, cordoncini) che lasciano scoperti i glutei; spesso viene confuso col tanga, che invece \u00e8 molto meno coprente dato che il perizoma, al contrario del tanga, \u00e8 composto, nella parte posteriore, da un pannello di tessuto molto pi\u00f9 grande. Nel gergo comune i due significati talvolta si sovrappongono: alcuni ritengono che le differenze tra i due capi d'abbigliamento siano minime e non giustifichino l'uso di due parole diverse (a tal proposito leggere sotto il paragrafo \"Caratteristiche\").\nStoria.\nLa parola deriva dal greco per\u00ec-zoma (dal verbo perizonnymi \"cingere attorno\", composto a sua volta da \"per\u00ec\" \"attorno\" e \"zonnymi\" \"cingere\"), che indica una fascia che cingeva i fianchi e scendeva fino a coprire i genitali. Storicamente, capi simili ai moderni perizomi venivano usati da molte popolazioni antiche. Reperti archeologici (vasi, terrecotte, ecc.) dimostrano la diffusione del perizoma nel bacino del Mediterraneo. Nell'antico Egitto (Basso Egitto, I Dinastia) veniva usato un perizoma di cotone, spesso in abbinamento a una cintura; quello di schiavi, soldati e contadini era abbastanza semplice, pi\u00f9 raffinato e con alcuni ornamenti quello di giudici, sacerdoti e re. A Creta, durante il periodo della civilt\u00e0 minoica era indossato da atleti e acrobati, come documenta l'affresco della taurocatapsia. Nell'antica Grecia esso veniva usato dagli atleti o nei bagni termali. Fu usato dagli Etruschi e anche nell'antica Roma, dove era chiamato \"subligaculum\". Il \"perizonium\" era una variante pi\u00f9 semplice, realizzata con teli di lino, identico a quello che si pu\u00f2 notare nell'iconografia cristiana nella crocifissione di Ges\u00f9. \nEsempi di diffusione del perizoma sono presenti anche in numerose trib\u00f9 primitive, in particolare modelli costruiti con pelle e/o fibre vegetali.\nIn tempi moderni ha iniziato a diffondersi come indumento femminile alla fine degli anni settanta ed oggi \u00e8 un indumento piuttosto diffuso. Il perizoma maschile \u00e8 stato introdotto all'inizio degli anni ottanta, anche se ad oggi l'uso da parte degli uomini \u00e8 ancora abbastanza limitato, in Italia ancor meno che in altri paesi. Gli uomini che lo apprezzano lo scelgono per la sua praticit\u00e0, perch\u00e9 sostiene bene l'anatomia dei genitali e anche per una valenza erotica. \nCaratteristiche.\nIl perizoma \u00e8 un indumento che copre i genitali, l'ano e il perineo, lasciando scoperte completamente le natiche. In inglese il perizoma indossato dalle popolazioni antiche o primitive viene chiamato \"loincloth\". Sempre nella lingua inglese il perizoma usato oggi come indumento intimo \u00e8 indicato con la parola \"thong\", che significa sia \"cinturino (\"cinghia, laccio) sia correggia (un tipo di \"finimento per cavalli\") o anche frustino. Un altro termine inglese per definire il perizoma, lemma che si sta diffondendo rapidamente anche in Italia, \u00e8 \"string\", il cui primo significato \u00e8 \"corda\". Con il termine \"string\" o \"g-string\" (ossia la corda del sol nel violino, quella con il calibro pi\u00f9 grosso) si indica invece un perizoma ancora pi\u00f9 succinto, con il pannello anteriore ridotto al minimo indispensabile per coprire il pube o solamente i genitali, mentre la parte posteriore \u00e8 costituita da un cordoncino o un elastico che passa tra le natiche ricongiungendosi con il cordoncino che cinge i fianchi. Esistono diversi modelli di \"perizoma\" a seconda della forma che la corda posteriore viene a creare quando si ricongiunge con l'elastico in vita. In inglese \u00e8 indicato come modello \"T-back\" quello in cui l'elastico che cinge la vita forma una T con quello che passa fra le natiche. Il modello chiamato \"Delta back\" invece ha la caratteristica di avere l'elastico che passa tra le natiche che si divide in due elastici, prima di ricongiungersi con l'elastico in vita, formando un triangolo ovvero una forma a \"delta\". Esiste anche un modello che ha un sottilissimo elastico in vita che dietro si incunea direttamente tra le natiche congiungendosi con un elastico che passa attraverso la zona perineale e che apparentemente non si vede (in inglese indicato come modello \"Y-back\"). \nNei paesi ispanici \u00e8 nato e si \u00e8 diffuso uno spiritoso modo alternativo per chiamare il perizoma: \"filo interdentale\" (\"hilo dental\" in spagnolo o \"fio dental\" in portoghese), facente riferimento ovviamente alla tendenza dell'elastico posteriore a infilarsi attraverso l'incavo tra le natiche come il filo interdentale passa tra gli interstizi dei denti. In inglese viene talvolta anche usato il termine \"Butt floss\". In lituano \u00e8 \"siaurik\u0117s\" (\"restringere\"), in turco \"ipli k\u00fclot\" (\"mutande con corda\"), e in bulgaro \"prashka\" ( \u043f\u0440\u0430\u0448\u043a\u0430 ), che significa fionda. In Israele il perizoma, \u00e8 chiamato \"Khutini\" ( \u05d7\u05d5\u05d8\u05d9\u05e0\u05d9 ), dalla parola Khut, che significa corda. Allo stesso modo, in Iran , si chiama \"Shortbandi\" ( \u0634\u0648\u0631\u062a \u0628\u0646\u062f\u06cc ) ovvero slip con una corda. Un termine gergale spagnolo portoricano , usato dagli artisti Reggaeton , \u00e8 \"gistro\" . Gli australiani spesso si riferiscono colloquialmente al \"G-string\" con il nome \"g-banger\" o semplicemente \"banger\" . Alcuni nomi per il perizoma fanno riferimento alla nudit\u00e0 delle natiche, come si vede nella parola spagnola \"colaless\" (l'origine \u00e8 probabilmente collegata al termine topless ma in riferimento alla \"cola\" , termine colloquiale per il \"sedere\" nello spagnolo sudamericano). In cinese , il T-back \u00e8 comunemente chiamato \"dingziku\" (\u4e01\u5b57\u8932 / \u4e01\u5b57\u88e4) che letteralmente significa mutande a \"\u4e01.\" In coreano, si chiama \ud2f0 \ud32c\ud2f0 ( \"T slip\" ).\nAltra cosa \u00e8 invece l'indumento che in italiano generalmente viene definito con il termine brasiliana, dove le natiche sono parzialmente coperte diagonalmente da due lembi di stoffa che si ricongiungono poco prima del cavallo. \nNel contesto della moda moderna il perizoma non va confuso neanche con l'altro indumento succinto che \u00e8 il tanga. Quest'ultimo, a differenza del primo, \u00e8 formato da un pannello di stoffa sia nella parte anteriore che posteriore. Le natiche sono in parte coperte e i due pannelli di stoffa sono sorretti generalmente da un cordoncino o da un elastico. Nella lingua italiana si confondono i due termini poich\u00e9 nei paesi di lingua spagnola con il termine tanga si indica l'indumento che in italiano corrisponde al perizoma mentre nei paesi di lingue anglosassoni e germaniche si fa distinzione tra quello che \u00e8 il perizoma (\"thong\" e \"string\") e il tanga poco sopra descritto. Nella lingua italiana si suggerisce di utilizzare distintamente i termini perizoma e tanga soprattutto per quanto riguarda la moda moderna di biancheria intima, \nUso, societ\u00e0 e aspetti sanitari.\nPer le ridotte dimensioni e per la tendenza del perizoma a sottolineare alcune parti del corpo, esso \u00e8 considerato normalmente un indumento particolarmente sexy. In effetti, per le sue caratteristiche di essenzialit\u00e0, una volta indossato si posiziona, posteriormente, nell'incavo tra le natiche, lasciando scoperta la quasi totalit\u00e0 del sedere mentre la parte dei genitali \u00e8 appena coperta. Questo pu\u00f2 avere una forte valenza erotica per entrambi i sessi, sia per chi lo indossa, sia per chi lo osserva. Inoltre le parti di stoffa possono stimolare alcune zone erogene come quella perineale. \nLe indagini sulle consumatrici dimostrano che esse scelgono generalmente il perizoma in quanto lo ritengono pi\u00f9 valido da un punto di vista estetico, soprattutto quando vengono indossati indumenti attillati. Infatti \u00e8 pi\u00f9 difficile notarlo sotto la gonna o i pantaloni. Alcuni uomini sotto pantaloni attillati usano il perizoma per lo stesso motivo, soprattutto sotto i pantaloncini aderenti o i legging per lo sport e la palestra.\nAlcuni studi clinici effettuati su donne che indossano regolarmente il perizoma hanno evidenziato, specialmente in associazione con filati non naturali (Poliestere, poliammide, elastam), una maggior incidenza di patologie infiammatorie e, in qualche caso, di infezioni in zona anale, perianale e pubica rispetto a chi indossa regolarmente uno slip. L'orientamento clinico attuale \u00e8 pertanto quello di sconsigliarne l'utilizzo quotidiano soprattutto a donne con tendenza individualmente accertata a questo tipo di patologie e a donne in gravidanza o nei periodi mestruale e premestruale.\nNessuno studio di questo tipo condotto su uomini \u00e8 noto a oggi, sembra comunque che alcuni modelli di perizoma per uomo siano pi\u00f9 consoni alle caratteristiche dei genitali maschili in quanto, a differenza degli slip che generalmente tendono a schiacciare e a comprimere la zona genitale, favoriscono la naturale posizione dei genitali stessi e la giusta temperatura per i testicoli idonea per la sopravvivenza degli spermatozoi. In particolare, si tratta del perizoma con effetto push-up o anche dei modelli che in lingua inglese sono chiamati \"thong bulge\" o \"string bulge\" (perizoma con sporgenza) oppure \"thong 3D\".\nVarianti e indumenti simili.\nAnche la parte inferiore di costumi da bagno con due pezzi (bikini) pu\u00f2 essere strutturata come un perizoma, finalizzato a facilitare un'abbronzatura quasi integrale; l'uso del perizoma per il mare \u00e8 molto soggetto alle tendenze e ai flussi e reflussi della moda. A differenza di altri Paesi europei in Italia il perizoma per il mare non \u00e8 ancora molto diffuso, soprattutto tra gli uomini, in quanto legato nell'immaginario di molti alla cultura gay. In realt\u00e0 il perizoma \u00e8 usato indistintamente sia dagli eterosessuali che dagli omosessuali. Molte case di moda di costumi da bagno per donna si sono dedicate anche al modello detto \"brasiliano\" descritto sopra (vedasi \"Caratteristiche\").\nUn altro tipo di perizoma \u00e8 il \"cache sex\", esso coincide spesso con il modello che in inglese \u00e8 chiamato \"string\", come sopra descritto. Il cache sex \u00e8 formato da un solo cordoncino ai fianchi, un triangolo ridottissimo davanti appena sufficiente per coprire i genitali e da un altro cordoncino che si congiunge dietro passando attraverso la zona perineale. Il triangolino davanti spesso pu\u00f2 avere anche la possibilit\u00e0 di essere regolato in larghezza attraverso una coulisse. Il cache sex \u00e8 usato ad esempio dai modelli e dalle modelle per le pose di nudo artistico. Il perizoma viene usato anche nella danza, sia per ragioni estetiche (sotto gli indumenti molto aderenti diventa alla vista impercettibile) e sia per proteggere e contenere le parti intime dei danzatori.\nEsistono particolari modelli di body, sia per uomo sia per donna, detti body-perizoma che nella parte posteriore sono costruiti come un perizoma. I body-perizoma sono usati sia nella danza che come intimo. Alcune versioni di body-perizoma sono molto ridotte tanto da lasciare completamente liberi i fianchi: dal triangolino dietro si diramano due strisce di stoffa, o due bretelle, che salgono su fino alle spalle per poi ricadere sul petto e riallacciarsi sulla parte davanti. Questo tipo di Body-perizoma viene chiamato anche \"Suspender\" e pu\u00f2 essere sia da uomo sia da donna, con coppe per il seno incluse o senza. Una variante per uomo \u00e8 il modello \"Stola\" della Manstore: esso \u00e8 costituito da un unico stretto triangolo che da dietro sale per tutto il centro della schiena fino ad allacciarsi al collo per poi ricadere con una sottile striscia di stoffa al centro del petto fino a coprire la zona genitale. Ultima variante, in senso cronologico, \u00e8 il modello per uomo che in lingua inglese \u00e8 definito \"one side thong\" ovvero \"perizoma da un lato\", esso lascia completamente libero un fianco poich\u00e9 gli elastici che passano ai lati dell'inguine si dirigono entrambi verso un solo fianco per poi passare dietro tra le natiche.\nProduzione.\nQuasi tutti i marchi di intimo per donna hanno in catalogo modelli di perizoma, nonch\u00e9 diversi i marchi che si dedicano alla produzione di perizoma per uomo."}
{"id": "452627", "revid": "287204", "url": "https://it.wikipedia.org/wiki?curid=452627", "title": "Algoritmo di de Casteljau", "text": "In matematica e in particolare in analisi numerica, lalgoritmo di de Casteljau, che prende il nome dal suo autore Paul de Casteljau, \u00e8 un metodo ricorsivo per valutare polinomi nella forma di Bernstein o curve di B\u00e9zier.\nSebbene l'algoritmo sia pi\u00f9 lento per la maggior parte delle architetture se comparato all'approccio diretto, \u00e8 numericamente pi\u00f9 stabile.\nDefinizione.\nDato un polinomio \"B\" in forma di Bernstein di grado \"n\"\ndove \"b\" \u00e8 un polinomio base di Bernstein, il polinomio al punto \"t\"0 pu\u00f2 essere valutato con la relazione di ricorrenza\ncon\nAnnotazioni.\nNel calcolo manuale \u00e8 utile scrivere i coefficienti in uno schema triangolare del tipo:\nNella scelta di un punto \"t\"0 per cui calcolare il polinomio di Bernstein, si possono usare le diagonali dello schema triangolare per costruire una divisione del polinomio.\nfino a\ne\nEsempio.\nSi vuole calcolare il valore del polinomio di Bernstein di grado 2 con i coefficienti:\nnel punto \"t\"0.\nSi avvia la ricorsione con:\ne alla seconda iterazione la ricorsione termina con:\nche \u00e8 il polinomio di Bernstein desiderato di grado \"2\"."}
{"id": "452629", "revid": "29727", "url": "https://it.wikipedia.org/wiki?curid=452629", "title": "Sarcopterigi", "text": ""}
{"id": "452633", "revid": "1718925", "url": "https://it.wikipedia.org/wiki?curid=452633", "title": "Banca Intesa", "text": "Banca Intesa \u00e8 stato uno dei principali gruppi bancari italiani e uno dei protagonisti sullo scenario finanziario europeo.\nStoria.\nAveva sede legale a Milano e nacque nel 1998 dall'integrazione della Cassa di Risparmio delle Provincie Lombarde (CARIPLO) con il Banco Ambrosiano Veneto (derivante a sua volta dalla fusione tra Banco Ambrosiano e Banca Cattolica del Veneto).\nNel 2000 con la conclusione del processo di fusione, per incorporazione, ha acquisito numerose banche regionali, tra le quali la Cassa di Risparmio di Parma e Piacenza, FriulAdria (entrambe cedute a Cr\u00e9dit Agricole dopo la fusione del 2007 per motivi di antitrust), Carisap e Carifol.\nNel 1999 nel Gruppo Intesa entr\u00f2 la Banca Commerciale Italiana (COMIT). Con la successiva fusione, avvenuta nel maggio 2001, il gruppo assunse la denominazione di \"IntesaBci\". Nel dicembre 2002 l'assemblea deliber\u00f2, con effetto dal 1\u00ba gennaio 2003, la modifica della denominazione sociale in \"Banca Intesa\".\nIl 24 agosto 2006 venne annunciato un progetto di fusione tra Banca Intesa e Sanpaolo IMI, che il 1\u00ba dicembre 2006 venne approvato dalle assemblee degli azionisti delle due banche. Il 1\u00ba gennaio 2007 la fusione divenne operativa, facendo cos\u00ec nascere Intesa Sanpaolo, prima banca italiana nonch\u00e9 una delle principali nella zona euro.\nIl nuovo gruppo bancario ha sede sociale a Torino ed \u00e8 amministrato secondo il modello dualistico, sistema di derivazione germanica, introdotto con la riforma del diritto societario del 2003, che vede la compresenza di un consiglio di sorveglianza (che esercita molti poteri tradizionalmente riservati all'assemblea) e di un consiglio di gestione. In Italia, \u00e8 la prima applicazione di questo modello in una societ\u00e0 di grandi dimensioni.\nEx struttura organizzativa.\nLa societ\u00e0 capogruppo \"Banca Intesa\" operava con una struttura organizzativa composta da cinque aree di business:\nLe attivit\u00e0 inerenti ai crediti in sofferenza, compreso il personale relativo, erano state scorporate e conferite in una societ\u00e0 poi incorporata dall'Italfondiario del grande gruppo statunitense Fortress.\nUltimo presidente di Banca Intesa \u00e8 stato Giovanni Bazoli, ultimo amministratore delegato \u00e8 stato Corrado Passera.\nIl logo.\nIl marchio di Banca Intesa (oggi incorporato in quello di \"Intesa Sanpaolo\", al centro tra le due parole) rappresenta un acquedotto, una struttura di pietra e d'acqua, segno di solidit\u00e0, dinamismo e sviluppo. Esso \u00e8 anche simbolo di solidariet\u00e0 e intende simboleggiare l'impegno e la responsabilit\u00e0 del gruppo nei confronti della societ\u00e0 civile."}
{"id": "452634", "revid": "554814", "url": "https://it.wikipedia.org/wiki?curid=452634", "title": "Regola di Cannizzaro", "text": "La regola di Cannizzaro detta anche regola degli atomi, \u00e8 il metodo per calcolare la massa atomica di un elemento.\nLa regola afferma che: \"le varie quantit\u00e0 in massa di uno stesso elemento, contenute nelle molecole di sostanze diverse, sono tutte multipli interi di una stessa quantit\u00e0, la quale deve ritenersi la massa atomica dell'elemento\". Scegliendo quindi la pi\u00f9 piccola quantit\u00e0 in massa di ogni elemento contenuta nelle masse molecolari dei vari composti, fu possibile ottenere le masse atomiche relative di quasi tutti gli elementi conosciuti."}
{"id": "452636", "revid": "729019", "url": "https://it.wikipedia.org/wiki?curid=452636", "title": "Pointe du Hoc", "text": "Il Pointe du Hoc (letteralmente in lingua normanna: \"Punta dell'Uncino o del Gancio\") \u00e8 una falesia sulla costa normanna della Francia. Esso \u00e8 diventato famoso nella storia del Novecento per la battaglia svoltasi all'alba del 6 giugno 1944, tra le truppe scelte dell'esercito degli Stati Uniti e le forze tedesche. I Ranger statunitensi che assaltarono la scogliera, alta circa 30 metri ed estesa per circa 6\u00a0km e mezzo, facevano parte delle truppe alleate impiegate nell'Operazione Overlord, in particolare nella sua fase d'assalto anfibio, l'Operazione Nettuno.\nObiettivi e piani di battaglia.\nL'obiettivo del 2\u00ba e del 5\u00ba Battaglione Ranger, le unit\u00e0 del 75\u00ba Reggimento impiegate nella missione, era di creare una testa di ponte sullo sperone della scogliera e penetrare nell'entroterra per circa cinque-sei chilometri, tra il fiume Dr\u00f4me e i sobborghi di Isigny-sur-Mer. Sulla cima della scogliera, posta a sei chilometri a ovest di Omaha Beach, i tedeschi avevano costruito una fortificazione con diversi cannoni presi ai francesi da 155\u00a0mm, con i quali avrebbero potuto decimare le unit\u00e0 statunitensi durante lo sbarco a Omaha e anche a Utah Beach, grazie ad una portata di oltre venti chilometri. I Ranger quindi dovevano neutralizzare l'artiglieria tedesca prima che cominciasse ad aprire il fuoco sulla spiaggia. Tra aprile e maggio del 1944, i tedeschi posizionarono diverse difese sulla scogliera tra cui quattro mitragliatrici, due delle quali protette da casematte di cemento. Fu scelto di attaccare dal mare proprio per via dell'alta scogliera. I tedeschi infatti si erano preoccupati soprattutto di difendersi dall'entroterra probabilmente ritenendo impensabile un assalto anfibio alla scogliera.\nIl piano consisteva in un iniziale assalto della scogliera, alle ore 06:30, da parte delle Compagnie D, E e F, comandate direttamente dal tenente colonnello James Rudder; la Compagnia D a ovest del promontorio mentre la E e la F a est. Una volta raggiunta la cima delle scogliere sarebbero giunti in supporto il 5\u00ba Battaglione e le Compagnie A e B del 2\u00ba. In seguito le truppe sarebbero penetrate pi\u00f9 nell'entroterra per distruggere l'artiglieria nemica, collegando Grandcamp-Maisy a Vierville-sur-Mer e attendendo il 116\u00ba Reggimento da Omaha, per entrare poi a Grandcamp. Un piano alternativo prevedeva lo sbarco della seconda ondata di Ranger nel settore del 116\u00ba Reggimento ad Omaha, nel caso in cui entro mezz'ora dall'inizio dell'assalto gli uomini di Rudder non avessero segnalato la conquista della scogliera. In entrambi i casi, l'obiettivo dei Ranger rimaneva rendere inoffensiva l'artiglieria tedesca.\nLa Compagnia C del 2\u00ba Battaglione aveva un'altra missione, ovvero doveva sbarcare a fianco al 116\u00ba Reggimento e neutralizzare le difese tedesche a Pointe de la Perc\u00e9e.\nAnche Pointe du Hoc fu colpita dai bombardamenti di preparazione all'invasione alleata. Per mesi i britannici bombardarono la costa continentale che si affaccia sul Canale della Manica, concentrandosi sugli obiettivi reali dell'invasione solo nella notte tra il 5 e il 6 giugno. Quaranta minuti prima dell'assalto, la nave da battaglia USS \"Texas\" apr\u00ec il fuoco con i suoi cannoni sulle difese della scogliera e, venti minuti dopo, un ultimo pesante bombardamento colp\u00ec la scogliera.\nLo sbarco.\nLe pessime condizioni atmosferiche e gli errori di manovra delle piccole imbarcazioni da trasporto costarono delle vite umane ed un ritardo di trenta minuti. I primi Ranger giunsero alle pendici della parete rocciosa con trentotto minuti di ritardo, alle ore 07:08, e questo ritardo pes\u00f2 molto sul futuro delle operazioni nei due giorni che seguirono. Nel frattempo le altre unit\u00e0 Ranger attendevano il segnale al largo della costa francese, sapendo che se entro le 07:00 tale segnale non fosse giunto avrebbero dovuto cambiare destinazione di sbarco. Il ritardo quindi obblig\u00f2 il 5\u00ba Battaglione e le due restanti unit\u00e0 del 2\u00ba Battaglione Ranger a sbarcare presso Vierville alle ore 07:45. I Ranger sulla scogliera quindi dovettero affrontare la battaglia da soli con unico supporto il fuoco di due cacciatorpediniere, uno britannico e uno statunitense, i quali bombardarono i tedeschi mentre la fanteria sbarcava sul fianco est della scogliera; anche la Compagnia D sbarc\u00f2 l\u00ec, poich\u00e9 le sue imbarcazioni non poterono correggere sufficientemente la rotta per via del maltempo.\nL'assalto alla scogliera.\nI nove mezzi da sbarco superstiti approdarono tutti in un'area di circa 450 metri e, nonostante le varie unit\u00e0 fossero vicine tra loro e potessero collaborare, in questa fase gli ordini erano di lavorare in singolo, ognuna infatti doveva scalare la scogliera da s\u00e9 e risolvere i propri problemi autonomamente. Il primo di questi fu superare i circa trenta metri di sabbia dalla riva all'inizio della scogliera. L'intera area era infatti piena di crateri causati dai bombardamenti che ostacolavano le manovre dei Ranger. Quando i primi soldati giunsero alle pendici della scogliera, i tedeschi cominciarono a lanciare gi\u00f9 bombe a mano e ad aprire il fuoco dalla cima della rupe e con mitragliatrici posizionate sul fianco sinistro della spiaggia. Ai piedi della scogliera i Ranger trovarono un po' di riparo trovandosi in un punto cieco delle mitragliatrici e riparato dalla cima, obbligando cos\u00ec i tedeschi a sporgersi dalla scogliera per sparare o lanciare granate.\nL'attraversamento della spiaggia cost\u00f2 ai Ranger circa 15 uomini, la maggior parte causate dalle mitragliatrici. I crateri impedirono lo sbarco di munizioni e supporto per la fanteria, per\u00f2 furono usati dai soldati come protezione dal fuoco nemico. I bombardamenti ammorbidirono le forme della scogliera, favorendo i difensori, liberando loro la visuale ma, nel contempo, diminuirono l'altezza della scogliera stessa e crearono crateri sulla cima dove i primi Ranger a giungere in cima, issandosi con delle corde, trovarono riparo. Appena trenta minuti dopo aver toccato la spiaggia, tutti i Ranger sopravvissuti erano in cima alla scogliera, pronti a portare a termine gli obiettivi loro assegnati.\nLa conquista delle scogliere.\nIl panorama che gli statunitensi trovarono una volta giunti in cima fu di una completa devastazione e totale caos, provocati dai bombardamenti aeronavali, i quali rendevano quasi irriconoscibile il paesaggio che i Ranger avevano studiato per mesi dalle foto aeree. Inoltre i movimenti dei Ranger furono caotici a causa dello stile con cui condussero la battaglia: man mano che i soldati giungevano in cima alla scogliera, si infiltravano subito tra le linee nemiche a squadre o al massimo a plotoni, senza attendere che i propri compagni li raggiungessero. Ogni soldato sapeva a memoria gli obiettivi che la sua unit\u00e0 di appartenenza doveva raggiungere: la Compagnia E doveva conquistare il punto d'osservazione tedesco e la batteria n.\u00ba 3, la Compagnia D le batterie n.\u00ba 4, 5 e 6, mentre la Compagnia F doveva occuparsi delle batterie n.\u00ba 1 e 2 e della postazione di mitragliatrici. Una volta completati, le tre compagnie dovevano raggrupparsi e proseguire per circa un chilometro a sud dove avrebbero creato un blocco difensivo verso ovest; un plotone della Compagnia E sarebbe per\u00f2 rimasto con il QG a difesa del perimetro delle fortificazioni conquistate. Ovviamente, per differenti motivi, non tutte le unit\u00e0 riuscirono a raggrupparsi ma gli obiettivi furono portati a termine comunque. Quando i primi Ranger si addentrarono dalla cima della scogliera non trovarono resistenza, tranne sul punto d'osservazione e verso le postazioni delle mitragliatrici. Il problema maggiore fu trovare gli obiettivi stessi: le batterie d'artiglieria infatti erano state spostate probabilmente prima dei pesanti bombardamenti. Le truppe cos\u00ec si radunarono per muoversi nell'entroterra e cercarle.\nL'avanzata nell'entroterra.\nI primi gruppi di Ranger che attraversarono le postazioni senza trovare alcuna resistenza, incontrarono i tedeschi mentre si dirigevano verso la strada principale della zona. I loro compagni, che li avevano seguiti nella scalata della scogliera, non poterono per\u00f2 raggiungerli perch\u00e9 furono impegnati in una rinata resistenza tedesca nelle postazioni difensive in cima alla rupe. Si crearono cos\u00ec due gruppi principali di avanzata: uno formato da unita della Compagnia D ed E, diretti verso la strada a sud, e uno formato dalla Compagnia F, diretto verso le postazioni di mitragliatrici a est.\nInfiltratisi nelle trincee tedesche, i Ranger della Compagnia D ed E evitarono il fuoco dell'artiglieria tedesca, finch\u00e9 non dovettero uscire allo scoperto per conquistare ci\u00f2 che restava di una fattoria, dove non si trovavano i tedeschi. I Ranger attraversarono le trincee sotto il fuoco di mitragliatrici ma senza subire perdite. Una volta giunti alla fattoria, alle ore 08:00, un nuovo fuoco di mitragliatrice, proveniente dall'edificio adiacente blocc\u00f2 gli americani. Dopo aver risposto al fuoco i Ranger raggiunsero la postazione della mitragliatrice ma la trovarono abbandonata. Fu l'ultima resistenza tedesca della giornata.\nGiunti sulla strada, i cinquanta Ranger che attraversarono le difese tedesche posizionarono il blocco difensivo in direzione di Grandcamp, attendendo l'arrivo dalla parte opposta del 5\u00ba Battaglione Ranger e del 116\u00ba Reggimento. Subito iniziarono dei pattugliamenti in ogni direzione e, alle ore 09:00, i Ranger trovarono, a circa 200 metri dalla strada, i pezzi d'artiglieria che stavano cercando. L'artiglieria non era protetta n\u00e9 sorvegliata dai tedeschi, cos\u00ec la pattuglia statunitense la neutralizz\u00f2 con degli ordigni.\nLa mattinata e il pomeriggio.\nI Ranger rimasero divisi nei due gruppi: uno tenne l'autostrada, l'altro fu trattenuto dalla resistenza tedesca nelle fortificazioni. Per tutta la mattina i Ranger si scontrarono con il nemico protetto nelle fortificazioni, che resisteva nonostante il supporto della Marina.\nNel pomeriggio i tedeschi attuarono due contrattacchi da sud e da ovest. Il primo attacco provenne da Saint-Pierre-du-Mont, a sud, e impegn\u00f2 il fuoco delle mitragliatrici americane per circa un'ora, durante il quale non vi furono perdite tra i Ranger. Il secondo attacco cominci\u00f2 dopo le ore 16:00 e fu molto pi\u00f9 duro. I tedeschi attaccarono il fianco destro della Compagnia F, il quale si difese con mitragliatrici leggere e mortai respingendoli. Alla fine del giorno la compagnia aveva riportato 5 morti e 10 feriti.\nL'attacco notturno tedesco.\nIl colonnello Rudder, non avendo ancora ricevuto rinforzi da Omaha, alle ore 23:00 decise di concentrare i suoi uomini, circa due-terzi dei duecento uomini giunti la mattina, a difesa della strada, preparando le difese sul fronte sudoccidentale, dal quale si presumeva dovesse giungere l'eventuale contrattacco tedesco, coprendo un angolo di novanta gradi. Alle 23:30 cominci\u00f2 il primo attacco tedesco che colp\u00ec esattamente uno dei vertice di tale angolo. In breve il fuoco cess\u00f2 e i tedeschi si ritirarono; l'attacco aveva probabilmente lo scopo di verificare la posizione e l'entit\u00e0 delle difese americane.\nAll'ora 01:00, i tedeschi attaccarono nuovamente nello stesso punto, arrivando a breve distanza dalle postazioni statunitensi senza essere fermati e cominciando un singolare scontro al lancio di granate con gli americani. Come il primo, anche il secondo attacco cess\u00f2 e i tedeschi si ritirarono nuovamente ma tornarono alle 03:00. Lo scontro si svolse allo stesso modo, con lanci di bombe a mano da breve distanza ma stavolta l'attacco tedesco si concentr\u00f2 pi\u00f9 a est tra le Compagnie E ed F. Questa volta i tedeschi ebbero successo e gli americani cominciarono a ritirarsi fino alla strada. La confusione port\u00f2 il comandante Rudder ad inviare uomini in cerca degli altri Ranger persi di vista durante la ritirata. Rudder realizz\u00f2 verso le 04:00 che gli uomini della Compagnia F erano riusciti tutti a rientrare, mentre la Compagnia E e buona parte della D erano cadute in mani nemiche. Unico sollievo era che i tedeschi non avevano continuato l'avanzata verso la costa e non lo fecero per il resto della notte.\nConclusione.\nIl 7 giugno il comandante Rudder poteva contare su appena novanta uomini, arroccati a difesa della strada e nelle fortificazioni nemiche. I Ranger riuscirono a resistere per tutto il giorno agli attacchi tedeschi e la notte seguente fu abbastanza tranquilla. Gli statunitensi resistettero anche l'8 giugno, fino al tanto sperato arrivo del 116\u00ba Reggimento da Omaha Beach."}
{"id": "452637", "revid": "767487", "url": "https://it.wikipedia.org/wiki?curid=452637", "title": "Euglenozoa", "text": "Il clade degli euglenozoi comprende due gruppi importanti di organismi unicellulari eterotrofi flagellati: gli euglenoidi e i cinetoplastidi. Si tratta di piccoli organismi di circa 15-40 \u00b5m, sebbene alcune euglene possano raggiungere in lunghezza 500 \u00b5m.\nIl gruppo \u00e8 caratterizzato dall'ultrastruttura del flagello; basandosi su questo, sono stati inseriti nel clade due gruppi pi\u00f9 piccoli: i diplonemidi e i postgaardi.\nEuglenoidi.\nAttualmente vengono definiti protisti, ma in passato venivano considerati \"animali\" (nel gruppo polifiletico dei protozoi, nonostante alcuni membri di questo gruppo siano forniti di cloroplasti e abbiano la capacit\u00e0 di fotosintetizzare). Per tale ragione questi venivano anche chiamati, un po' scorrettamente, \"euglenofite\" (\"Euglenophytae\").\nCaratteristiche morfologiche.\nStruttura peculiare degli euglenoidi, o euglene, \u00e8 una \"tasca\" posta in posizione anteriore. Da tale tasca fuoriesce di norma un solo, lungo, flagello dotato di funzioni locomotorie. Alcuni organismi possiedono due flagelli, ma il secondo si rivela essere molto pi\u00f9 corto e difficilmente individuabile rispetto al primo.\nAll'interno della tasca \u00e8 presente una \"macula fotorecettrice\" che permette all'animale di individuare i fasci luminosi e di conseguenza spostarsi verso di essi, per poter compiere la fotosintesi. Appena al di sopra di tale macula \u00e8 presente una struttura ricca di pigmenti che probabilmente \u00e8 collegata funzionalmente con il fotorecettore; tale struttura prende il nome di \"stigma\".\nle euglene possono vivere sia come organismi autotrofi, se \u00e8 disponibile luce per la fotosintesi, sia come eterotrofi, se \u00e8 coltivata al buio in presenza di sorgenti di carbonio organico. Importanti strutture delle euglene coltivate al buio sono i proplastidi, i quali si differenziano in cloroplasti quando l'organismo \u00e8 esposto alla luce. I cloroplasti regrediscono allo stato di proplastidi nel caso in cui l'organismo venga di nuovo coltivato al buio fornendo carbonio organico. Grazie al processo di fotosintesi questi organismi accumulano nel citoplasma granuli di \"Paramylon\", polimeri di glucosio caratteristici delle euglene.\nEssendo organismi in grado di \"scegliere\" il modo pi\u00f9 appropriato di alimentarsi (tramite fotosintesi, ingestione di nutrienti o entrambe), le euglene sono anche fornite di un vacuolo contrattile, posto all'interno della tasca anteriore e contenente enzimi, atti a digerire le sostanze fagocitate. Il vacuolo contrattile assolve anche un ruolo importante per la regolazione osmotica.\nIl nucleo, singolo, \u00e8 situato solitamente nella met\u00e0 inferiore del corpo dell'animale.\nModalit\u00e0 di vita.\nLe euglene sono organismi adattati alla vita in ambiente liquido (altrimenti non sarebbe stato necessario il flagello), generalmente acque dolci.\nA seconda della presenza o assenza di luce, sono in grado di modificare la loro organizzazione interna, per poter trarre vantaggio da ogni ambiente. Cos\u00ec, in ambiente ricco di luce, troveremo organismi dotati di cloroplasti ben sviluppati, mentre il vacuolo contrattile sar\u00e0 di dimensioni inferiori in quanto non utilizzato. Questi organismi sono quasi esclusivamente autotrofi. Bench\u00e9 l'euglena contenga le due forme di clorofilla (a e b) tipiche delle alghe verdi e delle piante terrestri, il suo apparato fotosintetico presenta peculiarit\u00e0 di rilievo. Ad esempio, essa non sono competenti per la sintesi di amido, polimero del glucosio tipico di alche verdi e piante superiori, ma sintetizzano paramylon.\nIn caso di mancanza o insufficienza di luce, l'animale inizier\u00e0 a sviluppare \"attitudini predatorie\", sacrificando i cloroplasti che vengono sdifferenziati a proplastidi, a favore di mitocondri e vacuolo contrattile. La preda viene inglobata per fagocitosi. I cataboliti saranno poi espulsi per diffusione nell'ambiente esterno o esocitosi.\nCinetoplastidi.\nSono organismi esclusivamente eterotrofi. Spesso simbionti e a volte anche patogeni.\nCaratteristiche morfologiche.\nCaratteristica fondamentale di questi protisti \u00e8 la presenza di un \"cinetoplasto\", una struttura contenente DNA extracellulare a funzione ignota, associata al mitocondrio.\nModalit\u00e0 di vita.\nLe specie pi\u00f9 studiate sono parassiti del sangue dei vertebrati e nel loro ciclo vitale hanno bisogno di ospiti vettori. A seconda del luogo di riproduzione e delle modalit\u00e0 di trasmissione:"}
{"id": "452639", "revid": "1543377", "url": "https://it.wikipedia.org/wiki?curid=452639", "title": "Trasformata di Radon", "text": "In matematica, la trasformata di Radon, il cui nome \u00e8 dovuto a Johann Radon, \u00e8 una trasformata integrale la cui inversa, detta antitrasformata di Radon, \u00e8 utilizzata per ricostruire immagini bidimensionali a partire dai dati raccolti nel processo di diagnostica medica detto tomografia assiale computerizzata (TAC). L'antitrasformata di Radon \u00e8 utilizzata anche in altre applicazioni pratiche: per esempio \u00e8 stata impiegata per ricostruire in base a dati satellitari mappe delle regioni polari di un pianeta o posizione e rotta di navi.\nDefinizione.\nLa trasformata di Radon \"R\" della funzione \"f(x,y)\" \u00e8 definita come:\ndove \"formula_2\" \u00e8 la pendenza angolare della retta di scansione.\nL'antitrasformata di Radon \u00e8:\ndove \"H\" \u00e8 la trasformata di Hilbert.\nQuesta trasformata venne introdotta (per problemi in due e tre dimensioni) nel 1917 dal matematico Johann Radon, che pubblic\u00f2 anche le formule per il calcolo dell'antitrasformata (problema della ricostruzione), ed \u00e8 stata in seguito generalizzata al caso di problemi a pi\u00f9 dimensioni, nel campo della geometria integrale.\nAlgoritmo di retroproiezione filtrata.\nConoscere la trasformata di Radon di un oggetto permette di ricostruirne la struttura: il teorema della proiezione infatti assicura che se abbiamo un numero infinito di proiezioni monodimensionali di un oggetto fatte da un numero infinito di angoli diversi (ossia: se conosciamo \"U(m, q)\"\u00a0), possiamo ricostruire perfettamente la geometria dell'oggetto originale (ossia: f\"(x, y)\"\u00a0) e il processo di ricostruzione consiste appunto nel calcolare l'antitrasformata di Radon.\nTuttavia l'antitrasformata di Radon \u00e8 molto instabile se i dati misurati sono affetti da rumore sperimentale. Nella pratica si usa perci\u00f2 una versione stabilizzata e discretizzata dell'antitrasformata di Radon, detta \"\u00abalgoritmo di retroproiezione filtrata\u00bb\". Un corollario al teorema della proiezione afferma infatti che \"\u00abla trasformata di Radon della convoluzione bidimensionale di due funzioni \u00e8 uguale alla convoluzione monodimensionale delle loro trasformate di Radon\u00bb\". Conseguenza pratica di ci\u00f2 \u00e8 che per eliminare il rumore che riduce la qualit\u00e0 della ricostruzione non \u00e8 necessario eliminarlo fisicamente alla fonte, ma \u00e8 possibile filtrare matematicamente i risultati sperimentali (ossia la misura della trasformata di Radon) e quindi operare la ricostruzione (ossia calcolare l'antitrasformata) direttamente sui dati filtrati a posteriori."}
{"id": "452649", "revid": "1543377", "url": "https://it.wikipedia.org/wiki?curid=452649", "title": "Bianco Consiglio", "text": "Il Bianco Consiglio (\"White Council\" in lingua originale) \u00e8 formato da un gruppo di personaggi di Arda, l'universo immaginario fantasy creato dallo scrittore inglese J. R. R. Tolkien. Il suo compito era quello di ostacolare e distruggere il male che minacciava la Terra di Mezzo.\nIl primo Consiglio, conosciuto anche come \"Consiglio Bianco\", fu convocato durante la Seconda Era, ma di esso si conosce ben poco.\nIl secondo e ben pi\u00f9 famoso Consiglio, conosciuto come \"Bianco Consiglio\", fu convocato durante la Terza Era in quattro occasioni (2463, 2851, 2941 e 2953) ed era formato dai pi\u00f9 potenti tra gli Eldar e tra gli Istari: Elrond di Gran Burrone, il signore elfico Glorfindel, C\u00edrdan dei Porti Grigi, Galadriel, suo marito Celeborn di Lothl\u00f3rien, Gandalf il Grigio, Saruman il Bianco, Radagast il Bruno. In tutte le sedute si cerc\u00f2 il modo per sconfiggere il redivivo Sauron, ma l'egoistico intervento del traditore Saruman frustr\u00f2 le aspettative. Proprio lo Stregone Bianco fu messo a capo del Bianco Consiglio, ma dopo il suo tradimento l'incarico pass\u00f2 a Gandalf.\nPrimo Consiglio.\nNell'anno 1701 della Seconda Era si tenne il primo Consiglio (noto anche come Consiglio Bianco), nel corso del quale venne deciso di costruire, a Gran Burrone anzich\u00e9 nell'Eregion, la nuova roccaforte elfica. Poco o niente si conosce sui membri di questo Consiglio, ma implicito che almeno Elrond e Gil-galad ne facessero parte. Christopher Tolkien afferma, in una nota dei \"Racconti incompiuti\", che parecchi dei principali componenti di questo Consiglio sarebbero stati membri anche di quello successivo della Terza Era.\nSecondo Consiglio.\nIl Secondo Consiglio corrisponde al Bianco Consiglio pi\u00f9 famoso, riunitosi nel corso della Terza Era e formato dagli Eldar Elrond di Gran Burrone, Glorfindel, C\u00edrdan, Galadriel, Celeborn e dagli Istari Gandalf il Grigio, Saruman il Bianco, Radagast il Bruno. Viene menzionato per la prima volta ne \"Lo Hobbit\", descritto come un \u00abgrande consiglio di stregoni bianchi, maestri di dottrina e magia buona\u00bb, ma le informazioni principali riportate qui di seguito provengono da \"Il Signore degli Anelli\", da \"Il Silmarillion\" e dai \"Racconti incompiuti\".\nLa prima seduta.\nDurante la Terza Era, Sauron fece segretamente ritorno nella Terra di Mezzo, stabilendosi nell'antica fortezza di Dol Guldur, in Boscoverde il Grande. La sua influenza scese sul bosco che si incup\u00ec in poco tempo, diventando il ben pi\u00f9 noto Bosco Atro. Tra gli Istari, Gandalf fu colui che pi\u00f9 si insospett\u00ec per la tenebra di Bosco Atro, perch\u00e9, sebbene molti la ritenessero opera dei Nazg\u00fbl, egli temeva trattarsi invece dell'ombra iniziale di Sauron tornante. Nell'anno 2463, Dama Galadriel convoc\u00f2 per la prima volta il Bianco Consiglio (o Consiglio dei Sapienti), il cui nome fu deliberatamente scelto a ricordo del Consiglio della Seconda Era. Saruman il Bianco fu scelto per esserne il capo, avendo egli studiato pi\u00f9 di tutti i movimenti e i piani di Sauron. Galadriel, a dire il vero, avrebbe preferito Gandalf come capo, ma questi rifiut\u00f2 la carica, poich\u00e9 non voleva avere legami e obblighi, salvo verso coloro da cui era inviato, n\u00e9 voleva dimorare in alcun luogo od obbedire a convocazioni di sorta.\nLa seconda seduta.\nGandalf si rec\u00f2 personalmente a Dol Guldur e scopr\u00ec, come supponeva, che Sauron era tornato Elrond, che gi\u00e0 da tempo riteneva altamente probabile un ritorno di Sauron, credette subito alle parole dello stregone. Cos\u00ec, nell'anno 2851, il Bianco Consiglio si riun\u00ec per la seconda volta. Gandalf propose subito di attaccare Dol Guldur, ma Saruman si dichiar\u00f2 di parere contrario, consigliando di attendere e vigilare. Il Consiglio, dunque, non si attiv\u00f2, sebbene Elrond diffidasse della parole di Saruman I membri del Consiglio non avevano ancora compreso che Saruman si era volto a foschi pensieri e che in cuor suo era gi\u00e0 un traditore; egli infatti desiderava trovare l'Unico Anello per dominare la Terra di Mezzo e riteneva che l'Unico, che era di Sauron, si sarebbe manifestato solo se il suo padrone fosse stato lasciato in pace per qualche tempo. Per tale ragione, era propenso a scherzare col fuoco, lasciando mano libera a Sauron per un certo periodo, finch\u00e9 l'Unico fosse riapparso, sperando, grazie alle proprie arti, di prevenire sia i suoi amici che l'Oscuro Signore.\nLa terza e quarta seduta.\nSuccessivamente, l'ombra di Bosco Atro si fece sempre pi\u00f9 fitta e allora, nell'anno 2941, avvenne la terza seduta del Consiglio. Gandalf, rivel\u00f2 che Sauron si stava facendo sempre pi\u00f9 potente, anche senza l'Anello, e che bisognava immediatamente attaccare Dol Guldur Saruman, questa volta, dette il proprio assenso, desiderando che Sauron fosse cacciato dalla fortezza e cos\u00ec da avere pi\u00f9 libert\u00e0 di cercare l'Anello nei pressi del fiume Anduin. L'attacco, purtroppo, si rivel\u00f2 inutile. Sauron lo aveva infatti gi\u00e0 previsto e fugg\u00ec a Mordor, dove ricominci\u00f2 il lavoro per spandere il male nella Terra di Mezzo. La terza seduta del Bianco Consiglio e l'attacco a Dol Guldur, avvengono parallelamente al viaggio di Bilbo Baggins raccontato ne \"Lo Hobbit\".\nNell'anno 2953 si svolse l'ultima riunione del Bianco Consiglio. In questa occasione, il consiglio discusse la questione degli Anelli e Saruman finse di aver scoperto che l'Unico Anello era scomparso nel Mare. Dopodich\u00e9 il Consiglio si sciolse e Saruman si ritir\u00f2 definitivamente a Isengard, trasformandola nella sua fortezza.\n\"Il Signore degli Anelli\".\nAll'inizio de \"Il Signore degli Anelli\", Saruman imprigion\u00f2 con l'inganno Gandalf ad Orthanc, palesando cos\u00ec il suo tradimento e il cambio di schieramento dalla parte di Sauron. Saruman riteneva che i membri del Consiglio avrebbero dovuto fingere un'alleanza con Sauron, in modo da manipolarlo e spodestarlo, cos\u00ec da poter controllare al suo posto i popoli liberi della Terra di Mezzo. Gandalf, che riteneva inaccettabile che i Saggi prendessero il potere con la forza e imponessero le proprie superiori conoscenze agli altri, cominci\u00f2 un duello con lo stregone bianco, dal quale usc\u00ec sconfitto. Tuttavia, mediante l'aiuto di Gwaihir, il Signore delle Aquile, Gandalf fugg\u00ec da Isengard, potendo cos\u00ec partecipare al Consiglio di Elrond e avvertire tutti i presenti del tradimento di Saruman. Da quel momento in poi il Consiglio si affid\u00f2 a Gandalf che, come nuovo capo del Consiglio e degli Istari, venne rinominato \"Gandalf il Bianco\".\nSaruman, una volta sconfitto, venne cacciato definitivamente dal Bianco Consiglio e perse ogni potere. Quando termin\u00f2 la Guerra dell'Anello e fu ristabilito l'ordine, i re tornarono a governare e Sauron fu ricacciato nell'ombra, cosicch\u00e9 il Bianco Consiglio si sciolse ufficialmente. Saruman mor\u00ec nella Contea per mano di Grima Vermilinguo, suo fedele servitore, mentre Gandalf, Elrond, Galdriel e Celeborn partirono verso Valinor a bordo dell'imbarcazione di C\u00edrdan.\nCaratteristiche.\nIl Bianco Consiglio era formato dai pi\u00f9 potenti tra gli Eldar e tra gli Istari. Ognuno di loro era saggio, morale e giusto, ma non immune dall'essere ingannato. I suoi membri vigilavano costantemente sulla Terra di Mezzo, cercando di difendere con ogni mezzo i popoli liberi e di ostacolare il male che li minacciava. Tra tutti i membri solamente Gandalf non aveva una dimora fissa, poich\u00e9 viaggiava ininterrottamente per conoscere sempre nuovi luoghi e popoli e raccogliere informazioni. Era dunque il pi\u00f9 preparato su ci\u00f2 che accadeva nella Terra di Mezzo e, non a caso, fu proprio lui a intuire per primo il ritorno di Sauron.\nPoteri.\nTutti i membri potevano avvalersi di poteri magici. Oltre ai Tre anelli degli Elfi custoditi da Gandalf, Galadriel e Elrond, gli Istari utilizzavano anche dei bastoni (da cui proveniva il loro potere magico) per contrastare il nemico e i suoi servi, ma nessuno di loro aveva la forza o il potere necessario di resistere all'influenza dell'Unico Anello e non potevano prendere il potere con la forza e imporre le proprie superiori conoscenze agli altri (come invece intendeva fare Saruman).\nNome.\nIl termine \"consiglio\" corrisponde ad un organo che ha funzioni consultive o deliberative composto da un certo numero di persone. Il bianco, in tutte le tradizioni simboliche, \u00e8 usato tradizionalmente per indicare purezza e luce. Il capo del Bianco Consiglio, infatti, indossa vesti completamente bianche. Il momento in cui Saruman ripudia il bianco e sceglie di indossare vesti intessute di pi\u00f9 colori testimonia il suo passaggio dalla parte del male e il distacco dal Consiglio stesso.\nAdattamenti.\nVideogioco.\nNel 2007 la EA cominci\u00f2 lo sviluppo del videogioco \"The Lord of the Rings: The White Council\", ispirato alla trilogia de \"Il Signore degli Anelli\" di Peter Jackson e dedicato al Bianco Consiglio. Il videogioco, che doveva essere pubblicato per PlayStation 3, Xbox 360 e PC Windows, venne sospeso a tempo indeterminato per problemi gestionali. Finora non \u00e8 stato trapelato nulla su questo progetto.\nCinema.\nNella trilogia cinematografica de \"Lo Hobbit\" di Peter Jackson, il Bianco Consiglio \u00e8 composto solo da Elrond (Hugo Weaving), Galadriel (Cate Blanchett), Gandalf il Grigio (Ian McKellen) e Saruman il Bianco (Christopher Lee).\nNel primo film, \"Lo Hobbit - Un viaggio inaspettato\", il Bianco Consiglio viene convocato da Saruman a Gran Burrone con l'obiettivo di far desistere Gandalf e la compagnia di Thorin Scudodiquercia nell'intraprendere il viaggio per riconquistare Erebor. Tuttavia, Gandalf non si lascia persuadere dal consiglio e riferisce ai presenti che Sauron \u00e8 ritornato, insediatosi a Dol Guldur sotto le mentite spoglie del Negromante. Ma solo Galadriel sembra credere alle parole dello stregone, mentre Elrond e Saruman rimangono scettici, ritenendo che l'antico nemico sia ormai sconfitto.\nNel terzo film, \"Lo Hobbit - La battaglia delle cinque armate\", Gandalf \u00e8 imprigionato a Dol Guldur dopo uno scontro con Sauron. Il Bianco Consiglio interviene in aiuto dello stregone. Galadriel rianima Gandalf, mentre Elrond e Saruman affrontano a viso aperto i nove Nazg\u00fbl. Galadriel affida Gandalf alle cure di Radagast e poi affronta personalmente Sauron. Utilizzando la luce della fiala di Galadriel, la dama di Lothl\u00f3rien libera la fortezza dalla presenza di Sauron e dei Nazg\u00fbl. Poi, Elrond dice che Gondor deve essere avvertita, ma Saruman gli ordina di portare Galadriel, che ha consumato molto del suo potere, a L\u00f3rien, e gli risponde che sar\u00e0 lui ad occuparsi di Sauron.\nNelle edizioni estese, vengono mostrate anche le vicende di Thr\u00e1in e del suo Anello."}
{"id": "452650", "revid": "125195449", "url": "https://it.wikipedia.org/wiki?curid=452650", "title": "Pietro Gasparri", "text": "Biografia.\nNato da famiglia di pastori e contadini a Capovallazza di Ussita in provincia di Macerata, all'epoca parte dello Stato Pontificio, ultimogenito di nove figli di Bernardino Gasparri e di Giovanna Sili, entr\u00f2 presto nel seminario minore di Nepi, dove rimase fino al 1870, e successivamente nel seminario pontificio romano. Studi\u00f2 quindi teologia al Pontificio Ateneo di Sant'Apollinare a Roma, si laure\u00f2 in Filosofia, in Teologia e \"in utroque iure\", cio\u00e8 in Diritto civile e Diritto canonico.\nFu ordinato sacerdote il 31 marzo 1877 a Roma e qui lavor\u00f2 come segretario personale del cardinale Teodolfo Mertel. Nel frattempo gli fu dato l'incarico per l'insegnamento di Storia ecclesiastica e Teologia presso il Pontificio Seminario Romano e poi quello di diritto canonico presso il Pontificio Ateneo Urbaniano \"De Propaganda fide\" a Roma. Fu membro della Facolt\u00e0 di Istituto Cattolico di Parigi dal 1870 al 1898. Lavor\u00f2 nelle chiese parrocchiali di Parigi per gli immigrati italiani e fu collaboratore dell'arcivescovo di Parigi. Nel 1896 fu nominato membro della Commissione pontificia per l'esame della validit\u00e0 delle ordinazioni della Chiesa anglicana.\nIl 2 gennaio 1898 fu nominato da papa Leone XIII arcivescovo titolare di Cesarea in Palestina \"in partibus\" ed inviato quale delegato apostolico in Per\u00f9, Ecuador e Bolivia. L'ordinazione episcopale gli fu conferita dal cardinale Fran\u00e7ois Richard. Nel 1901 fu nominato segretario della Congregazione per gli affari ecclesiastici straordinari e nel 1904 della commissione per la codificazione del diritto canonico.\nNel concistoro del 16 dicembre 1907 fu creato cardinale da papa Pio X con il titolo di San Bernardo alle Terme; nel 1915 opt\u00f2 per il titolo di San Lorenzo in Lucina. Gasparri fu camerlengo di Santa Romana Chiesa dal maggio 1914 al gennaio 1915 e poi dal dicembre 1916 fino alla morte.\nA seguito del decesso del cardinal Domenico Ferrata nell'autunno 1914 fu nominato cardinal segretario di Stato da papa Benedetto XV. Dal 1914 al 1918 fu prefetto del Palazzo Apostolico.\nNel 1917, alla promulgazione del codice di diritto canonico, che rest\u00f2 in vigore fino al 1983 e al quale aveva contribuito, fu nominato da papa Benedetto XV presidente della Commissione per l'interpretazione autentica del \"Codex Iuris Canonici\". Nel 1929 gli fu affidata la presidenza della Commissione per la codificazione del diritto canonico delle Chiese orientali.\nDopo il conclave del 1922 il nuovo papa Pio XI lo riconferm\u00f2 in tutte le cariche, alle quali aggiunse, nel 1925, quella di prefetto della Congregazione per gli affari ecclesiastici straordinari.\nL'11 febbraio 1929 sottoscrisse con Benito Mussolini i Patti Lateranensi, i quali misero fine al lungo contenzioso tra Santa Sede e stato italiano scaturito nel 1870 con la Presa di Porta Pia e la fine del potere temporale dei Papi. Sostenne convintamente che la Provvidenza aveva collocato Mussolini nel posto in cui si trovava. Un anno dopo lasci\u00f2 la Segreteria di Stato. Nel 1930 pubblic\u00f2 a suo nome il \"Cathechismus Catholicus\". Nel 1933 fu nominato Accademico d'Italia per le scienze giuridiche.\nMor\u00ec a Roma il 18 novembre 1934 e sepolto nel cimitero di Ussita, dopo una cerimonia funebre celebrata dal nipote, anch'egli cardinale. A Roma gli \u00e8 dedicata una strada nel quartiere Primavalle.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "452652", "revid": "633110", "url": "https://it.wikipedia.org/wiki?curid=452652", "title": "Fucile mitragliatore", "text": "Un fucile mitragliatore \u00e8 un'arma automatica leggera di supporto-assalto diffusa dagli anni '20 del XX secolo.\nStoria.\nI fucili mitragliatori cominciarono a essere progettati durante la prima guerra mondiale (anche se furono realizzati alcuni modelli dopo la fine della suddetta), nonostante questo le protagoniste indiscusse dell'innovazione bellica della '14-'18 furono le mitragliatrici pesanti, anche se all'epoca la mitragliatrice era considerata \"pesante\" per il peso, che \u00e8 molto simile a quello delle odierne, ma non per il loro calibro, la quale era fra 6,5 e 9\u00a0mm, infatti oggi \u00e8 considerato pesante il calibro intorno 12,7 mm.\nFino al 1915 non era stato contemplato di creare armi automatiche individuali e portatili che fossero pi\u00f9 versatili delle mitragliatrici pesanti del tempo, e soprattutto che potessero essere utilizzate da un solo uomo anche durante operazioni militari, quali l'assalto che richiedevano grande mobilit\u00e0. In quello stesso anno per\u00f2, in Italia, fu ideata una nuova arma da fuoco \"leggera\"; la Villar Perosa mod. 1915, la quale era dotata di un elevato volume di fuoco (900 colpi/min.) proprio come le mitragliatrici \"pesanti\", ma con munizioni di potenza ridotta (9 \u00d7 19 mm Glisenti). Essa si pu\u00f2 considerare l'effettivo progenitore del fucile mitragliatore, anche se ufficiosamente appartiene alla tipologia del mitra.\nQuesto nuovo mezzo poteva essere utilizzato come supporto alla difesa, ma contemporaneamente poteva essere impiegato per sferrare attacchi veloci, infatti possedeva la fondamentale caratteristica di poter essere predisposto di un ancoraggio per autoveicoli, biciclette, o poteva essere portato anche tramite un sistema di cinghie al petto di un soldato.\nL'assenza di meccanismi di selezione del fuoco, il piccolo calibro e la ridotta capacit\u00e0 del caricatore non consentirono di impiegare efficacemente quest'arma nel ruolo in cui era stata predisposta, tanto che gli utilizzatori ben presto ne lamentarono la scarsa efficacia e la limitata disponibilit\u00e0 di proiettili del caricatore che si esaurivano premendo una sola volta il grilletto.\nInfatti se fosse stata creata inizialmente una sua versione pi\u00f9 leggera e con pi\u00f9 capacit\u00e0, essa avrebbe potuto essere tranquillamente adoperata come uno dei primi mitra.\nNonostante l'incerto esordio di quest'arma sia gli italiani che gli altri partecipanti alla Grande Guerra si accorsero che con qualche messa a punto, il concetto e la struttura di questo strumento di morte poteva essere cruciale per le moderne fanterie. Vennero dapprima letteralmente smontati molti OVP 15 montando le due armi risultanti su degli affusti di moschetti mod. 91 creando le prime carabine automatiche che iniziarono ad essere migliorate e diffuse.\nDopo alcune tappe evolutive si pens\u00f2 di creare armi analoghe ma pi\u00f9 potenti che utilizzassero non il munizionamento delle pistole, ma quello dei fucili, molto simile a quello delle mitragliatrici \"pesanti\" di quel tempo, ma ovviamente sempre mantenendo alimentatori prismatici, e cos\u00ec nacque e si svilupp\u00f2 il concetto di fucile mitragliatore, come lo statunitense M1918 Browning Automatic Rifle, con gli iconici caricatori amovibili o l'italiana Breda Mod. 30 sovvenzionata da caricatori fissi. \nQueste nuove armi erano date in dotazione individuale alla truppa, sino ed in certi casi anche oltre, alla seconda guerra mondiale.\nIl fucile mitragliatore ha successivamente generato una nuova tipologia d'arma: la mitragliatrice leggera che ha, con delle differenze, evoluto il ruolo che inizialmente ricopriva questo mezzo.\nCaratteristiche.\nSolitamente i fucili mitragliatori erano, o montati su veicoli leggeri (come ad esempio i fuoristrada SPA 42 \"Sahariana\") per dare vita a vetture da combattimento come i primissimi carri armati, oppure portati da un fante che all'interno della sua squadra aveva il compito di dare fuoco d'accompagnamento per appoggiare l'assalto o la difesa dei compagni. Proprio per questa sua modalit\u00e0 d'impiego che spesso, ma non sempre, si risolveva con il dover praticare il tiro poggiando l'arma a terra o su ripari di fortuna, i fucili mitragliatori furono dotati di bipode regolabile (nel Breda Mod. 30 era famoso per la sua fragilit\u00e0, mentre nel M1918 Browning Automatic Rifle per la sua scomodit\u00e0 e complicatezza nella regolazione).\nAlcuni fucili mitragliatori consentono di variare, tramite l'opportuno selettore, il fuoco da completamente automatico (volgarmente chiamata raffica), a semiautomatico e, anche in rari casi, modalit\u00e0 di fuoco differenti dalle pi\u00f9 comuni.\nAlcuni addirittura presentano specifici meccanismi che permettono di variare il rateo di fuoco, ossia il numero di colpi sparati al minuto.\nDefinizione.\nIl fucile mitragliatore \u00e8 un'arma da fuoco che ha l'obbligo di sparare in \"full-auto\", ed eventualmente essere dotata di selettore di fuoco, utilizzata per facilitare il supporto all'assalto o alla difesa, camerata con proiettili di calibro caratteristici del fucile semiautomatico o fucile a otturatore girevole-scorrevole appartenenti al periodo precedente agli anni 50 del '900, o altri calibri simili. Essa pu\u00f2 essere munita anche di bipode.\nNel linguaggio comune, l'espressione \"fucile mitragliatore\" viene erroneamente quasi sempre scambiata come sinonimo per la \"mitragliatrice leggera\".\nUn altro termine con cui viene confuso il fucile mitragliatore \u00e8 il fucile d'assalto (come esempio l'AK-47), e in tal caso si tratta nettamente di un errore."}
{"id": "452662", "revid": "107723558", "url": "https://it.wikipedia.org/wiki?curid=452662", "title": "Terraseo", "text": "Terraseo \u00e8 una frazione del comune di Narcao in provincia del Sud Sardegna in Sardegna. \u00c8 ubicata a 312 metri sul livello del mare e conta 428 abitanti.\nEconomia.\nDa maggio 2012 il \"fagiolo bianco di Terraseo\" \u00e8 tutelato dall'Agris, l'Agenzia regionale sarda per la ricerca scientifica e la sperimentazione nel settore agricolo e nella tutela delle biodiversit\u00e0, con l'obiettivo di rivitalizzare questa coltura tipica del territorio - un tempo capace di attirare nella frazione di Terraseo acquirenti da ogni parte del Sulcis - le cui peculiari caratteristiche qualitative dipendono essenzialmente o esclusivamente dal territorio in cui viene prodotta."}
{"id": "452663", "revid": "14806", "url": "https://it.wikipedia.org/wiki?curid=452663", "title": "Eryn Lasgalen", "text": ""}
{"id": "452664", "revid": "14806", "url": "https://it.wikipedia.org/wiki?curid=452664", "title": "Bosco di Foglieverdi", "text": ""}
{"id": "452669", "revid": "767487", "url": "https://it.wikipedia.org/wiki?curid=452669", "title": "Philip Lynott", "text": "Lynott \u00e8 stato un musicista e compositore tra i pi\u00f9 significativi del panorama hard rock e non solo, e la musica da lui creata ha influenzato importantissime band della scena heavy metal tra i quali gli Iron Maiden e i Metallica. Fu inoltre noto per la sua \"verve\" poetica particolarmente lirica propensa all'innovazione.\nIl critico musicale John Dugan scrisse nei suoi riguardi: \nPhil Lynott mor\u00ec il 4 gennaio 1986 all'et\u00e0 di 36 anni in seguito a un'overdose di eroina. \u00c8 oggi sepolto nel cimitero di St. Fintan's, a Sutton. Una sua statua in bronzo a grandezza naturale \u00e8 stata eretta nel 2005 in Harris Street nel centro di Dublino.\nBiografia.\nGiovent\u00f9 (1949-met\u00e0 anni sessanta).\n\"Phil\" nacque il 20 agosto 1949 all'Hallam Hospital a West Bromwich (Birmingham, Inghilterra) da padre di Georgetown nella Guyana britannica, Cecil Parris, e da madre irlandese di Dublino, Philomena Lynott (solitamente chiamata \"Phyllis\"), dalla quale prese il cognome. Il padre abbandon\u00f2 la famiglia quando Phil aveva solo tre settimane. Appena nato, Phil venne portato dalla madre prima nei pressi di Manchester e in seguito a Dublino, dove crebbe a casa della nonna \"Sarah\", stringendo in particolar modo un fortissimo legame con la madre e la nonna. I suoi genitori naturali si tennero saltuariamente in contatto, ma Lynott conobbe suo padre solo alla fine degli anni settanta.\nPhil pass\u00f2 la sua giovinezza per le strade di Dublino, spesso schernito dalla societ\u00e0 bigotta che condannava la sua estrazione complicata e sofferta di mezzosangue senza padre che a quel tempo in Irlanda non era una posizione comune e tantomeno accettata. Da ragazzo impar\u00f2 la durezza necessaria a difendere la propria sensibilit\u00e0 dalla condanna della societ\u00e0 e la consapevolezza del suo essere diverso e solo. Nelle sue liriche traspaiono queste due anime, quella della durezza e quella del sentimento. In tutta la sua carriera si \u00e8 sempre descritto, attraverso le sue azioni e le sue canzoni, come un ragazzo \"di vita\", un protagonista tra le bande \"di strada\", un \"randagio\". Sapeva di essere un solitario, ma cercava di costruire il suo personaggio negli aspetti pi\u00f9 ribelli e romantici; nelle sue canzoni spesso affiorano aspetti autobiografici che ricordano risse di strada e abusi di alcol ma sempre controbilanciate da fine sensibilit\u00e0 e senso dello \"humor\".\nIntravide una via di fuga dal vicolo cieco della sua vita di allora nei suoi eroi di giovent\u00f9: lo affascinavano i \"bravi\" dei film \"western\" che guardava assiduamente nel cinema della sua zona e icone musicali come Elvis Presley e Jimi Hendrix. Gi\u00e0 da giovanissimo Phil decise fermamente che avrebbe emulato i suoi eroi e sarebbe diventato un musicista. Una conoscenza scolastica gli fece incontrare il batterista Brian Downey col quale form\u00f2 i Black Eagles; fu una relazione da cui scatur\u00ec un'amicizia che sarebbe poi durata per tutta la sua vita.\nGli esordi (met\u00e0 anni sessanta-1969).\nA met\u00e0 degli anni sessanta Lynott inizi\u00f2 cos\u00ec a suonare nei Black Eagles, il suo primo gruppo. Dopo un primo scioglimento Phil fu reclutato da Brush Sheils per cantare nel suo gruppo, molto nota localmente, gli Skid Row. Lynott inizialmente era prima voce ma decise che per esprimere al meglio le sue idee musicali avrebbe dovuto suonare uno strumento e subito opt\u00f2 per il basso; Brush, il bassista del gruppo, gli insegn\u00f2 la tecnica di base. Phil era un avido studente e in breve inizi\u00f2 a comporre materiale proprio. Fu anche in questo periodo che conobbe a Belfast il talentuoso e promettente chitarrista Gary Moore che pure suonava negli \"Skid Row\", con il quale strinse un'alleanza musicale e professionale durata poi fino alla fine della propria vita anche se non senza incidenti; talvolta componevano a \"quattro mani\", altre volte non si parlavano per mesi, una volta addirittura per tre anni non si rivolsero direttamente la parola; probabilmente \u00e8 giusto dire come amava Phil, che erano come \"due pistoleri in una sola citt\u00e0\", entrambi desideravano la luce dei riflettori puntata e questo provoc\u00f2 un fortissimo attrito creativo che comunque gener\u00f2 i migliori lavori del loro futuro gruppo, i Thin Lizzy.\nNel frattempo Brush decise di trasformare gli Skid Row in un trio e diede il \"benservito\" a Phil il quale prese questo licenziamento nel migliore dei modi formando il proprio gruppo, gli Orphanage. Pi\u00f9 che un vero gruppo era un progetto musicale all'interno del quale i membri avrebbero potuto entrare e uscire senza impegno, strutturato un po' come una \"Jam Session\" continua. Questa band dur\u00f2 poco perch\u00e9 Phil era insoddisfatto e cominci\u00f2 a pensare a un gruppo pi\u00f9 solido, completo, e quando incontr\u00f2 il chitarrista di Belfast, Eric Bell, l'idea si tramut\u00f2 in realt\u00e0. Nacquero a quel punto i Thin Lizzy.\nI Thin Lizzy (1969-1984).\nL'ascesa (1969-1980).\nNel 1969 fond\u00f2 quello che poi sarebbe stato uno dei pi\u00f9 noti gruppi hard rock di sempre, i Thin Lizzy di cui scrisse tra l'altro la maggior parte delle canzoni. Scelse di coinvolgere il suo amico Downey alla batteria, il chitarrista Bell, l'organista Eric Wrixon e di proporsi personalmente come bassista e cantante.\nLa prima incisione \"The Farmer\" risale al 1970, anche se il lavoro fu distribuito solo in Irlanda. Il primo vero successo arriv\u00f2 nel 1973 con la canzone popolare irlandese \"Whiskey in the Jar\".\nDopo un pi\u00f9 o meno amichevole addio con Gary, venne ingaggiato Robbo Robertson alla chitarra (nel 1974), ma Phil in fondo non ne fu mai convinto, fino a che lo sostitu\u00ec, dopo una parentesi col redivivo Gary Moore nel 1979, con Snowy White (nel 1980) il quale pur essendo un professionista ed esperto chitarrista, non trov\u00f2 mai la sintonia artistica che Phil cercava per rinnovare il suono del gruppo.\nInoltre, nel 1978 partecip\u00f2 al concept album \"Jeff Wayne's Musical Version of The War of the Worlds\" nel ruolo di Nathaniel. Nel 1979, con il nome di \"The Greedies\", pubblic\u00f2 il singolo natalizio \"A Merry Jingle\", in collaborazione con gli altri membri dei Thin Lizzy, e Steve Jones e Paul Cook dei Sex Pistols.\nNonostante i Thin Lizzy avessero ancora successo, nel 1980 Lynott decise di iniziare una propria carriera solista con l'album \"Solo in Soho\", che entr\u00f2 nella Top 30 britannica e dal quale vennero estratti due singoli: \"Dear Miss Lonelyhearts\" e \"King's Call\". Nel secondo brano, un omaggio musicale a Elvis Presley, Lynott si avvalse della collaborazione di Mark Knopfler. Il suo secondo disco, \"The Phil Lynott Album\", non riscosse lo stesso successo del primo, anche se alcuni singoli, come \"Old Town\" e \"Yellow Pearl\" riscossero un discreto successo.\nIl declino (1980-1984).\nSempre nel 1980 Lynott spos\u00f2 Caroline Crowther, figlia del comico e presentatore di noti giochi televisivi Leslie Crowther, dalla quale aveva gi\u00e0 avuto una figlia, Sarah. Dopo il matrimonio nacque la secondogenita Cathleen. Da un lato Phil voleva ardentemente essere nient'altro che un padre come non aveva mai avuto e curare la propria famiglia restando a casa, dall'altro lato il richiamo della ribalta, gli amici, le \"tourn\u00e9e\", gli eccessi e la vita \"on the road\" lo riportavano violentemente al suo destino. Inevitabilmente questa situazione lo condusse al disastro, quando nei primi anni ottanta si ritrov\u00f2 separato dai figli e abbandonato dalla moglie.\nNel 1984 i Thin Lizzy si sciolsero, e nello stesso anno Lynott registr\u00f2 un singolo \"medley\" insieme a Roy Wood, Chas Hodges e John Coghlan: \"We Are The Boys (Who Make All The Noise)\".\nI Grand Slam e altri progetti (1984).\nI Grand Slam furono il suo successivo progetto musicale; la formazione composta in parte da musicisti semi-sconosciuti, seppur creativamente valida, non riscosse il meritato riscontro a causa dei continui (e inevitabili) raffronti, spesso ingenerosi, con i Thin Lizzy.\nCollabor\u00f2 in seguito anche con l'ex-compagno nei Thin Lizzy Gary Moore nei singoli \"Out in the Fields\" e \"Parisienne Walkways\". La sua ultima canzone, \"Nineteen\", venne pubblicata poche settimane prima della sua morte.\nMoore in seguito disse che Lynott aveva un \"lato oscuro\" che lo costringeva in un vortice, lo allontanava dai suoi cari e dai suoi amici rendendolo sempre pi\u00f9 malinconico e solo e di conseguenza lo portava sempre pi\u00f9 gi\u00f9 lungo la strada di autodistruzione che si era consapevolmente scelto. Nelle sue ultime fasi sicuramente Lynott rimase completamente isolato nell'aura dell'apparente successo e benessere, abbandonandosi agli abusi pi\u00f9 estremi di alcol.\nGli ultimi anni (1984-1986).\nNegli ultimi anni di vita di Lynott, la sua dipendenza da alcol e droghe crebbe; in un primo momento sembrava in preda a una forte influenza ma quando la madre Phyllis inizi\u00f2 a curarlo si accorse del suo grave stato di tossicodipendenza che aveva sempre, sino a quel punto, mascherato; era anche malato di epatite, malattia che aveva nascosto a tutti. Le feste natalizie trascorse nella pi\u00f9 completa solitudine in preda ai \"fumi alcolici\" aggravarono la sua condizione psichica; la notte di natale del 25 dicembre 1985 ebbe un'overdose quasi letale di eroina. Fu trasportato d'urgenza all'ambulatorio di Salisbury dove sopravvisse tra stenti combattendo con tutte le forze per alcuni giorni.\nMor\u00ec di insufficienza cardiaca e renale causata da intossicazione del sangue e del fegato, pochi giorni dopo, il 4 gennaio 1986, a 36 anni, esattamente quindici anni dopo aver registrato il suo primo album.\nPost mortem (1986-presente).\nPhil Lynott \u00e8 sepolto nel cimitero di St. Fintan, a Sutton, nei pressi di Howth, Dublino. La sua tomba \u00e8 spesso visitata da familiari, amici e \"fan\".\nUna statua in bronzo a grandezza naturale raffigurante il musicista \u00e8 stata eretta a Grafton Street a Dublino nel 2005. Alla cerimonia di inaugurazione erano presenti la madre di Lynott e i membri dei Thin Lizzy Gary Moore, Brian Robertson, Brian Downey e Scott Gorham, i quali si sono esibiti in un concerto dal vivo.\nNel novembre dello stesso anno l'attore statunitense Gary Dourdan ha dichiarato in'un'intervista radiofonica l'intenzione di interpretare Lynott in un film biografico.\nNel 2006 la madre di Lynott ha permesso a Micky Waters, bassista dei The Answer di suonare il basso del figlio per la prima volta dopo la sua morte. Il basso \u00e8 presente anche nel video musicale della canzone \"Keep Belevin'\"'.\nDarren Wharton gli ha dedicato la traccia \"King of Spades\", contenuta nell'album del 1988 \"Out of the Silence\" del suo progetto musicale Dare, mentre nel 2004 gli Europe hanno composto in suo ricordo la canzone \"Hero\" presente sull'album \"Start from the Dark\"."}
{"id": "452670", "revid": "31092", "url": "https://it.wikipedia.org/wiki?curid=452670", "title": "Phillip Lynott", "text": ""}
{"id": "452671", "revid": "31092", "url": "https://it.wikipedia.org/wiki?curid=452671", "title": "Phil Lynott", "text": ""}
{"id": "452689", "revid": "1543377", "url": "https://it.wikipedia.org/wiki?curid=452689", "title": "Sesso gioia rock'n roll", "text": "Sesso gioia rock'n roll \u00e8 un album del cantante pop e rock italiano Simone Tomassini, accreditato semplicemente come Simone, uscito nel 2006."}
{"id": "452694", "revid": "645426", "url": "https://it.wikipedia.org/wiki?curid=452694", "title": "UAV", "text": ""}
{"id": "452695", "revid": "124525999", "url": "https://it.wikipedia.org/wiki?curid=452695", "title": "Robert Fuest", "text": "Autore soprattutto di film di carattere horror e fantasy."}
{"id": "452696", "revid": "125667871", "url": "https://it.wikipedia.org/wiki?curid=452696", "title": "Nome pontificale", "text": "Il nome pontificale (in latino \"Nomen pontificale\") \u00e8 il nome che il papa neoeletto assume accettando la scelta dei cardinali elettori. All'uscita dal conclave, quando il nome del nuovo pontefice \u00e8 proclamato al popolo di Roma, il cardinale protodiacono effettua l'annuncio dell'Habemus Papam in latino, che recita:\nDa questo momento in poi il nome pontificale \u00e8 il solo nome con cui il papa verr\u00e0 chiamato per tutta la durata del suo pontificato (cio\u00e8 fino alla fine della vita del pontefice o, eventualmente, alla sua rinuncia all'ufficio papale); nel caso di Benedetto XVI, unico papa dell'epoca moderna ad aver interrotto anzitempo il pontificato, il nome \u00e8 stato mantenuto anche dopo la rinuncia. L'usanza di cambiare nome quando si sale al trono pontificale risale alle origini del pontificato, con il cambio di nome da \"Simone\" a \"Pietro\" stabilito da Ges\u00f9 Cristo (vedi poi), ma nel corso dei primi secoli non si hanno notizie di una pratica del cambio di nome al momento dell'elezione. L'affermarsi dal VI secolo della consuetudine di assumere un nome pontificale, accordando i nomi dei papi moderni ed antichi, rispettando un'uniformit\u00e0 di stile nella nomenclatura di tutti i papi a partire dalle origini, ha contribuito e contribuisce a suo modo a perpetuare tale istituzione.\nForme e varianti dei nomi dei papi.\nI nomi dei papi cambiano a seconda della lingua, al pari dei nomi comuni. \u00c8 consuetudine \u00abtradurre\u00bb, quando possibile, questi nomi con i loro equivalenti nelle lingue vernacolari. Cos\u00ec, un papa chiamato \"Iohannes\" in latino o \u0399\u03c9\u03ac\u03bd\u03bd\u03b7\u03c2 (\"Io\u00e1nnes\") in greco si chiama \"Jean\" in francese, \"John\" in inglese, \"Giovanni\" in italiano, \"J\u00e1nos\" in ungherese ecc.\nNomi e lingue.\n\u00abTraduzioni\u00bb di questo genere, che sono piuttosto delle deformazioni e degli adattamenti fonetici e grammaticali avvenuti nel corso dei secoli, non sono sempre possibili. Alcuni nomi rari conservano, ad esempio in francese, la loro forma latina o greca, per mancanza degli equivalenti in quella lingua: \"Lucius\", \"Hormisdas\", \"Honorius\", \"Donus\", \"Sisinnius\"; tuttavia i nomi latini hanno tutti il loro equivalente in italiano, come Lucio, Ormisda, Onorio, Dono, Sisinnio.\nNelle lingue di culture non cristiane i nomi utilizzati per designare i papi sono sempre presi in prestito da altre lingue. In turco, si usa designare i papi con il loro nome francese preceduto dal numero, in tal modo Giovanni Paolo II e Benedetto XVI sono chiamati generalmente \"ikinci Jean Paul\" e \"onalt\u0131nc\u0131 Benoit\"; tuttavia la lingua inglese sta guadagnando terreno, e sempre pi\u00f9 frequentemente si incontrano le forme \"ikinci John Paul\" e \"onalt\u0131nc\u0131 Benedict\". Si possono anche incontrare delle forme in latino e in italiano. Inoltre queste forme sono scritte a volte mantenendo l'ortografia originaria, altre volte secondo regole di trascrizione fonetica: \"Jan Pol\", \"Benedikt\".\nLa dominazione di uno Stato, della sua cultura, della sua lingua, su un altro Stato, influisce necessariamente sui nomi utilizzati nel paese dominato, tra gli altri anche sui nomi dei papi. In azero, lingua parlata in Azerbaigian e vicinissima al turco, si usano i nomi russi e Giovanni Paolo II \u00e8 chiamato \"ikinci \u0130oann Pavel\", cf. la forma russa \u0418\u043e\u0430\u043d\u043d \u041f\u0430\u0432\u0435\u043b \u0432\u0442\u043e\u0440\u043e\u0439 \"(Ioann Pavel vtoro\u00ef)\". In tagalog, lingua ufficiale delle Filippine, i nomi dei papi sono identici a quelli spagnoli. Nei paesi del nord Europa di tradizione protestante, vengono spessissimo ripresi i nomi latini dei papi, anche se esistono degli equivalenti nella lingua locale. Possono esserci delle eccezioni per i nomi propri pi\u00f9 comuni (Pietro, Alessandro...) e l'ortografia di altri nomi pu\u00f2 essere modificata per rispettare l'ortografia della lingua (ad esempio pu\u00f2 avvenire il cambiamento da \"c\" a \"k\"). Al contrario, le lingue di paesi ortodossi hanno degli equivalenti per i nomi dei santi della Chiesa cristiana antica e possono tradurre la maggior parte dei nomi dei papi.\nAllo stesso modo, essendo il Cristianesimo presente da lunga data in alcuni paesi arabi, in arabo esistono i nomi dei santi cattolici, e quindi dei papi. Questi nomi a volte sono diversi dai loro esatti corrispondenti nella tradizione musulmana: \"Giovanni\" in arabo si traduce \u064a\u0648\u062d\u0646\u0651\u0627, \"y\u016b\u1e25ann\u0101\", se \u00e8 il nome di un papa cattolico, ma i musulmani chiameranno \u064a\u062d\u064a\u06cc, \"ya\u1e25y\u0101\" Giovanni Battista.\nAmbiguit\u00e0 di alcuni nomi.\nAnche nelle liste \u00abufficiali\u00bb in latino pu\u00f2 capitare che nomi diversi ma assonanti, o di significato simile, siano stati confusi \"a posteriori\", causando delle semplificazioni o degli errori. Cos\u00ec, sembra che i primi tre papi chiamati \"Sisto\" abbiano portato il nome greco Xystos, che significa \"liscio\", \"levigato\" (forse usato per chi si faceva la tonsura religiosa), confuso col \"praenomen\" (nome latino) Sextus, che significa \"il sesto (nato)\". Xystos, confuso con Sextus, \u00e8 stato latinizzato in Sixtus, nome poi ripreso durante il Rinascimento da due papi.\nLa stessa \"trasformazione\" \u00e8 avvenuta per ragioni di assonanza tra i nomi \"Martino\" e \"Marino\" (vedi oltre). Tuttavia oggi questa confusione \u00e8 riconosciuta come un errore e i due nomi sono ora considerati come distinti.\nDal 615 al 618 fu pontefice un papa chiamato, in latino, Deusdedit, che significa letteralmente \"Dio ha donato\". Dal 672 al 675 fu pontefice un altro papa, il cui nome latino, Adeodatus, significa la stessa cosa. In seguito si \u00e8 presa l'abitudine di considerare queste come varianti dello stesso nome (come per \"Martino\" e \"Marino\") e di chiamare i due papi nelle liste in latino \"Adeodatus primus\" e \"Adeodatus secundus\". Questi nomi sono italianizzati come Adeodato I e Adeodato II, ma in alcune liste il primo a volte \u00e8 chiamato \"Diodato\" e il secondo \"Adeodato\", cos\u00ec come a volte si incontrano le forme \"Diodato I\" e \"Diodato II\".\nEsiste poi il caso del terzo papa, Anacleto, che in alcune fonti \u00e8 indicato come \"Cleto\".\nDurata di un nome pontificale.\nAd oggi il nome che \u00e8 stato portato dai pontefici in carica per pi\u00f9 tempo \u00e8 stato Pio, con ben 158 anni, seguito da Gregorio con 22 anni di differenza. Ecco una serie di nomi pontificali con la durata totale del loro pontificato.\nStoria.\nNomi dei primi papi.\nNon si sa molto riguardo ai primi papi, e le poche notizie che se ne hanno si riducono molto spesso al loro nome. Uno dei motivi \u00e8 la scarsit\u00e0 di fonti.\nGeneralmente si pensa che i primi papi ci siano noti sotto il loro vero nome, ma nulla ci permette di affermarlo con certezza, vista la scarsit\u00e0 delle fonti. Nel Vangelo secondo Matteo, l'apostolo Pietro si chiamava \"Simone figlio di Giona\" prima che il Cristo lo rinominasse mediante quella frase che, per i cattolici, costituisce allo stesso tempo l'istituzione del pontificato che gli viene affidato:\nDei suoi immediati successori non si sa gran che. C'\u00e8 una certa imprecisione nella lista dei primi papi, a seconda delle fonti, in particolare sulle date del loro pontificato, e sul nome e la collocazione cronologica di Anacleto che altri chiamano \"Cleto\".\nI primi papi potevano essere di origine giudea, latina, greca od originari del Medio Oriente, dell'Africa del Nord o di qualsiasi altra parte dell'Impero Romano; ciononostante, i loro nomi giunti fino a noi sono praticamente sempre latini o greci, le lingue ufficiali dell'Impero. Si pu\u00f2 pensare che tali nomi siano traduzioni dei loro nomi originali, o anche che essendo dei cittadini romani, senza essere di etnia latina, avessero un nome comune nella loro lingua ed uno ufficiale in greco o in latino. Forse qualcuno di loro aveva gi\u00e0 avuto occasione di cambiare il proprio nome entrando nella religione molto prima di diventare papa. I nomi latini che ci sono rimasti sono indifferentemente dei \"pr\u00e6nomina\" (nomi romani), dei \"nomina\" o dei \"cognomina\" ovvero dei cognomi, nomi di famiglia o dei soprannomi, senza che ne sappiamo la ragione. Ad esempio, di papa Giovanni III sappiamo che si chiamava Catelino, ma non sappiamo se era il suo cognome o il suo nome prima di divenire papa, e lo stesso \u00e8 per papa Benedetto I (Benedetto Bonosio).\nSolamente due nomi di papi sono di origine ebraica, ma sono tratti dal Nuovo Testamento e compaiono molto tardivamente, in un'epoca in cui il Cristianesimo \u00e8 ormai del tutto separato dal giudaismo. Questi nomi sono \"Giovanni\" (nel 523, dal profeta San Giovanni Battista e da San Giovanni apostolo) e \"Zaccaria\" (nel 741, da san Zaccaria, padre del Battista). Infine, solamente un papa sembra aver portato un nome di origine germanica: Lando. Si tratta di uno degli ultimi papi (se si escludono Giovanni Paolo I e Francesco) a scegliere un nome inedito; dopo di lui, quasi tutti i papi portarono un nome gi\u00e0 usato da almeno uno dei predecessori e ben presto inizier\u00e0 l'abitudine del cambiamento sistematico del nome.\nI primi papi furono quasi tutti considerati santi fino al VI secolo. Per questo i nomi con cui essi sono conosciuti divennero in seguito dei nomi di battesimo per le generazioni seguenti, e molti di essi sono ancora usati ai nostri giorni. Un'eccezione \u00e8 Onorio: egli non fu santo, anzi fu accusato di eresia (ingiustamente) e condannato (post mortem) per negligenza in questioni di dottrina da Leone II e Benedetto II. Per\u00f2 un antipapa (Onorio II) e tre papi (Onorio II, III e IV) ripresero il suo nome, in omaggio a un papa celebre per le grandi opere edilizie e caritatevoli.\nOrigine del cambio di nome dei papi.\nIl primo caso di cambio del nome avvenne nel 533 allorch\u00e9 il neoeletto, che portava il nome di un dio pagano, Mercurio, per ragioni di opportunit\u00e0, scelse di chiamarsi \"Giovanni II\". Alcune fonti, tuttavia, ritengono che \"Mercurio\" fosse un soprannome (derivato dal cognome, \"Mercurialis\") e che, in realt\u00e0, il religioso si chiamasse Giovanni. Alcuni genealogisti ritengono che papa Adriano III in realt\u00e0 fosse Agapito dei Conti di Tuscolo, fratello di papa Sergio III e discendente di papa Adriano I, cui avrebbe reso omaggio cambiando nome, ma non sono molti i documenti a supporto di ci\u00f2. \u00c8 probabile, quindi, che il primo papa ad assumere il nome pontificale al posto di quello di battesimo sia stato Ottaviano dei Conti di Tuscolo, divenuto papa col nome di Giovanni XII, nel 955. Secondo la tradizione popolare romana, la consuetudine di cambiare il nome venne da tutti rispettata, a partire dalla met\u00e0 del XVI secolo, forse per ragioni scaramantiche. Nel 1522, infatti, l'usanza venne disattesa da Adriaan Florenszoon Boeyens Dedel, divenuto papa con il nome di Adriano VI e morto un anno e poco dopo l'elezione. Nel 1555, ancora, l'usanza venne disattesa da Marcello Cervini degli Spannocchi, divenuto papa con il nome di Marcello II e morto pochi giorni dopo. Da allora nessun papa mantenne il nome battesimale.\nNel 983, Pietro Campanora (o \"Canepanova\") divenne papa con il nome di Giovanni XIV; la ragione, questa volta, era che non voleva che vi fosse un altro papa di nome Pietro se non San Pietro, l'apostolo e il primo papa.\nPoco dopo, dal 996, fu eletto il primo papa di origine germanica, Bruno di Carinzia, cui succedette nel 999 il primo papa francese, Gerbert di Aurillac. Entrambi avevano nomi germanici totalmente estranei alla tradizione papale (malgrado un precedente, \"Lando\" o \"Landone\", che aveva un nome germanico nonostante fosse originario dell'Italia). Essi, quindi, cambiarono nome e divennero rispettivamente Gregorio V e Silvestro II, in riferimento ai celebri San Gregorio Magno e San Silvestro. A quell'epoca, i nomi di origine germanica erano molto diffusi, e non soltanto in paesi germanici; per\u00f2, qualunque papa ne portasse uno lo cambiava appena eletto. Le uniche eccezioni riguardano degli antipapi dell'XI secolo di cui oggi si conosce solo il nome di nascita germanico (Teodorico e Alberto), anche se \u00e8 pi\u00f9 probabile che abbiano cambiato nome e di essi non sia rimasta traccia nei documenti storici (di Teodorico, infatti, alcuni documenti attestano si chiamasse \"Silvestro III\", in quanto al suo tempo papa Silvestro III era ritenuto un antipapa).\nPer tutte queste ragioni, alla fine del X secolo l'usanza di cambiare nome era stata rispettata gi\u00e0 dalla maggior parte dei papi, ma da allora questo costume si \u00e8 stabilito per tutti i pontefici qualunque fosse il loro nome di nascita, anche se gi\u00e0 appartenuto a predecessori: ad esempio, Etienne Aubert divenne papa Innocenzo VI, non \"Stefano X\"; Felice Peretti divenne papa Sisto V, non \"Felice IV\"; Benedetto Odescalchi divenne papa Innocenzo XI, non \"Benedetto XIII\". Adriano VI e Marcello II furono solo due eccezioni. Si trov\u00f2 allora una giustificazione simbolica: il nuovo papa non \u00e8 pi\u00f9 lo stesso uomo che era prima dell'ascesa al trono papale. Era un modo per dare una nuova importanza a questa ascesa non solo temporale, ma anche e soprattutto spirituale.\nApprossimativamente, fino alla fine del XII secolo si considerava l'eletto come papa non dal momento dell'elezione, come avviene oggi, ma a partire dall'intronizzazione, chiamata, in s\u00e8guito, \"incoronazione\" e dopo con Giovanni Paolo I \"solenne cerimonia di inizio pontificato\" e con Benedetto XVI \"messa di inizio del ministero petrino\". Questa era indispensabile per diverse ragioni, in particolare perch\u00e9 bisognava aspettare il consenso dell'imperatore, ma anche perch\u00e9 molti eletti non erano vescovi e neppure preti, e perci\u00f2 dovevano essere ordinati e consacrati prima di assumere le funzioni del pontefice. Papa Gregorio VII, eletto nel 1073, insisteva ancora sul fatto che \u00e8 l'intronizzazione che fa il papa: a causa di situazioni politiche spesso caotiche, molti papi eletti attendevano molto tempo prima di essere intronizzati, a volte pi\u00f9 di un anno. Il vescovo Guiberto di Ravenna, designato papa (in realt\u00e0 antipapa) dall'imperatore Enrico IV nel 1080, non pot\u00e9 essere intronizzato a Roma prima del 1084: durante questi quattro anni fu considerato soltanto un \u00ab\"papa eletto\"\u00bb e non un papa nell'esercizio delle proprie funzioni. Egli scelse il suo nome pontificale di \"Clemente III\" solo al momento dell'intronizzazione. Si pu\u00f2 dunque considerare che i suoi due successori immediati, Teodorico e Alberto, come detto sopra abbiano scelto nomi che non sono rimasti impressi su alcun documento storico, o meglio che la loro intronizzazione clandestina non abbia lasciato tracce storiche del nome che scelsero, anche se diverse trascrizioni attestano che Teodorico scelse come nome \"Silvestro III\".\nDopo il 996, come gi\u00e0 detto sopra, soltanto due papi hanno mantenuto il proprio nome originario: Adrian Florenszoon Boeyens Dedel, divenuto Adriano VI nel 1522, e Marcello Cervini, divenuto Marcello II nel 1555. Giuliano Della Rovere avrebbe forse desiderato fare altrettanto nel 1503, ma il nome di \"Giuliano\" non era mai stato portato da nessun papa prima di lui. Egli pens\u00f2 bene dunque a \"Giulio\", nome gi\u00e0 portato da San Giulio, in omaggio a Giulio Cesare, e divenne cos\u00ec papa Giulio II. In effetti, dopo Lando/Landone nel 913 fino all'epoca contemporanea nessun papa ha portato un nome inedito: al tempo di Landone, il papato era confiscato da alcune famiglie romane, tra le quali i Conti di Tuscolo e i Crescenzi, ed i nomi che ne uscivano erano estremamente poco vari. Poco dopo, quando il cambio del nome divenne un'usanza, tutti i papi rispettarono il principio di riprendere un nome che fosse stato gi\u00e0 portato da almeno un papa prima di loro, per quanto diverso da quello dei predecessori pi\u00f9 immediati. In epoca contemporanea ci sono state le innovazioni di Giovanni Paolo I nel 1978 e Francesco nel 2013: il primo volle tenere insieme due nomi per riferirsi ai suoi immediati predecessori; innovativi non erano i singoli nomi, ma il fatto di portare un doppio nome, primo caso nella storia; il secondo scelse un nome completamente inedito.\nSignificato del nome pontificale.\nIl nome pontificale scelto da un papa pu\u00f2 sottintendere molti significati, e la ragione della scelta di molti papi \u00e8 sconosciuta. Il nuovo papa pu\u00f2 scegliere di rendere omaggio a un santo in particolare, ad un parente o a un predecessore, oppure a una chiesa dove ha officiato, o ancora a pi\u00f9 persone contemporaneamente che avevano lo stesso nome.\nQuando Gerberto di Aurillac divenne papa nell'anno 1000, scelse il nome di Silvestro II in riferimento a San Silvestro, papa sotto l'imperatore Costantino I che riconobbe il Cristianesimo come religione dell'Impero romano, in quanto l'imperatore Ottone III si proponeva come nuovo Costantino. Numerosi papi scelsero come riferimento un predecessore lontano e glorioso, ad esempio Gregorio I o Leone I, a sfavore dei nomi dei predecessori pi\u00f9 recenti, a volte con il preciso intento di ridonare prestigio alla funzione papale, vittima dei precedenti pontificati. In particolare, al periodo di grande decadenza del papato dal X alla prima met\u00e0 dell'XI secolo in cui i nomi pi\u00f9 frequenti erano stati \"Giovanni\", \"Benedetto\", \"Leone\" e \"Stefano\", segu\u00ec un periodo di riforma, chiamato generalmente \"riforma gregoriana\" con riferimento a Gregorio VII (nonostante avesse preso l'avvio prima del suo pontificato). In contrapposizione ai papi del periodo precedente, furono ripresi molti nomi di papi antichi e l'elenco dei papi dal 1046 al 1145 mostra un numero impressionante di nomi seguiti dal numerale \"II\". Questi nomi (come quello di \"Gregorio\") furono impiegati di nuovo nel secolo successivo, da cui una nuova serie di nomi seguiti dal numero \"III\", poi dal \"IV\", prima che tale sistema si disgregasse da solo alla \u00abgenerazione \"V\"\u00bb.\nLe turpi azioni del periodo dei Teofilatti erano state dimenticate, nel XIII e XIV secolo i nomi \"Giovanni\" e \"Benedetto\" tornarono di moda, seppur con molta meno frequenza. Al contrario si \u00e8 dovuto attendere ancora qualche secolo prima che ritornasse il nome \"Leone\" (dopo Leone IX, si avranno solo altri tre \"Leone\" nell'arco di ben quattro secoli), e \"Stefano\" non fu pi\u00f9 riutilizzato, forse a causa del problema di numerazione legato a questo nome.\nUn esempio controverso di omaggio al predecessore \u00e8 Benedetto XI: Niccol\u00f2 di Boccassio scelse di omaggiare Bonifacio VIII, alias Benedetto Caetani; ma in teoria, poich\u00e9 la legittimit\u00e0 di Benedetto X era fortemente contestata, avrebbe dovuto riprendere lo stesso numerale. Lo stesso \u00e8 per Bonifacio VIII che, per omaggiare San Bonifacio IV cui era devoto e di cui aveva trovato reliquie, avrebbe forse dovuto riprendere il numerale di Bonifacio VII.\nDurante il periodo del grande scisma d'occidente, i papi di Roma, Avignone e Pisa, scelsero dei nomi ben distinti. Dopo la riunificazione del papato, i papi scelsero di escludere i nomi dei predecessori delle tre antiche linee di successione, e riesumarono dei nomi caduti in disuso, il primo di essi nel 1417 scelse il proprio nome facendo riferimento solo al santo del giorno della sua elezione, l'11 novembre, san Martino di Tours, e divenne papa Martino V.\nDurante il periodo del Rinascimento furono utilizzati numerosi nomi differenti, alcuni usuali altri caduti in disuso, senza nessun altro vincolo se non quello di scegliere nomi gi\u00e0 portati almeno una volta. Alcuni arrivarono anche a conservare il proprio nome di battesimo: Adriano VI, Marcello II e, con una modifica minima, Giulio II. Il cardinale Enea Silvio Piccolomini divenne papa Pio II con riferimento al \"Pius Aeneas\" di Virgilio. Rodrigo Borgia scelse di chiamarsi Alessandro VI confessando di far riferimento ad Alessandro Magno, dato che il Rinascimento consentiva il riferimento all'antichit\u00e0 pagana, cos\u00ec come Giulio II volle omaggiare Giulio Cesare.\nAlcuni eletti ripresero semplicemente il nome di un precedente papa della propria famiglia; Pio III era il nipote di Pio II, Onorio IV il pronipote di Onorio III e Leone XI il pronipote di Leone X. Alessandro Farnese scelse il proprio nome per commemorare il figlio prematuramente morto nel 1510, il secondogenito Paolo.\nLa \"pietas\".\nDa quando i papi cambiano il proprio nome al momento dell'accesso al pontificato, il motivo pi\u00f9 frequente per il cambio del nome \u00e8 un riferimento ad un predecessore non troppo lontano, verso il quale il nuovo eletto intende esprimere la propria gratitudine per motivi personali. Questa usanza viene chiamata col termine latino \"pietas\", che in questo caso si pu\u00f2 tradurre con \"venerazione\" o \"gratitudine\".\nSempre pi\u00f9 spesso, dei nuovi papi scelsero il nome del papa che li aveva creati cardinali, o grazie al quale erano saliti in grado nella gerarchia. Cos\u00ec Clemente XIV era stato nominato cardinale da Clemente XIII, a sua volta creato cardinale da Clemente XII, a sua volta fatto cardinale da Clemente XI (fatto cardinale, invece, da Alessandro VIII). Gi\u00e0 Clemente X era stato creato cardinale dal predecessore Clemente IX.\nAltri omaggi sono pi\u00f9 sottili, alcuni eletti volevano onorare la memoria di un papa che aveva aiutato la loro famiglia o, in senso opposto, la cui famiglia aveva permesso la loro elezione. Per l'elezione di Alessandro VIII fu determinante l'influenza del cardinale Flavio Chigi, nipote di Alessandro VII (i due papi \"Alessandro\", per altro, erano stati nominati cardinali lo stesso giorno). La sistematizzazione di questo metodo, a partire dal XVI secolo, port\u00f2 ad un grande impoverimento dei nomi dei papi, di fatto i quattordici papi che si succedettero dal 1644 al 1774 portarono solo quattro nomi diversi (4 Innocenzo, 2 Alessandro, 6 Clemente e 2 Benedetto), come anche gli undici papi che si succedettero dal 1775 al 1958 (7 Pio, 2 Leone, un Gregorio e un Benedetto).\nI papi contemporanei.\nAngelo Giuseppe Roncalli, diventato Papa Giovanni XXIII, scelse di assumere un nome che non era stato pi\u00f9 portato da secoli e che, addirittura, corrispondeva al nome ed al numero portati da un antipapa (l'antipapa Giovanni XXIII), la cui illegittimit\u00e0 \u00e8 oggi fuor di dubbio. In questo, Roncalli contraddisse Rodrigo Borgia, che si chiam\u00f2 Alessandro VI e non \"V\" perch\u00e9 riteneva Alessandro V e Giovanni XXIII papi legittimi e non antipapi. Roncalli mise dunque il suo pontificato sotto il segno di san Giovanni apostolo, il meno sinottico degli Evangelisti, facendo riferimento non a un suo predecessore ma direttamente ad un santo dei primi tempi della cristianit\u00e0. In tale nome vi era anche un riferimento al padre del pontefice, di nome Giovanni Roncalli, al quale il figlio volle rendere omaggio.\nAnche il suo successore Giovanni Battista Montini si rifar\u00e0 ad un apostolo, scegliendo il nome di Paolo VI, riferito a Paolo di Tarso. Alcuni commentatori hanno preteso che non avrebbe potuto chiamarsi Giovanni XXIV, proseguendo l'opera del suo predecessore, perch\u00e9 Giovanni era gi\u00e0 il suo nome di battesimo.\nI papi seguenti hanno ripreso l'abitudine di rendere omaggio ai loro recenti predecessori: Albino Luciani, con il nome di Giovanni Paolo I, fa riferimento esplicitamente ai papi che l'hanno preceduto, ma si \u00e8 potuto vedere nella sua scelta un possibile omaggio alla citt\u00e0 di Venezia, di cui fu vescovo, dove una basilica porta il nome di \"Santi-Giovanni-e-Paolo\" (San Zanipolo). Il suo brevissimo pontificato non gli permise che di abbozzare un nuovo stile. Dopo la sua morte repentina ed inattesa, il giornale francese \"Le Monde\" titolava \u00aballa ricerca di Giovanni Paolo II\u00bb. Sei giorni dopo venne eletto pontefice il cardinale Wojty\u0142a, che di fatto scelse proprio questo nome, suggeritogli dal cardinale e amico Stefan Wyszy\u0144ski, dato che era ormai grande la stima e l'affetto degli italiani verso Giovanni Paolo I.\nQuanto a Benedetto XVI, al secolo Joseph Ratzinger, egli stesso ha dichiarato che il suo nome \u00e8 un riferimento a san Benedetto da Norcia, patrono ed evangelizzatore d'Europa, e al papa Benedetto XV che esort\u00f2 alla pace durante la prima guerra mondiale.\nIl cardinale Jorge Mario Bergoglio \u00e8 stato il primo pontefice a scegliere il nome Francesco, che . I motivi per cui questo nome non era stato scelto in precedenza sono essenzialmente . Papa Bergoglio ha dichiarato, dal canto suo, che la scelta di richiamare il santo d'Assisi poggia le basi essenzialmente su tre motivi: un richiamo ed un'attenzione verso la povert\u00e0 e la semplicit\u00e0, la volont\u00e0 di costruire una vera pace ed il desiderio di rilanciare al meglio le relazioni fra le grandi religioni del mondo.\nNumerazione dei papi.\nOrigine.\nQuando ogni papa aveva un nome diverso, non c'era alcun problema negli elenchi. Nel 257, Xystos, che oggi chiamiamo Sisto II, fu il primo papa a portare un nome gi\u00e0 utilizzato. Questa situazione divenne poi sempre pi\u00f9 frequente.\nA cominciare da Pelagio II (579-590), per distinguere due papi con lo stesso nome e di pontificati consecutivi, si aggiunse la parola \"junior\" al secondo. Poi, quando vi furono tre papi consecutivi con lo stesso nome si aggiunse \"secundus junior\". Per evitare le confusioni originate da questo sistema complesso, da papa Gregorio III (731-741), si cominci\u00f2 ad aggiungere occasionalmente un numero al nome del papa. Tale costume divenne regola nei documenti ufficiali a partire dal X secolo. Questa usanza \u00e8 quindi all'incirca contemporanea al cambio di nome sistematico dei papi. A cominciare da Leone IX (1049-1054), il numero comparve anche sulle bolle pontificali (sigilli) e sull'anello piscatorio.\nI papi che avevano regnato prima dell'adozione di questo sistema di numerazione furono numerati \"a posteriori\". I papi il cui nome non \u00e8 mai stato riutilizzato non sono stati numerati; tuttavia, quando nel 1978 Albino Luciani, divenuto papa, ha scelto di portare un nome inedito, primo dopo Lando (913-914), ha scelto anche di aggiungere il numero \"I\", seguendo l'uso moderno di regnanti europei come ad esempio Juan Carlos I, chiamandosi cos\u00ec papa Giovanni Paolo I, prima quindi che vi fosse un Giovanni Paolo II. Ci\u00f2 \u00e8 stato considerato un errore formale da parte di Albino Luciani, perch\u00e9 di regola il primo papa ad avere un dato nome non va numerato finch\u00e9 non c'\u00e8 il secondo. Giovanni Paolo I spieg\u00f2 la propria scelta di inserire l'ordinale nel nome come significato non tanto di numerazione ma di nome nel suo insieme, ovvero \"novit\u00e0\" (\"primo\" quindi \"nuovo\") nella \"continuit\u00e0\" (Giovanni e Paolo erano i suoi due immediati predecessori). Anche il cardinale Pericle Felici, appena annunci\u00f2 l'elezione di Luciani, aggiunse al suo nome il numerale dicendo \"sibi nomen imposuit Ioannis Pauli Primi\", e non solo \"Ioannis Pauli\", cosa che non fece un paio di mesi dopo col suo successore. Da notare che ora \u00e8 Jorge Mario Bergoglio ad aver scelto un nome inedito dai tempi di Lando, divenendo dal 2013: papa Francesco.\nGli antipapi precedenti all'adozione di questo sistema non sono stati, in generale, numerati \"a posteriori\", ad eccezione dell'antipapa Felice II perch\u00e9, erroneamente, fu considerato a lungo un papa legittimo e per di pi\u00f9 un santo, in realt\u00e0 confuso con un omonimo martire, e per questo rimase per secoli nelle liste dei papi. Altri antipapi inseriti erroneamente nella numerazione papale sono Bonifacio VII, Giovanni XVI e Benedetto X, il che ha causato degli errori nella numerazione dei papi successivi che avevano lo stesso nome, a meno che la loro numerazione \"a posteriori\" (\u00e8 il caso di Giovanni XVI) non sia stata fatta per giustificare tali errori.\nDopo l'antipapa Giovanni XVI, il suo numerale fu ripreso da Siccone Secco, che per\u00f2 fu rinumerato \"XVII\" perch\u00e9 secoli dopo furono aggiunti, tra i papi di nome \"Giovanni\", due personaggi in pi\u00f9, falsando la numerazione e creando vuoti, come \u00e8 spiegato in dettaglio pi\u00f9 avanti.\nGli antipapi successivi all'adozione della numerazione hanno adottato questo sistema perch\u00e9 si ritenevano dei papi legittimi ma, non essendo riconosciuti dalla Chiesa, il loro nome e numero sono stati considerati come ancora disponibili, cos\u00ec quando un papa legittimo pi\u00f9 recente riprendeva lo stesso nome, riprendeva con esso anche il numero. Durante lo Scisma d'Occidente, ad esempio, regnarono gli antipapi chiamati Clemente VII, Benedetto XIII, Giovanni XXIII, Clemente VIII. Ci\u00f2 non ha impedito, pi\u00f9 tardi, che i papi legittimi Clemente VII, Benedetto XIII e Giovanni XXIII portassero a loro volta gli stessi nomi e numeri.\nErrori di numerazione.\nSe si osserva la lista dei papi pi\u00f9 accettata, si riscontrano delle anomalie nella numerazione di alcuni nomi. La maggior parte sono dovute a degli antipapi che un tempo erano considerati legittimi, ma altre sono semplici errori.\nLo stesso problema si sarebbe potuto presentare con un altro papa \"effimero\", il cardinale Teobaldo Boccapecora (o Teobaldo Buccapecus), che viene erroneamente chiamato antipapa. La sua esclusione dalle liste non ha mai causato dibattiti, poich\u00e9, eletto dai cardinali convenuti in conclave, rifiut\u00f2 egli stesso l'incarico dopo averlo accettato e aver scelto come Nome pontificale quello di Celestino II, nel giro di qualche ora, lo stesso giorno, il 15 dicembre 1124, prima ancora d'essere consacrato ed intronizzato. Fu costretto a cedere dalla famiglia Frangipani, che avrebbe poco dopo fatto eleggere Onorio II (1124-1130). Se, giustamente, non si pu\u00f2 considerarlo tra i papi (il papato all'epoca iniziava dall'intronizzazione), \u00e8 erroneo anche il classificarlo abusivamente come antipapa e, poich\u00e9 la numerazione di papi era gi\u00e0 corrente al suo tempo, il successivo papa Celestino, Guido da Citt\u00e0 di Castello, si chiam\u00f2 anch'egli, in modo del tutto naturale, Celestino II (1143-1144). Vi fu un altro papa \"effimero\", Gregorio XI-Vicedomini. Si dice che dopo la morte di Adriano V, il 5 settembre 1276 sia stato eletto il cardinale Vicedomino Vicedomini, nipote di Gregorio X (1271-1276). Vicedomini, per\u00f2, mor\u00ec la notte del 6. Sembra che non accett\u00f2 il suo incarico, ma chiese un giorno per pensarci su, anticipando per\u00f2 che, se avesse accettato, avrebbe ripreso il nome dello zio, divenendo papa Gregorio XI. Quell'indecisione fu determinante, dato che mor\u00ec prima di accettare l'ufficio apostolico (dal Concilio Lateranense III in poi, fino ad oggi, basta la validit\u00e0 dell'elezione per essere considerati papi, che deve solo essere accettata definitivamente), perci\u00f2, giustamente, non fu inserito nell'elenco dei papi e il suo numero, ovviamente, \u00e8 stato ripreso da Pierre Roger de Beaufort, papa Gregorio XI (1370-1378) legittimo. Probabilmente tutta la storia \u00e8 solo una leggenda, anche perch\u00e9 non vi fu l'annuncio di nessuna elezione il 5 settembre 1276.\nTavola sinottica dei nomi utilizzati dai papi.\nDa san Pietro a papa Francesco, la lista dell'\"Annuario pontificio\" conta 266 papi. Bisogna tuttavia considerare che tale lista conta tre volte Benedetto IX il quale fu eletto una prima volta all'et\u00e0 di 12 anni (o 20 a seconda delle fonti), poi fu deposto, ridivenne papa, vendette la carica a Gregorio VI, ridivenne ancora papa, fu nuovamente cacciato e infine scomunicato e, dopo aver avvelenato Clemente II e Damaso II per riconquistare il pontificato, si sarebbe fatto monaco per espiare le proprie colpe, ricevendo il perdono del morente Leone IX per poi morire sotto Vittore II, ma nulla \u00e8 certo. Inoltre, vi sono diversi antipapi la cui posizione \u00e8 messa in discussione da diversi storici, come Dioscoro, Bonifacio VII e Benedetto X. Il primo fu antipapa perch\u00e9 il decreto di Simmaco del 499 (abrogato da Agapito I nel 535) stabiliva che il papa pu\u00f2 nominare e imporre il suo successore mentre \u00e8 vivo e Felice IV (III), nominando Bonifacio II, si serv\u00ec di questo diritto. Gli altri due oggi sono esclusi perch\u00e9 la loro elezione fu segnata da violenze e irregolarit\u00e0 anche se il papa legittimo era morto e la sede era vacante (in particolare, Bonifacio VII si fece eleggere due volte e in entrambi i casi sembra che prima abbia fatto uccidere il papa regnante). Poi c'\u00e8 Stefano II, che non \u00e8 considerato papa perch\u00e9 all'epoca si diventava pontefici al momento dell'incoronazione: solo con Alessandro III nel Concilio Laterano III si stabil\u00ec che l'eletto, all'istante, diviene papa. Togliendo due pontificati di Benedetto IX e aggiungendo due di questi antipapi (forse legittimi ma oggi esclusi), avremmo effettivamente 266 Papi. Silvestro III, al contrario, \u00e8 un papa ritenuto oggi legittimo ma pi\u00f9 volte messo in discussione per come sal\u00ec al trono pontificio mentre Benedetto IX, cacciato via, formalmente era ancora regnante.\nInoltre la lista conta come legittimi sia Leone VIII che Benedetto V che, tuttavia, hanno regnato contemporaneamente, essendo rivali; in effetti, ci\u00f2 si pu\u00f2 conciliare con due teorie:\nLa lista, al contrario, esclude i papi di Avignone e quelli di Pisa che, durante il Grande scisma d'Occidente, furono rivali dei papi di Roma. In particolare, Alessandro V e Giovanni XXIII (XXII) per molto tempo furono considerati legittimi successori di Gregorio XII deposto nel 1409, ma oggi quella deposizione non \u00e8 ritenuta valida: quindi, si dice oggi, essi furono non successori bens\u00ec rivali del papa ancora legittimamente regnante, non lottarono contro il predecessore deposto (come essi credevano) ma col legittimo pontefice in carica.\nTenendo in conto queste bizzarrie, ci sono dunque 264 nomi di papi legittimi, ripartiti nel modo seguente:\nUna sola occorrenza: Pietro, Lino, Anacleto, Evaristo, Telesforo, Igino, Aniceto, Sotero, Eleuterio, Zefferino, Ponziano, Antero, Fabiano, Cornelio, Dionisio, Eutichiano, Caio, Marcellino, Eusebio, Milziade, Marco, Liberio, Siricio, Zosimo, Ilario, Simplicio, Simmaco, Ormisda, Silverio, Vigilio, Sabiniano, Severino, Vitaliano, Dono, Agatone, Conone, Sisinnio, Costantino, Zaccaria, Valentino, Formoso, Romano, Lando, Francesco.\nSituazioni precedenti.\nA titolo comparativo, ecco come sarebbe apparsa la stessa tabella in altri momenti storici.\nUna sola occorrenza: Pietro, Lino, Anacleto, Evaristo, Telesforo, Igino, Aniceto, Sotero, Eleuterio, Zefferino, Ponziano, Antero, Fabiano, Cornelio, Dionisio, Eutichiano, Caio, Marcellino, Marcello, Eusebio, Milziade, Marco, Giulio, Liberio, Siricio, Zosimo, Ilario, Simplicio, Simmaco, Ormisda, Silverio, Vigilio, Sabiniano, Severino, Vitaliano, Dono, Agatone, Conone, Sisinnio, Costantino, Zaccaria, Valentino, Formoso, Romano, Lando.\nUna sola occorrenza: Pietro, Lino, Anacleto, Clemente, Evaristo, Alessandro, Telesforo, Igino, Pio, Aniceto, Sotero, Eleuterio, Vittorio, Zefferino, Callisto, Urbano, Ponziano, Antero, Fabiano, Cornelio, Lucio, Dionisio, Eutichiano, Caio, Marcellino, Marcello, Eusebio, Milziade, Marco, Giulio, Liberio, Damaso, Siricio, Innocenzo, Zosimo, Celestino, Ilario, Simplicio, Gelasio, Simmaco, Ormisda, Silverio, Vigilio, Sabiniano, Onorio, Severino, Martino, Vitaliano, Dono, Agatone, Conone, Sisinnio, Costantino, Zaccaria, Pasquale, Valentino, Nicola, Formoso, Romano, Lando.\nUna sola occorrenza: Pietro, Lino, Anacleto, Clemente, Evaristo, Alessandro, Telesforo, Igino, Pio, Aniceto, Sotero, Eleuterio, Vittorio, Zefferino, Callisto, Urbano, Ponziano, Antero, Fabiano, Cornelio, Lucio, Stefano, Dionisio, Eutichiano, Caio, Marcellino, Marcello, Eusebio, Milziade, Silvestro, Marco, Giulio, Liberio, Damaso, Siricio, Innocenzo, Zosimo, Bonifacio, Celestino, Leone, Ilario, Simplicio, Gelasio, Simmaco.\nTradizione dei nomi pontificali.\nOgni papa \u00e8 del tutto libero di scegliere il nome pontificale. Ma, dal 913, solo tre papi hanno optato per un nome inedito. Un aneddoto narra che il giorno della sua elezione, Karol Wojty\u0142a avrebbe voluto scegliere il nome di \"Stanislao\" in ricordo del santo patrono della Polonia, ma i cardinali lo dissuasero perch\u00e9 il nome era inedito ed estraneo alla tradizione dei nomi pontificali. Un altro aneddoto narra che Giovanni Paolo I, Albino Luciani, confid\u00f2 al fratello Edoardo che in un primo momento avrebbe voluto chiamarsi \"Pio XIII\", ma rinunzi\u00f2 al nome perch\u00e9 temeva che sarebbe stato strumentalizzato, cos\u00ec pens\u00f2 a Giovanni Paolo in onore dei due predecessori che avevano per lui stima e lo avevano fatto crescere nella gerarchia ecclesiale. Egli volle che il numerale \"I\" fosse utilizzato accanto al nome, forse affinch\u00e9 fosse chiaro che \"Giovanni Paolo\" era nome distinto da un \"Giovanni XXIV\" e un \"Paolo VII\".\nUn altro aneddoto ancora dice che al momento dell'elezione Pietro Barbo (1464-1471) avrebbe voluto scegliere il nome di Formoso II, da \"formosus\", bello, perch\u00e9 era uomo prestante e gradevole, ma i cardinali lo dissuasero perch\u00e9 il nome rievocava pagine oscure della storia della Chiesa (il famigerato e indimenticabile Sinodo del cadavere di papa Stefano VI contro papa Formoso). Barbo pare abbia scelto allora quello di Marco II, da papa Marco, in onore alla sua Venezia, ma anche in questo caso i porporati avrebbero opposto resistenza perch\u00e9 \u00abviva San Marco\u00bb era il grido di battaglia dei ribelli veneziani. Solo allora Pietro Barbo assunse il nome di Paolo II. Lo stesso accadde nel 1769, quando il cardinale Antonio Ganganelli, che era stato eletto papa, volle chiamarsi Sisto VI, in omaggio all'ultimo papa francescano prima di lui, Sisto V (che a sua volta, per lo stesso motivo, aveva omaggiato Sisto IV). I cardinali lo dissuasero perch\u00e9 sapevano che il mondo avrebbe riso per un nome cos\u00ec cacofonico. L'eletto opt\u00f2 allora per il nome di Clemente XIV, in onore al suo predecessore Clemente XIII.\nDa quando i papi hanno preso l'abitudine di cambiare nome in occasione della loro elezione, il primo a introdurre un'innovazione \u00e8 stato Giovanni Paolo I, ma ha pur sempre scelto un nome composto da nomi gi\u00e0 utilizzati in precedenza. Pi\u00f9 recentemente Francesco, eletto al soglio pontificio nel 2013, ha utilizzato un nome del tutto inedito, rifiutando il numerale \"I\" a differenza di Luciani, e spiegando che gli suggerirono di chiamarsi \"Adriano VII\" come il grande riformatore Adriano VI, o \"Clemente XV\" come \"rivalsa\" verso Clemente XIV che soppresse i Gesuiti."}
{"id": "452697", "revid": "712828", "url": "https://it.wikipedia.org/wiki?curid=452697", "title": "Colline Vento", "text": ""}
{"id": "452698", "revid": "9531", "url": "https://it.wikipedia.org/wiki?curid=452698", "title": "Salvatore Cammarano", "text": ""}
{"id": "452699", "revid": "1318658", "url": "https://it.wikipedia.org/wiki?curid=452699", "title": "Stefano Zecchi", "text": "Ha acquistato notoriet\u00e0 anche al di fuori dell'ambito accademico per le sue presenze al Maurizio Costanzo Show negli anni novanta. \u00c8 di religione ebraica.\nBiografia.\nHa studiato al Liceo Classico \"Marco Polo\" di Venezia e poi all'Universit\u00e0 degli Studi di Milano, dove si \u00e8 laureato in Filosofia con votazione 110/110 e lode, discutendo una tesi sulla fenomenologia di Edmund Husserl (relatore Enzo Paci), e ai problemi della fenomenologia ha dedicato i suoi primi studi filosofici. Dopo la laurea ha insegnato per qualche anno nelle scuole di Milano e provincia. Nel 1979 \u00e8 diventato professore ordinario, ottenendo la cattedra di Filosofia Teoretica presso l'Universit\u00e0 degli Studi di Padova, in cui era stato assistente e docente incaricato da 1972. Dal 1984 al 2013 \u00e8 stato professore ordinario di estetica presso l'Universit\u00e0 degli Studi di Milano. \u00c8 tra i maggiori studiosi italiani di Estetica, avendo curato con Elio Franzini un'importante antologia dedicata alla storia dell'estetica. \nHa insegnato in diverse universit\u00e0 straniere: tra esse, quella che ricorda con maggiore interesse e che pi\u00f9 l'ha coinvolto, \u00e8 l'Universit\u00e0 Tagore di Calcutta, in India. \u00c8 stato inoltre consigliere d'amministrazione del Piccolo Teatro di Milano, presidente dell'Accademia di belle arti di Brera sempre a Milano, membro del consiglio dell'Irer (Istituto per la programmazione scientifica e culturale della Regione Lombardia), rappresentante del Ministero della Pubblica Istruzione presso l'UNESCO per la tutele dei Beni immateriali, consigliere comunale a Venezia e assessore alla cultura a Milano, consigliere d'amministrazione del MAXXI (Museo dell\u2019arte del XXI secolo), consigliere d'amministrazione della Fondazione La Verdi di Milano, consigliere d'amministrazione del Teatro Parenti di Milano.\nDal 2016 \u00e8 Direttore dell'I.I.S.B.E. (Istituto Internazionale di Scienza della Bellezza) di Milano.\nDopo gli studi sulla fenomenologia di Husserl e della sua scuola, ha affrontato le questioni inerenti ai concetti di \u201csperanza\u201d e di utopia, riflettendo sulla filosofia di Ernst Bloch, di cui \u00e8 stato anche traduttore. Il pensiero di Goethe (di cui ha tradotto diversi saggi sulla scienza, l'arte e la letteratura) e del Romanticismo sono diventati i punti di riferimento essenziali dei suoi studi, che lo hanno portato a concentrare le sue ricerche sul problema e sul significato della bellezza.\n\u00c8 editorialista del quotidiano \"il Giornale.\" Partecipa di frequente a trasmissioni televisive come \"Stasera Italia\" (su Rete 4) e \"Bel tempo si spera\" (su TV2000). Ha avuto tra i suoi allievi lo scrittore e critico del \"Corriere della Sera\" Pierluigi Panza.\nFa parte della Fondazione Italia USA.\nIl 12 febbraio 2020 annuncia la sua candidatura a sindaco di Venezia con il Partito dei Veneti, partito indipendentista veneto si ferma al 3,52% ma viene eletto consigliere comunale di opposizione a Venezia.."}
{"id": "452701", "revid": "547034", "url": "https://it.wikipedia.org/wiki?curid=452701", "title": "Sagrestia Nuova", "text": "La Sagrestia Nuova \u00e8 un ambiente della basilica di San Lorenzo di Firenze, tra i capolavori di Michelangelo come architetto e come scultore. Nata come \"pendant\" alla Sagrestia Vecchia di Brunelleschi e Donatello, oggi fa parte del complesso museale delle Cappelle Medicee.\nStoria.\nPremesse.\nLa morte dei due rampolli di casa Medici, Giuliano duca di Nemours (1516) e Lorenzo duca d'Urbino (1519), aveva profondamente amareggiato papa Leone X, rispettivamente fratello e zio dei due, che si era speso per la loro carriera riuscendo a far s\u00ec che ottenessero i primi titoli nobiliari che fregiavano la sua casata.\nLa nascita dell'esigenza di approntare per loro una sepoltura principesca, come suggerito anche dal cugino Giulio, cardinale e poi a sua volta papa Clemente VII dal 1523, fece insabbiare definitivamente il progetto michelangiolesco della facciata per San Lorenzo, impegnando l'artista in un nuovo progetto che riguardava la stessa basilica. La chiesa era infatti il luogo di sepoltura della famiglia Medici da un secolo, ma all'epoca non erano disponibili spazi in cui creare un nuovo complesso monumentale: la storica cappella di famiglia, la Sagrestia Vecchia, di Brunelleschi e Donatello, era un insieme di sobrio e misurato equilibrio, in cui non potevano essere aggiunte altre decorazioni senza compromettere l'insieme; la cripta, dove si trovano alcuni esponenti familiari, non era all'altezza dei desideri di fasto e celebrazione dei committenti. Nemmeno per Lorenzo il Magnifico e suo fratello Giuliano era stata ancora predisposta una degna sepoltura, per cui dovette apparire naturale la necessit\u00e0 di realizzare un nuovo ambiente, in cui sistemare le spoglie dei due \"duchi\" (o \"capitani\") e i due \"magnifici\".\nProgettazione.\nPer la realizzazione venne scelto Michelangelo, reduce dall'impasse sul progetto della facciata, il cui contratto venne definitivamente rescisso nel marzo del 1520. Non si conosce il documento esatto di allogazione, ma da altri documenti e lettere si evince che gi\u00e0 da quell'anno, proprio da marzo, i lavori per una nuova cappella erano stati avviati.\nVenne pensato un ambiente indipendente, simmetrico e analogo nelle proporzioni alla sagrestia brunelleschiana, all'incrocio fra il transetto e il capocroce sul lato nord. La pianta scelta era del tutto analoga al modello: a base quadrata con una scarsella sul lato ovest in rapporto di 1/3, e due vani di servizio ai lati della scarsella, il tutto coperto da cupola con lanterna.\nIn fase progettuale Michelangelo pens\u00f2 a varie soluzioni, prima di scegliere la versione messa in opera. Il nocciolo della questione era come disporre i quattro sepolcri in rapporto allo spazio disponibile, all'altare e all'ingresso. La prima idea prevedeva tombe poste agli angoli addossate alle pareti (marzo 1520), ma gi\u00e0 il 23 ottobre dello stesso anno Michelangelo presentava al cardinale Giulio un progetto con un'edicola al centro contenente le tombe, che riprendeva l'idea iniziale per la tomba di Giulio II; l'idea non dispiacque al committente, che, nonostante qualche dubbio circa le proporzioni tra l'edicola e il vano della cappella, lasci\u00f2 piena libert\u00e0 all'artista, chiedendogli comunque un disegno esplicativo. Questo venne fornito il 21 dicembre e, rinnovati i dubbi sullo spazio, il cardinale propose un arco quadrifronte al centro: l'edicola infatti era stata inizialmente pensata da Michelangelo lunga due braccia, forse troppo poco per contenere i sepolcri, poi quattro braccia, troppo ampia rispetto allo spazio disponibile.\nL'artista abbandon\u00f2 quindi lo schema delle tombe al centro, optando per la loro disposizione addosso alle pareti e studiando varianti con sepolture singole o doppie, fino ad arrivare a un progetto definito con tombe singole per i duchi nelle pareti laterali e doppie per i magnifici sulla parete opposta all'altare. Solo quelle dei duchi vennero alla fine completate: nel 1521 mor\u00ec papa Leone e i lavori si interruppero.\nSeconda fase.\nCon l'elezione al soglio di Clemente VII, nel 1523, nel dicembre di quell'anno l'artista torn\u00f2 ai lavori di San Lorenzo. Si pens\u00f2 di accogliere in Sagrestia anche le tombe di papa Leone e, a suo tempo, di Clemente VII, ma presto l'idea venne abbandonata propendendo piuttosto per il coro di San Lorenzo. Alla fine per\u00f2 entrambi vennero sepolti a Santa Maria sopra Minerva a Roma.\nNella primavera del 1524 Michelangelo era al lavoro sui modelli in terra per le sculture e in autunno arrivarono i marmi da Carrara. Tra il 1525 e il 1527 dovevano essere state completate almeno quattro statue (tra cui la \"Notte\" e l\"Aurora\") e altre quattro erano gi\u00e0 definite coi modelli.\nNel 1526 venne murata la prima tomba, quella di Lorenzo e il 17 giugno l'artista invi\u00f2 una lettera a Roma in cui scrisse: \u00abIo lavoro al pi\u00f9 che io posso, e in fra quindici d\u00ec far\u00f2 cominciare l'altro capitano, poi mi rester\u00e0, di cose d'importanza, solo e' quattro Fiumi. Le quattro figure in su' cassoni, le quattro figure in terra, che sono \u00e8 Fiumi, e due capitani e la Nostra Donna che va nella sepoltura di testa, sono le figure che io vorrei fare di mia mano: e di queste n'\u00e8 incominciate sei, e bastami l'animo di farle in tempo conveniente e parte far ancora l'altre che non importano tanto\u00bb.\nSi capisce quindi che oltre alle sculture effettivamente esistenti, erano previste anche quattro allegorie fluviali (i fiumi dell'Ade, o forse i fiumi sotto il dominio mediceo) distese ai piedi delle tombe, delle quali resta solo il modello del \"Dio fluviale\" a Casa Buonarroti.\nInterruzione e ripresa dei lavori.\nCon il duro colpo incassato da papa Clemente durante il sacco di Roma (1527), la citt\u00e0 di Firenze si ribell\u00f2 al dominio mediceo, cacciando il poco amato duca Alessandro. Michelangelo, nonostante fosse legato ai Medici da rapporti lavorativi fin dalla sua giovent\u00f9, si schier\u00f2 platealmente con la fazione repubblicana, partecipando attivamente, come responsabile alle fortificazioni, alle misure di difesa contro l'assedio del 1529-1530. Sconfitti i fiorentini, Michelangelo fugg\u00ec dalla citt\u00e0, ma venne dichiarato ribelle e si present\u00f2 spontaneamente per evitare misure punitive pi\u00f9 gravi. Il perdono di Clemente VII non si fece attendere, a patto che l'artista riprendesse immediatamente i lavori a San Lorenzo dove, oltre alla Sagrestia, si era aggiunto cinque anni prima il progetto di una monumentale biblioteca. \u00c8 chiaro come il papa fosse mosso, pi\u00f9 che dalla piet\u00e0 verso l'uomo, dalla consapevolezza di non poter rinunciare all'unico artista capace di dare forma ai sogni di gloria della sua dinastia, nonostante la sua indole ingrata e pronta al tradimento.\nNell'aprile del 1531 ripresero dunque i lavori alla Sagrestia ed entro l'estate dovettero essere completate altre due statue e avviata una terza. Si sa poi che il ritratto di Lorenzo venne eseguito tra il 1531 e il 1534, mentre quello di Giuliano nel 1533 veniva dato a Giovanni Angelo Montorsoli per le rifiniture. In quello stesso periodo l'artista preparava due statue allegoriche, il \"Cielo\" e la \"Terra\", che avrebbero dovuto essere scolpite dal Tribolo e poste nelle nicchie ai lati della tomba di Giuliano, rimaste per\u00f2 vuote: altre due evidentemente dovevano essere previste per la tomba di Lorenzo. Nel frattempo, tra il 1532 e il 1533, Giovanni da Udine lavor\u00f2 a stucchi e decorazioni nella cupola, che vennero poi eliminate dal restauro vasariano del 1556, che ricopr\u00ec la cupola di solo stucco come ci appare oggi.\nMentre i lavori fiorentini procedevano ormai sempre pi\u00f9 stancamente (in quegli stessi anni Michelangelo lavorava anche, oltre che alla Biblioteca, alla tomba di Giulio II, per la quale stava approntando i \"Prigioni\") l'artista, non felice del clima politico cittadino, colse l'occasione di nuovi incarichi a Roma e lasci\u00f2 Firenze, nel 1534, non mettendovi mai pi\u00f9 piede. Nonostante mancasse da sistemare un'intera parete con le tombe dei \"Magnifici\" e dovessero essere ancora create le divinit\u00e0 fluviali, le statue, gli stucchi e gli affreschi di corredo previsti dal contratto, la Sagrestia venne considerata opera conclusa.\nLe statue dei \"Santi Cosma e Damiano\", protettori dei Medici, furono scolpite sul modello del Buonarroti rispettivamente dal Montorsoli e da Raffaello da Montelupo. Sole nel 1559, per iniziativa di Cosimo I de' Medici, venne sistemata la cappella su progetto del Vasari, (la cancellazione degli affreschi e degli stucchi realizzati da Giovanni da Udine nella volta non \u00e8 per\u00f2 opera di Vasari bens\u00ec di Maria Luisa de\u2019 Medici, intorno al 1740-1741): l'ambiente assunse cos\u00ec il suo aspetto definitivo.\nArchitettura.\nNata in mezzo ad avvenimenti tanto tumultuosi, la Sagrestia Nuova \u00e8 un'opera molto innovativa. Partendo dalla stessa pianta della Sagrestia di Brunelleschi, Michelangelo divise lo spazio in forme pi\u00f9 complesse, trattando le pareti con piani a livelli diversi in piena libert\u00e0. Su di esse ritagli\u00f2 elementi classici come archi, pilastri, balaustre e cornici, ora in marmo e ora in pietra serena, disposti per\u00f2 in figure e schemi completamente nuovi.\nLe pareti si basano su una tripartizione da parte di pilastri in pietra serena in ordine gigante. Agli angoli si dispongono otto porte di eguale disegno, ora vere ora false: le cornici sono sormontate da un'edicola appoggiata su mensola retta da volute, che coincide con l'architrave; sono coronate da timpani circolari poggianti su pilastrini ravvicinati verso l'interno. In ciascuna edicola si apre un doppio riquadro, la cui linea superiore sfiora il timpano, creando un vivace gioco di linee. All'interno, al posto delle statue o dei rilievi bronzei forse previsti nel progetto originale, si trovano festoni a rilievo e una patera.\nAl centro di questi elementi laterali che ricorrono in tutte le pareti si trovano la scarsella, nel lato dell'altare, l'incompiuta tomba dei \"Magnifici\" e le due tombe dei \"Duchi\" nelle pareti laterali. Queste ultime, sopra le semplici specchiature profilate nella met\u00e0 inferiore, presentano una tripartizione interna nella fascia mediana, in cui si vedono la nicchia rettangolare con la statua del defunto al centro e ai lati, spartite da pilastri binati in marmo, due nicchie con timpano arcuato su mensole appoggiate sulla cornice, che riprendono, semplificandolo, il disegno delle nicchie sopra i portali. Le tombe si inseriscono dunque nelle pareti interagendo con l'architettura, anzich\u00e9 semplicemente appoggiandovisi. Pi\u00f9 in alto la trabeazione inferiore, presente solo nei lati delle tombe, mostra festoni a rilievo sopra i timpani, balaustrini su cui si pronuncia aggettando la cornice sopra i pilastri, e al centro una fascia piana movimentata da una voluta centrale, citando gli archi romani. Sopra corre lungo tutto il perimetro dello spazio la trabeazione in pietra serena, su cui corre un fregio liscio bianco e una seconda cornice modanata in pietra. Su di essa impostano l'arco centrale della parete, ampio un terzo della superficie, e pilastrini in pietra serena che ancora triipartiscono lo spazio. Sopra l'arco alcuni vani rientranti creano un raffinato gioco di luce; ai lati di questa fascia, in asse coi portali, si trovano le finestre in pietra, con uno sviluppato timpano triangolare, creanti l'effetto di rastremazione e quindi di accelerazione verso l'alto.\nCi\u00f2 ha il culmine nella cupola cassettonata, che ricorda il monumento funebre per eccellenza, il Pantheon di Roma. In questo lavoro molti vedono un'anticipazione della cupola di San Pietro che fu progettata dal Buonarroti in tarda et\u00e0, 30 anni dopo la Sacrestia.\nLa sfera della lanterna di forma poligonale e ravvivata da mascheroni, \u00e8 del Piloto, probabilmente su disegno di Michelangelo stesso.\nLe sculture.\nIl tema dell'intera cappella, come riporta il Condivi, \u00e8 \"il Tempo che consuma il Tutto\", una profonda riflessione quindi sulla vita dell'uomo e sull'eternit\u00e0.\nIncassati nelle due pareti laterali si trovano i sepolcri monumentali dedicati a Giuliano duca di Nemours e a suo nipote Lorenzo duca d'Urbino. Inizialmente dovevano essere scolpite fino a cinque sculture per tomba, ma poi si ridussero a tre. Per i monumenti funebri posti ai due lati della cappella Michelangelo cre\u00f2 le \"Allegorie del Tempo\", che simboleggiano il trionfo della famiglia dei Medici sul trascorrere del tempo. Le quattro Allegorie sono adagiate sopra i sepolcri, ai piedi dei duchi. La linea ellittica sulla quale si appoggiano \u00e8 un'invenzione michelangiolesca che anticipa le curve del barocco, come nello scalone della Biblioteca Medicea Laurenziana. Per la tomba di Giuliano de' Medici scelse il \"Giorno\" e la \"Notte\"; per quella di Lorenzo il \"Crepuscolo\" e l\"Aurora\". Anche i quattro Fiumi, mai realizzati, dovevano richiamare lo scorrere permanente e inarrestabile del tempo.\nTutte le Allegorie sono caratterizzate da allungamenti e torsioni, e figurano \"non-finite\" in alcune parti. Sono particolarmente belle la posizione emblematica del \"Giorno\", girato di schiena che mostra solo l'espressione misteriosa degli occhi in un volto appena sbozzato, oppure il corpo della \"Notte\" che rappresenta perfettamente l'abbandono durante il sonno. Nel Rinascimento, in particolare negli ambienti influenzati dal neoplatonismo fiorentino (Marsilio Ficino), la \"Notte\" ritrova i suoi attributi di \"Madre primordiale\" e viene associata alla figura di Leda. La posizione della dea, con il capo reclinato, esprime la parentela della \"Notte\" con il temperamento melanconico. La civetta e i papaveri sono simboli della \"Morte\" e del \"Sonno\", i due gemelli figli della \"Notte\". Secondo le dottrine dell'orfismo e del pitagorismo, Leda e la \"Notte\" sono la personificazione di una duplice teoria della morte, secondo cui gioia e dolore coincidono. L\"Aurora\" poi sembra colta nell'atto di svegliarsi e di accorgersi, con dolore, che gli occhi di Lorenzo sono chiusi per sempre.\nLe figure femminili, come accade anche negli affreschi delle volte della Cappella Sistina a Roma, hanno tratti mascolini, come le spalle grandi o i fianchi muscolosi: il corpo maschile in movimento \u00e8 infatti il soggetto ricorrente di tutta la produzione di Michelangelo, anche quando si tratta di raffigurare delle donne.\nPer quanto riguarda i ritratti dei duchi Michelangelo li scolp\u00ec seduti in due nicchie sopra i rispettivi sepolcri, uno di fronte all'altro, vestiti entrambi come condottieri romani. Queste sculture, curate nei minimi dettagli, sono idealizzate e non riproducono le fattezze reali, ma hanno comunque un forte carattere psicologico (Giuliano seduto in fiera postura con il bastone del comando \u00e8 pi\u00f9 altero e deciso, mentre Lorenzo, in posa pensierosa, \u00e8 pi\u00f9 malinconico e meditativo). Una tradizione popolare racconta che qualcuno mosse critiche circa la poca somiglianza del ritratto con le vere fattezze di Giuliano, Michelangelo, conscio che la sua opera si sarebbe tramandata nei tempi, rispose che di l\u00ec a dieci secoli nessuno se ne sarebbe potuto accorgere. Giuliano impersona la vita attiva, una delle due strade che conducono a Dio. Il suo scettro allude al potere regale, caratteristica dei nati sotto il segno di Giove. Le monete sono un simbolo di magnanimit\u00e0 e indicano come l'uomo attivo ami \"spendere\" se stesso nell'azione. Lorenzo, conosciuto con l'appellativo \"pensoso\", rappresenta l'attitudine contemplativa. Il volto in ombra richiama la \"facies nigra\" di Saturno, protettore dei melanconici. L'indice sulla bocca ricalca il motivo saturnino del silenzio. Il braccio reclinato \u00e8 un topos iconografico dell'umore melanconico. Lo scrigno chiuso e poggiato su una gamba \u00e8 un'allusione alla parsimonia, qualit\u00e0 tipica dei temperamenti saturnini.\nEntrambe le statue guardano verso la parete della cappella dove Michelangelo realizz\u00f2 e pose una \"Madonna col Bambino\". Volgendo il loro sguardo alla rappresentazione sacra i duchi esprimono le inclinazioni religiose dell'artista, secondo il quale, quando le glorie terrene passano, solo la spiritualit\u00e0 e la religione riescono a dare sollievo alle inquietudini degli uomini. Accanto alla Madonna sono presenti i due santi protettori della famiglia Medici, i Santi Cosma e Damiano: a destra Cosma, eseguito dal Montorsoli (1537) e a sinistra Damiano, di Raffaello da Montelupo (1531).\nLe tre statue furono poi collocate dal Vasari sopra una semplice cassa marmorea nella quale sono sepolti Lorenzo il Magnifico e suo fratello Giuliano de' Medici, per i quali non ci fu mai il tempo per costruire una sepoltura monumentale.\nGraffiti.\nNelle pareti della scarsella sono visibili una serie di figure e motivi architettonici graffiti, riferibili agli aiutanti di Michelangelo. Da una botola nel vano a sinistra dell'altare si accede a un altro piccolo ambiente voltato a botte, dove l'artista poteva ritirarsi in solitudine. Sulle pareti di questo vano sono stati rinvenuti un cospicuo numero di disegni graffiti riferibili a Michelangelo stesso; le opere, accuratemente catalogate e restaurate di recente, non sono visitabili per motivi di conservazione, ma sono fruibili attraverso una postazione interattiva situata dietro l'altare e in altri luoghi michelangioleschi sparsi in citt\u00e0."}
{"id": "452712", "revid": "118325005", "url": "https://it.wikipedia.org/wiki?curid=452712", "title": "Montorsoli", "text": "Montorsoli \u00e8 una frazione del comune di vaglia nella citt\u00e0 metropolitana di Firenze. Costituisce inoltre anche un classico esempio di campagna fiorentina: essa \u00e8 ricca infatti di sentieri e poggi da cui si ricava una magnifica vista sull'area sottostante. Il punto di concentramento maggiore della popolazione montorsolana \u00e8 la chiesa santa Maria ausiliatrice.\nSuddivisione amministrativa.\nLa vasta area di Montorsoli, posta sulla omonima collina, si sviluppa principalmente su due direttrici principali. Entrambe partono dalla Strada statale 65 della Futa, alle porte di Trespiano, frazione del comune di Firenze, per la precisione nella frazione Pian di San Bartolo di Fiesole.\nVia della Docciola.\nPartendo da Pian di San Bartolo, si abbandona la Statale della Futa sulla sinistra (direzione Bologna) attraversando l'abitato nel comune di Fiesole. Dopo circa 500 metri si entra nella frazione Montorsoli Stazione, da cui si hanno interessanti vedute di Firenze e della collina di Cercina. Proseguendo si raggiunge la omonima frazione sparsa e, seguendo due direttrici, si rientra a Firenze via Serpiolle o Careggi.\nPoco sotto la strada, nel centro abitato, si trova la stazione ferroviaria. \nTutta l'area di Montorsoli Stazione appartiene amministrativamente al comune di Sesto Fiorentino.\nVia Bolognese.\nProseguendo da Trespiano e Pian di San Bartolo, direzione Bologna, si entra nella parte sestese di Montorsoli, composta da poche abitazioni e alcune attivit\u00e0 commerciali. \nDopo una impegnativa salita si entra nel territorio comunale di Vaglia. In questa parte Montorsoli si sviluppa sia lungo la statale, sia in alcune strade interne, di cui una panoramica si riallaccia, sulla sinistra, alla sopra citata \"via della Docciola\" dopo Montorsoli Stazione. Sono presenti numerose abitazioni, alcuni ristoranti ed il distributore di carburante; qui anche la chiesa di Santa Maria Ausiliatrice. La frazione termine poco prima del bivio con la strada per Monte Morello e della prestigiosa Villa Demidoff."}
{"id": "452721", "revid": "125669096", "url": "https://it.wikipedia.org/wiki?curid=452721", "title": "Brasiliana", "text": "La brasiliana \u00e8 un indumento intimo che pu\u00f2 essere definito come una via di mezzo tra un perizoma (con il quale viene spesso confuso nell'uso quotidiano della parola) e uno slip molto sgambato, con la parte che copre i fianchi che si unisce dietro formando un triangolo, dal quale parte una striscia di stoffa che passa tra le natiche.\nDescrizione e varianti.\nA volte viene confusa con il tanga che invece \u00e8 un indumento intimo molto sgambato, unita sui fianchi da un elastico molto sottile di non pi\u00f9 di di altezza e con la parte posteriore che \u00e8 pi\u00f9 piccola di quella anteriore e lascia scoperta gran parte delle natiche.\nLa parte posteriore della brasiliana, dunque, pur essendo molto pi\u00f9 succinta di quella di uno slip, copre comunque una parte del sedere, a differenza del perizoma che invece lo lascia quasi totalmente nudo.\nSecondo alcuni, un buon modo per distinguere i tre modelli \u00e8 quello secondo il quale nella sua forma \"canonica\" la brasiliana ha un pannello anteriore e un pannello posteriore praticamente delle stesse dimensioni; nello slip, invece, il pannello posteriore \u00e8 pi\u00f9 grande, mentre infine nel perizoma esso \u00e8 molto pi\u00f9 piccolo, essendo costituito solo da una sottile striscia di tessuto.\nSecondo altri, invece, il \"dietro\" ha forma di 2 semicerchi formati da pizzo o microfibra tipo \"ali di gabbiano\" posti alla met\u00e0 dell'altezza della natica. Un'altra forma \u00e8 a triangolo ma con pizzo, o bordi con pizzo, raramente di stoffa; pu\u00f2 essere in microsilk taglio laser con bordi ondulati non in pizzo. Questa forma copre un po' di pi\u00f9 le natiche ma non quanto lo slip. Esistono anche modelli di costume da bagno, sia interi che due pezzi, costruiti nella parte inferiore come una brasiliana."}
{"id": "452727", "revid": "406204", "url": "https://it.wikipedia.org/wiki?curid=452727", "title": "Wonderbra", "text": "Il Wonderbra \u00e8 un reggiseno che sostiene ed esalta il seno, creato nel 1961 dalla stilista canadese Louise Poirier. L'azienda nata nel 1939 prende il nome di wonderbra nel 1955.\nStoria.\nIl \"reggiseno delle meraviglie\" che magnifica il d\u00e9collet\u00e9 con un sistema di push-up fa il suo debutto sul mercato americano nel 1994, lanciato dal marchio \"Playtex\", divenendo ben presto un'icona. La modella della prima campagna pubblicitaria internazionale, nel 1994, \u00e8 la top model Eva Herzigova: l'immagine immortala la modella con il famoso push-up e la didascalia \"Hello Boys\", mentre in Italia con la scritta \"Guardami negli occhi/ Ho detto negli occhi.\" La campagna ebbe un enorme successo, tanto che gli furono attribuiti incidenti stradali da uomini distratti da questa pubblicit\u00e0. Nel 2011 secondo un sondaggio \u00e8 stata eletta come la \"pubblicit\u00e0 pi\u00f9 efficace di sempre\". Tra le tante modelle che sono state testimonial per Wonderbra vi sono Adriana Sklena\u0159\u00edkov\u00e1, Inna Zobove, Dita von Teese, Miranda Kerr e molte altre."}
{"id": "452734", "revid": "1776051", "url": "https://it.wikipedia.org/wiki?curid=452734", "title": "Todd Strange", "text": "Strange ha iniziato la propria carriera ufficiale nei Crowbar, di cui \u00e8 uno dei membri fondatori assieme a Kirk Windstein (chitarra), Craig Numenmacher (batteria) e Kevin Noonan (chitarra). Ha suonato il basso nel periodo di maggior successo della band, partecipando ai migliori album, quali l'omonimo \"Crowbar\" e \"Odd Fellows Rest\", sebbene si dica che fosse Kirk Windstein a suonare le sue parti su disco. La stessa voce circola al riguardo del primo disco dei Down, \"NOLA\", ma anche in questo caso non c'\u00e8 alcuna certezza al riguardo.\nStrange compare anche nei famosi \"Vulgar Videos\", la raccolta di filmati dai backstage dei tour dei Pantera. In quanto gruppo di supporto, i Crowbar compaiono in alcuni spezzoni e di conseguenza anche Strange.\nNel 2000 Todd Strange ha temporaneamente abbandonato la carriera musicale, fino a quando non \u00e8 rientrato nei Crowbar nel 2016."}
{"id": "452735", "revid": "767487", "url": "https://it.wikipedia.org/wiki?curid=452735", "title": "Djam Karet", "text": "Djam Karet \u00e8 un gruppo statunitense di rock progressivo nato in California. La band fu formata nel 1984 dai chitarristi Gayle Ellett e Mike Henderson, dal bassista Henry J. Osborne e dal batterista Chuck Oken, Jr., che compongono ancora oggi il gruppo. Il nome della band \u00e8 una parola indonesiana (si dovrebbe pronunciare 'jam care-RAY) che dovrebbe significare \"elastic time\", tempo elastico."}
{"id": "452742", "revid": "436907", "url": "https://it.wikipedia.org/wiki?curid=452742", "title": "The Rose that Grew from Concrete", "text": "The Rose that Grew from Concrete \u00e8 un album postumo del rapper statunitense Tupac Shakur, pubblicato nel 2000, costituito da un cast di celebrit\u00e0 che leggono poesie e scritti di Tupac, molte delle quali con lo spirito di una tradizionale \"spoken word album\"."}
{"id": "452743", "revid": "37401", "url": "https://it.wikipedia.org/wiki?curid=452743", "title": "Cavallo (abbigliamento)", "text": "Il cavallo \u00e8 la parte di indumenti che coprono gli arti inferiori (come pantaloni, mutande, collant ecc.); si trova esattamente al punto di congiunzione delle gambe con il tronco. Pu\u00f2 essere dello stesso tessuto dell'indumento stesso o di un altro materiale. Prende il nome dal fatto che nella cavalcata \u00e8 la parte dell'indumento che \u00e8 a contatto con l'animale.\nIn alcuni indumenti (come modellatori o guaine) pu\u00f2 essere apribile con gancetti o bottoni per facilitare la vestizione."}
{"id": "452744", "revid": "1534511", "url": "https://it.wikipedia.org/wiki?curid=452744", "title": "Funzione di distanza", "text": "La funzione di distanza, definibile con riferimento ad input ed output, nell'economia della produzione \u00e8 una funzione che associa ad ogni combinazione di input (output) la minima contrazione (massima espansione) proporzionale degli stessi possibile a tecnologia produttiva invariata.\nIl concetto di funzione di distanza venne introdotto da Malmquist e Shepard, in modo indipendente l'uno dall'altro, nei primi anni 50, sebbene lo stesso abbia cominciato ad essere utilizzato nella teoria della produzione solo in tempi relativamente recenti.\nFunzione di distanza di input.\nDato un insieme di fabbisogno di input L(q), cio\u00e8 l'insieme delle combinazioni di input (x) nei processi potenzialmente attivabili per la produzione di q, la funzione di distanza di input \u00e8 data da:\nAffinch\u00e9 la (1) dia luogo ad una funzione \u00e8 necessario supporre che la tecnologia sia \"input-convenzionale\", ovvero che dia luogo ad un insieme di fabbisogno di input \"convenzionale\" per ogni combinazione di output potenzialmente producibile (formula_2).\nUn insieme di fabbisogno di input si definisce \"convenzionale\" quando \u00e8:\nGeometricamente, data la combinazione di input x per la produzione di q, si immagini di tracciare la semiretta uscente dall'origine passante per x. Per l'ipotesi di input-convenzionalit\u00e0 della tecnologia questa semiretta attraverser\u00e0 la frontiera di L(q) in un punto x* \"tecnicamente efficiente\" in cui gli input sono combinati nelle proporzioni originarie. Esister\u00e0 dunque uno scalare \u03c1 positivo dato dal rapporto tra il modulo del vettore di input originario x e quello della combinazione tecnicamente efficiente x*.\nLa Figura 1 riporta un esempio nel caso di due input (x e y). La \"distanza\" della combinazione A dalla frontiera sar\u00e0 in tal caso uguale a:\nLa distanza \u00e8 dunque una misura dell'inefficienza relativa del processo adottato.\nPropriet\u00e0 della funzione di distanza di input.\nLa funzione di distanza di input formula_13 gode delle seguenti propriet\u00e0:\nFunzione di distanza di output.\nDato un insieme di produzione Q(x), cio\u00e8 l'insieme delle combinazioni di output (q) nei processi potenzialmente attivabili con i fattori x, la funzione di distanza di output \u00e8 data da:\nSi assume che la tecnologia sia \"output-convenzionale\", cio\u00e8 dia luogo ad un insieme di produzione per cui valgono le seguenti propriet\u00e0:\nGeometricamente, data la combinazione di output q prodotta con x, si immagini di tracciare la semiretta uscente dall'origine passante per q. Per l'ipotesi di output-convenzionalit\u00e0 della tecnologia questa semiretta attraverser\u00e0 la frontiera di Q(x) in un punto q* \"tecnicamente efficiente\" in cui gli output sono combinati nelle proporzioni originarie. Esister\u00e0 dunque uno scalare \u03b4 positivo dato dal rapporto tra il modulo del vettore di output originario q e quello della combinazione tecnicamente efficiente q*.\nLa Figura 2 riporta un esempio nel caso di due output (x e y). La \"distanza\" della combinazione B dalla frontiera sar\u00e0 in tal caso uguale a:\nPropriet\u00e0 della funzione di distanza di output.\nLa funzione di distanza di output formula_30 gode delle seguenti propriet\u00e0:"}
{"id": "452745", "revid": "30753", "url": "https://it.wikipedia.org/wiki?curid=452745", "title": "WCW Monday Night Nitro", "text": ""}
{"id": "452747", "revid": "367445", "url": "https://it.wikipedia.org/wiki?curid=452747", "title": "Libero Andreotti", "text": "Biografia.\nLibero Andreotti nacque a Pescia nel 1875 in una famiglia di modeste condizioni.\nDall'et\u00e0 di otto anni sino ai diciassette anni lavor\u00f2 in una officina di fabbro come fabbro-tornitore. Nel 1897 si trasferisce a Lucca con la famiglia; risalgono a questo periodo i suoi primi contatti culturali, frequenta intellettuali, conosce Giacomo Puccini e Giovanni Pascoli, che con Alfredo Caselli lo inizi\u00f2 agli interessi artistici e culturali. \nLo zio Ferruccio Orsi gli trov\u00f2 lavoro a Palermo presso una libreria dell'editore Sandron dove fu assunto come illustratore del settimanale socialista \"La battaglia\".\nDeluso dagli ambienti isolani fece ritorno in Toscana, a Firenze, dove prosegu\u00ec dal 1899 l'attivit\u00e0 d'illustratore, caricaturista, ceramista.\nPartito per Milano si dedic\u00f2 alla scultura di piccole dimensioni. Fu aiutato e sostenuto dal mercante d'arte Vittore Grubicy de Dragon che comprese il suo talento e lo port\u00f2 alla Biennale di Venezia dove partecip\u00f2 alla VII Esposizione internazionale d'arte e, successivamente, a Parigi, dal 1906 al 1914, dove conosce l'opera di Rodin.\nIl soggiorno parigino fu importante giacch\u00e9 gli diede l'opportunit\u00e0 di perdere un certo provincialismo e acquisire nuove competenze tecniche. Con lo scoppio della Prima guerra mondiale rientr\u00f2 in Italia dove strinse una profonda e proficua amicizia con il critico Ugo Ojetti, che lo introdusse nei maggiori centri artistici dell'Italia settentrionale. Al suo rientro in patria, Andreotti si dedica quasi esclusivamente alla scultura, ottenendo discreti riconoscimenti.\nQui partecipa alla vita culturale della citt\u00e0 con il gruppo della rivista \"Solaria\" e viene nominato professore di scultura prima all'Accademia delle belle arti e poi all'Istituto di arte decorativa. \n\u00c8 del 1919 la realizzazione del \"Monumento a Vamba\" per il cimitero di San Miniato a Firenze.\nNel 1922 ricevette la prima commissione di grandi dimensioni per la realizzazione del monumento ai caduti di Roncade; seguiranno i lavori ai monumenti di Saronno (1923), all'Arco della Vittoria di Bolzano. Altri gruppi monumentali di notevole interesse sono il \"Monumento alla madre italiana\", realizzato nel 1925-26 per la chiesa di Santa Croce a Firenze. Nel 1928 esegu\u00ec un gesso, poi non fuso in bronzo, dal titolo \"Ritorno dopo la vittoria\" che fu esposto sul sagrato del Sacrario dei Caduti Milanesi nell'occasione della sua inaugurazione. Fra il 1930 e il 1931 scolp\u00ec le statue che adornano l'edicola Borletti (architetto Gio Ponti) al Cimitero Monumentale di Milano.\nNel 1933 l'Accademia d'Italia gli confer\u00ec il \"premio per le arti\".\nOltre ad aver esposto nei \"Salons\" parigini con grande successo, sono da ricordare le partecipazioni a varie Esposizioni internazionali d'arte a Venezia e all'Esposizione del Novecento italiano a Stoccolma (1931), e le mostre personali di Parigi e di Milano.\nAndreotti trascorse gli ultimi anni della sua vita a Firenze, dove fu animatore dell'ambiente culturale cittadino.\nMuore a Firenze nel 1933 ed \u00e8 sepolto nel cimitero delle Porte Sante di San Miniato al Monte.\nNegli anni ottanta, Pescia acquis\u00ec un notevole quantitativo di gessi del suo concittadino che oggi costituiscono la gipsoteca Libero Andreotti, allestita nei locali dell'antico Palagio del Podest\u00e0.\nArchivio.\nL'archivio dell'artista fu donato al Comune di Pescia dagli eredi di Libero Andreotti nel 1978, insieme alla gipsoteca. Inizialmente conservato presso la Biblioteca Comunale, nel 1991 il fondo fu spostato nel Palazzo del Podest\u00e0, al momento della creazione della \"Gipsoteca Libero Andreotti\".\nUn lavoro di riordinamento \u00e8 iniziato nel 2001 ed \u00e8 stato concluso nel 2004, con la pubblicazione dell'inventario a stampa."}
{"id": "452748", "revid": "2208340", "url": "https://it.wikipedia.org/wiki?curid=452748", "title": "Yamata no Orochi", "text": ", spesso indicato semplicemente con , \u00e8 un mostro appartenente alla mitologia shintoista giapponese.\nDescrizione.\nIl numero 8 si ripete spesso nelle varie descrizioni che parlano di Yamata no Orochi: esso \u00e8 infatti descritto come un drago o un serpente avente otto teste e otto code, con gli occhi rossi come ciliegie invernali. Il suo corpo era cos\u00ec gigantesco da poter coprire otto valli e otto colline, il suo ventre era sempre coperto di sangue e di fiamme, e sul suo dorso crescevano \"hikage\" (muschi), \"hinoki\" (cipressi giapponesi) e \"sugi\" (cedri giapponesi).\nLeggenda.\nSecondo la leggenda descritta nell'antico testo del Kojiki, Orochi dominava la regione di Izumo, in Giappone, dove chiedeva in sacrificio delle vergini in cambio della promessa di non devastare i terreni. Dopo essere stato esiliato dal paradiso, Susanoo, dio del mare e delle tempeste, giunse nella regione dominata da Orochi, dove incontr\u00f2 tre persone disperate: due genitori ed una giovane ragazza. I due anziani gli riferirono che la ragazza, Kushinadahime, era la loro figlia e la prossima predestinata al sacrificio alla malvagia creatura. Alcune leggende riferiscono di altre sette figlie, che gi\u00e0 avevano precedentemente subito la stessa sorte che ora attendeva la fanciulla.\nSempre la leggenda descrive la grande bellezza e gentilezza della giovane Kushinada, qualit\u00e0 evidenti a tal punto che Susanoo non pot\u00e9 fare a meno di innamorarsene. Cos\u00ec, il Dio promise che avrebbe salvato la sua vita, in cambio della possibilit\u00e0 di sposarla. Ovviamente, i genitori acconsentirono al matrimonio, pur di avere salva la vita della loro figlia. Susanoo, allora, ordin\u00f2 che fossero raccolti otto barili di sak\u00e8, da disporre di fronte alla casa dove vivevano i tre, quindi trasform\u00f2 Kushinada in un \"kushi\" (pettine), che us\u00f2 per acconciarsi i capelli, quindi si nascose in una vicina foresta. Quando Yamata no Orochi giunse di fronte alla casa di Kushinada, trov\u00f2 gli otto barili di sake e non pot\u00e9 fare a meno di ubriacarsi, finch\u00e9 ogni testa cadde addormentata. Solo quando tutte le teste del mostro scivolarono in un sonno profondo, Susanoo abbandon\u00f2 il suo nascondiglio e le recise, uccidendo il drago leggendario.\nUn'altra versione della leggenda racconta, invece, di come Orochi fosse s\u00ec ubriaco, ma non addormentato all'arrivo di Susanoo. Ne segu\u00ec, quindi, un combattimento che dur\u00f2 per ore, deciso alla fine solo dalla stanchezza e dalla mancanza di lucidit\u00e0 del mostro, che ne decretarono la sconfitta.\nDopo aver tagliato tutte e otto le teste di Yamata no Orochi, Susanoo cominci\u00f2 a tagliargli anche le otto code. Sempre secondo il mito, riusc\u00ec a tagliare senza difficolt\u00e0 le prime sette ma, quando giunse all'ottava e maggiore di esse, la sua spada impatt\u00f2 contro qualcosa di molto resistente. Fu cos\u00ec che Susanoo trov\u00f2 la leggendaria spada Ama no Murakumo, in seguito chiamata \"Kusanagi no tsurugi\".\nUn'altra versione della leggenda narra che, dopo l'uccisione del drago ad otto teste ed il rinvenimento della spada, \"Ama no Murakumo\" fu consegnata alla Dea del sole Amaterasu, sorella di Susanoo, come dono di riconciliazione. Da allora, la spada \u00e8 ritenuta una dei \"Tre Tesori Sacri di Yamato\".\nDopo la morte di Yamata no Orochi, Susanoo spos\u00f2 la giovane Kushinada e la fece una divinit\u00e0. Secondo la leggenda, i due vissero felici e in pace in una casa costruita nella regione di Izumo, e attualmente il luogo \u00e8 considerato un santuario.\nApparizioni nella cultura di massa moderna.\nYamata no Orochi compare spesso in film, anime, manga e persino videogiochi giapponesi. Segue una breve lista di apparizioni significative.\nAnime e manga.\nNel manga One Punch Man Orochi \u00e8 il nome del re dei mostri, e ha dei serpenti a posto della lingua"}
{"id": "452750", "revid": "436907", "url": "https://it.wikipedia.org/wiki?curid=452750", "title": "Until the End of Time (album Tupac Shakur)", "text": "Until The End of Time \u00e8 il terzo album postumo del rapper statunitense Tupac Shakur, uscito nel 2001.\nOttiene un punteggio di 51/100 su \"Metacritic\".\nIl disco.\nQuesto album consiste in una collezione di materiale inedito e di remix di brani gi\u00e0 pubblicati, ed \u00e8 il secondo pubblicato senza l'impulso creativo del rapper morto nel 1996. \u00c8 poi risultato uno tra gli album hip hop pi\u00f9 venduti nel corso del 2001 anche grazie ai singoli di successo come \"Until The End Of Time\" assieme a Richard Page, contenente un sample di \"Broken Wings\", canzone degli anni 1980 di Mr. Mister. Altri pezzi da segnalare sono \"Breathin\"', \"Ballad of a Dead Soulja\" e \"Fuck Friendz\"."}
{"id": "452753", "revid": "287204", "url": "https://it.wikipedia.org/wiki?curid=452753", "title": "Comunit\u00e0 montana Alta Val di Cecina", "text": "La Comunit\u00e0 montana dell'Alta Val di Cecina \u00e8 una comunit\u00e0 montana di 5 comuni in provincia di Pisa (Castelnuovo di Val di Cecina, Montecatini Val di Cecina, Monteverdi Marittimo, Pomarance e Volterra). \u00c8 la prima Comunit\u00e0 montana costituita dalla Regione Toscana nei primi anni settanta del Novecento e inaugurata solennemente con una cerimonia nel Teatro dei Coraggiosi di Pomarance alla presenza del presidente della Regione, Lelio Lagorio, e con una sua relazione di apertura.\nGeografia.\nIl territorio della comunit\u00e0 montana comprende gran parte del bacino idrografico del fiume Cecina e i rilievi a nord e a sud da cui nascono rispettivamente i fiumi Era, affluente dell'Arno, e Cornia.\nIl paesaggio presenta sia le colline argillose tipiche della Toscana, sia affioramenti rocciosi con un rilievo pi\u00f9 aspro ed estese foreste.\nLe risorse minerarie.\nNel territorio si trovano depositi di piombo, zinco e argento sulle Cornate, mentre nella zona geotermica di Lardarello sono presenti concrezioni di zolfo e allume mentre i banchi del medio corso del fiume sono ricchi di gesso e alabastro, con la presenza inoltre di alcune lenti di salgemma.\nStoria.\nIl territorio risulta abitato sin dal neolitico e presenta notevoli resti della civilt\u00e0 villanoviana e degli insediamenti etruschi, tra i quali spicca la citt\u00e0 di Volterra, che ebbe il massimo sviluppo nel IV secolo a.C. e divenne poi, a partire dal III secolo a.C. municipio sotto i Romani.\nNell'alto medioevo Volterra fu sede vescovile e dalla met\u00e0 dell XII secolo, libero comune, in lotta con il potere temporale del vescovo e con le citt\u00e0 di Pisa, Siena e Firenze. Sottomessa a Firenze dal 1472, in seguito ad una rivolta del 1530 fu saccheggiata ad opera di Francesco Ferrucci.\nMolti centri abitati della valle conservano il carattere medievale e rinascimentale e nel territorio sono sparsi rocche e castelli isolati.\nAree protette.\nLa comunit\u00e0 montana gestisce le riserve naturali di Berignone, Monterufoli-Caselli e Montenero (aree protette regionali istituite nel 1997 dalla provincia di Pisa). Nell'ambito di queste riserve sono in seguito stati individuati quattro \"siti di importanza comunitaria\" (Montenero; Macchia di Tatti - Berignone, fiume Cecina tra Berignone e Ponteginori, complesso di Monterufoli)."}
{"id": "452754", "revid": "41986", "url": "https://it.wikipedia.org/wiki?curid=452754", "title": "Jassici", "text": ""}
{"id": "452755", "revid": "122391082", "url": "https://it.wikipedia.org/wiki?curid=452755", "title": "Axel e Eigil Axgil", "text": "La cerimonia.\nLa cerimonia, tenutasi domenica 1\u00ba ottobre 1989 a Copenaghen, vide undici coppie omosessuali registrare la loro unione.\nLe prime sei persone, tutte militanti del Landsforeningen for b\u00f8sser og lesbiske erano: Eigil Axil (67 anni) e Axel Axgil (74 anni), il pastore luterano Ivan Larsen e lo psicologo Ove Carlsen (entrambi quarantaduenni), Jan Lyllof (45) e Joek Volkman (27).\nCon la cerimonia i due coronavano, dopo quarant'anni di fidanzamento, il sogno di una vita.\nLa relazione della famiglia Axgil \u00e8 durata 6 anni, fino alla morte di Eigil.\nMilitanza gay.\nGli Axgil avevano cambiato cognome del 1957, scegliendone uno formato dalla combinazione dei loro cognomi di nascita, Axgil, appunto, per sfida alla polizia dopo una condanna al carcere (di un anno e un anno e mezzo) per la loro militanza gay. La polizia aveva infatti intimato ai due di non frequentarsi pi\u00f9 dopo avere scontato la pena.\nLa carriera di militante per i diritti civili di Axel Axgil incominci\u00f2 nel 1948 quando, esattamente un giorno dopo il suo coming out, fu licenziato. Successivamente gli fu revocato il contratto d'affitto ed ebbe ulteriori altri problemi.\nIl 23 giugno 1948 Axel fond\u00f2 il primo gruppo gay militante danese, uno dei primi a nascere nel dopoguerra in Europa, il Forbundet af 1948 che oggi, con il nome di Landsforeningen for b\u00f8sser og lesbiske, \u00e8 uno dei pi\u00f9 longevi gruppi gay del mondo.\nAgli Axgil si deve la fondazione anche dell'associazione omofila norvegese DNF-48.\nIl Forbundet pubblicava anche un periodico omosessuale, \"Vennen\". La condanna al carcere agli Axgil deriv\u00f2 proprio dalla pubblicazione di foto maschili che, come si legge nella sentenza, \"anche se non oscene, possono essere ritenute una speculazione commerciale con un intento sensuale\".\nCitazioni.\nEigil Axgil, prima della cerimonia di unione, ha dichiarato:"}
{"id": "452756", "revid": "6923", "url": "https://it.wikipedia.org/wiki?curid=452756", "title": "Matthew Reilly", "text": "Da sempre appassionato di fantascienza e cinema ha scritto il suo primo romanzo, \"Contest\", nel 1992 mentre era all'universit\u00e0, pubblicandolo successivamente in proprio.\nNotato in una libreria da un editore di romanzi per il grande pubblico, il libro \u00e8 stato ristampato e divenuto immediatamente un best seller.\nCaratteristica principale dei romanzi di Reilly \u00e8 l'azione forsennata e rutilante, tipica del cinema d'azione moderno, e la scarsa rappresentazione psicologica dei suoi protagonisti.\nFa un uso molto frequente dei cosiddetti personaggi tipo, e compie una netta distinzione fra buoni e cattivi.\n\u00c8 anche uno degli autori che frequentemente capovolge le alleanze presenti nella scacchiera internazionale, per creare quadri fantapolitici pi\u00f9 sviluppati. Molte volte, nei suoi romanzi, il protagonista si trova ad affrontare avversari spietati provenienti da paesi europei specialmente la Francia.\nIl principale personaggio ideato da Matthew Reilly \u00e8 il capitano Shane M. Schofield del Corpo dei Marines degli Stati Uniti d'America. \nAltri famosi sono l'australiano Jack West Jr. e il professore universitario William Race.\nHa poi creato la serie per ragazzi \"Hover Car Racer\", considerata un incrocio fra Harry Potter e Fast and Furious.\nReilly ha sempre affermato di essersi sentito ispirato da diversi scrittori e registi, fra i quali spiccano Michael Crichton, Steven Spielberg e George Lucas.\nFra i suoi progetti futuri, vi \u00e8 una carriera dietro la macchina da presa, da regista.\nDal 2005 \u00e8 sposato con Natalie Reilly, sua fidanzata dall'universit\u00e0, a cui dedica ogni suo singolo romanzo."}
{"id": "452759", "revid": "22475", "url": "https://it.wikipedia.org/wiki?curid=452759", "title": "Final Fantasy 7", "text": ""}
{"id": "452761", "revid": "122745697", "url": "https://it.wikipedia.org/wiki?curid=452761", "title": "I mafiusi de la Vicaria", "text": "I mafiusi de la Vicaria \u00e8 un'opera teatrale in lingua siciliana scritta nel 1863 da Giuseppe Rizzotto e Gaspare Mosca e ambientata nelle \"Grandi Prigioni\" di Palermo.\nStoria.\nIn origine, non si trattava di un lavoro organico, ma di una serie di scene destinate ad essere rappresentate nelle strade e nei teatrini popolari di Palermo. Successivamente queste singole scene vennero trasformate in una commedia in tre atti la quale godette di notevole fortuna: solo nel 1875 se ne registrarono oltre trecento repliche nella sola Palermo, dopo che l'opera venne rappresentata con discreto successo in quasi tutte le maggiori citt\u00e0 italiane. Alla rappresentazione nella citt\u00e0 di Napoli partecip\u00f2 anche Umberto I, re d'Italia.\nRizzotto non coni\u00f2 ex novo il termine mafia, che veniva adoperato nei quartieri popolari di Palermo. L'etnologo Giuseppe Pitr\u00e8, che nacque nel 1841 nel borgo palermitano di Santa Lucia, precis\u00f2 che il vocabolo veniva usato correntemente durante la sua fanciullezza. \nCommento.\nGioacchino Funciazza (\"Brutta faccia\" in lingua siciliana), modellato in base alle informazioni fornite dal camorrista Gioacchino D'Angelo che aveva trascorso qualche anno nel carcere di Palermo, \u00e8 il capo, colui che domina sugli altri detenuti. Sin dalla prima uscita in scena mostra il suo peso gerarchico e impone le sue regole: farsi pagare \u201c'u pizzu\u201d (un tributo).\nDifende gli oppressi e quelli che invocano la sua protezione; ha rispetto per i morti; \u201cbattezza\u201d i nuovi affiliati accettandoli come compagni e sudditi iniziandoli alle regole dell'associazione; promuove i pi\u00f9 scaltri e abili che meritano di far carriera nella consorteria. Gli spetta l'appellativo di \u201cmafioso\u201d, termine che nel gergo popolare dell'epoca aveva una connotazione positiva.\nIl successo del dramma.\nIl successo dell'opera non fu casuale. Rizzotto mostr\u00f2 di conoscere bene le regole ed i valori di un mondo popolare, al quale l'arte non aveva ancora guardato con la dovuta attenzione. Seppe individuare l'intreccio complesso ed ambivalente che legava questo mondo a quello della malavita. Rizzotto era un attore popolare, ma non privo di una certa cultura, avendo intrapreso, anche se non portato a termine, gli studi giuridici; Mosca era stato informato circa gli usi e costumi della Vicaria di Palermo dal camorrista Gioacchino D'Angelo. I personaggi della commedia sono ritenuti abbastanza credibili, anche se i fatti di cui appaiono protagonisti sono frutto della fantasia degli autori.\nNell'opera si parla sempre di \"mafiusi\", o meglio di camorristi e mai della mafia, la quale non doveva essere ancora una realt\u00e0 ben precisa e conosciuta. Il mafioso appare delineato come un malandrino appartenente ad una consorteria modellata su quella camorristica napoletana. Rizzotto ne descrive le forme e le modalit\u00e0 di vita, il gergo e le abitudini, la mentalit\u00e0 ed il costume nel vestirsi e nell'atteggiarsi. Considerata l'epoca e le finalit\u00e0 che lo spinsero ad occuparsi del fenomeno, il capocomico non colse la reale portata di ci\u00f2 che definiva mafia. Egli si limit\u00f2 a considerare l'aspetto popolare, pi\u00f9 appariscente e teatrale di quanto cadeva sotto la sua osservazione, senza indulgere in particolari approfondimenti. Rizzotto scelse il termine \u201cmafia\u201d per indicare un prodotto criminale, nato nelle viscere pi\u00f9 profonde di una Sicilia feudale ostile alla democrazia e allo stato unitario. Il capocomico non immaginava minimamente quale importanza avrebbe assunto il titolo imposto alle \u201cscene\u201d nell'ambito di future vicende, non solo siciliane.\nIl nome ebbe un successo talmente grande da risultare deleterio ai fini di un'univoca interpretazione e comprensione dei fenomeni eterogenei e molteplici cui lo si \u00e8 riferito nel corso degli oltre 140 anni seguenti. Quando l'opera del Rizzotto divenne molto conosciuta, sorsero problemi, perch\u00e9 alcuni la interpretarono come una semi apologia della mafia, nel frattempo rivelatasi un fenomeno associativo, con finalit\u00e0 pi\u00f9 o meno criminali. Dietro la sollecitazione di alcuni notabili palermitani, l'autore aggiunse con finalit\u00e0 moralizzante, il terzo atto, il pi\u00f9 scialbo e incolore. Il rinnovato finale della commedia contempl\u00f2 il pentimento di Gioacchino Funciazza che, uscito di galera, rinnega i propri trascorsi di mafioso ed invita i vecchi accoliti alla redenzione."}
{"id": "452762", "revid": "196390", "url": "https://it.wikipedia.org/wiki?curid=452762", "title": "Submission move", "text": ""}
{"id": "452765", "revid": "599013", "url": "https://it.wikipedia.org/wiki?curid=452765", "title": "Nos", "text": ""}
{"id": "452767", "revid": "1543377", "url": "https://it.wikipedia.org/wiki?curid=452767", "title": "Festa del grillo", "text": "La festa del grillo \u00e8 una delle pi\u00f9 note manifestazioni folkloristiche di Firenze. Viene celebrata ogni anno il giorno dell'Ascensione nel Parco delle Cascine. Le sue origini si perdono nella notte dei tempi. Nonostante questo sembra che ci siano tre scuole di pensiero riguardanti il nome.\nLa prima si rif\u00e0 alla considerazione che il grillo fosse assurto a simbolo delle giornate primaverili, e pertanto la festa fosse appunto in suo onore. La seconda scuola di pensiero si rif\u00e0 invece all'idea che il grillo fosse un insetto nocivo per le campagne toscane e pertanto ne dovesse essere eliminato il numero pi\u00f9 alto possibile. \nLa terza \u00e8 la pi\u00f9 romantica: i giovanotti compravano la gabbietta con il grillo \"incarcerato\" e la regalavano alla ragazza in segno di volersi \"incarcerare\" con lei. La canzone \"mattinata fiorentina\", scritta paradossalmente da un milanese ed un napoletano, si rif\u00e0 a questa tradizione \"(...) alle Cascine messere Aprile fa il rubacuor... E a tarda sera, Madonne Fiorentine, quanto forcine si troveranno sui prati in fior\". \nC'\u00e8 anche un'importante interpretazione \"religiosa\" (non per niente veniva celebrata esattamente il giorno della \"Ascensione\"): la larva del grillo di inverno sottoterra, si libra in volo a maggio cantando (resurrezione - ascensione).\nLa festa del grillo \u00e8 oggigiorno celebrata dall'acquisto da parte dei genitori ai propri bambini di piccole gabbiette dove porre all'interno un grillo trovato nel Parco delle Cascine.\nVicino a Firenze (anche se ancor pi\u00f9 vicino a Prato), sulla Calvana esiste il monte Cantagrilli dove si rifornivano abbondantemente gli ultimi commercianti di grilli prima che ne venisse vietata la vendita."}
{"id": "452770", "revid": "124452774", "url": "https://it.wikipedia.org/wiki?curid=452770", "title": "Boletus erythropus", "text": "Il \" Neoboletus luridiformis, ex Neoboletus erythropus ex 'Boletus erythropus (\"Neoboletus praestigiator, Neoboletus xanthopus)\", comunemente chiamato porcino dal piede rosso\"', \u00e8 un fungo della famiglia delle Boletaceae, commestibile solo dopo cottura in quanto contiene una tossina termolabile. \u00c8 conosciuto con l'epiteto \" premio del micologo \", grazie alla sua bont\u00e0 come commestibile, spesso sconosciuta ai fungaioli, che disdegnano i porcini a pori rossi e con la carne virante al blu.\nDescrizione della specie.\nCappello.\nDiametro fino a 20\u00a0cm, occasionalmente fino a 30\u00a0cm, prima emisferico, poi convesso per poi diventare appianato, con cuticola opaca, asciutta e finemente vellutata, leggermente vischiosa con il tempo piovoso, carnoso, sodo, colore bruno scuro o rosso mattone o rossastro, di solito uniforme, con velature olivastre, talvolta bruno seppia, con margine prima involuto, poi regolare, spesso eccedente.\nGambo.\nBulboso, corto, carnoso, robusto, prima panciuto allo stato giovanile, poi, pi\u00f9 tardi, cilindrico, ingrossato alla base, colore di fondo sul giallo arancio, caratterizzato da puntinature o granulazioni sul rosso scuro, pi\u00f9 scuro alla base dove assume una colorazione rossastra. Se manipolato vira al blu. Culinariamente senza valore.\nTubuli.\nAbbastanza lunghi, non aderenti, completamente liberi al gambo, gialli, alla sezione verdastri, sottili.\nPori.\nPiccoli e rotondi, prima giallastri, poi rosso-arancio, viranti rapidamente al blu se toccati.\nSpore.\n12-17 x 5-7\u00a0\u00b5m, fusiformi, lisce, bruno-olivastre in massa, giallastre\nCarne.\nSoda, compatta negli esemplari giovani, molliccia in quelli adulti, di colore giallo limone, al taglio diventa subito verde azzurro (3-4 secondi), poi si scurisce lentamente diventando grigio verdastra, all'estremit\u00e0 assume una colorazione vinosa.\nHabitat.\nFungo simbionte, piuttosto comune, fruttifica da maggio ad ottobre sotto latifoglie e conifere in zone collinari e montuose, raramente in pianura.\nA volte gregario.\nCresce con particolare proliferazione sull'Etna e rappresenta nelle antiche tradizioni culinarie locali etnee un'ottima pietanza dopo le adeguate procedure di cottura.\nDa alcuni \u00e8 considerato uno dei \"funghi spia\" perch\u00e9 di solito, inizia a fruttificare dai 3 ai 7 giorni prima dei Porcini, anche perch\u00e9 ne condivide l'habitat.\nCommestibilit\u00e0.\nBuona, ma richiede cottura prolungata, in quanto contiene una tossina termolabile, inattivata intorno ai 70\u00a0\u00b0C, che ne impedisce il consumo crudo. Se non cotto adeguatamente pu\u00f2 causare gastroenteriti di lieve entit\u00e0 unitamente a brevi ma pur sempre fastidiosi episodi di diarrea, nausea e vomito.\n\u00c8 un fungo molto ambito nelle regioni alpine e nel nord Europa ed ha un'ottima resa a causa della sua consistenza: il sapore ricorda vagamente quello delle melanzane.\nPreparazione.\nIl fungo va cotto a lungo: il metodo pi\u00f9 comune consiste nel cuocere i funghi a pezzi o fette per 20 minuti direttamente nel modo voluto, il pi\u00f9 prudente prevede anche una prebollitura a pezzi per 30 minuti, buttando via l'acqua di cottura. Si sappia che la prebollitura diminuisce drasticamente il valore gastronomico di questo fungo.\nIn ragione della sensibilit\u00e0 individuale e della concentrazione di tossina, variabile con la zona di raccolta, non \u00e8 possibile specificare un metodo univoco. In assenza di consolidate abitudini personali, familiari o locali, si raccomanda prudenza.\nEtimologia.\nDal greco \"eruthr\u00f3s\" (\"\u1f10\u03c1\u03c5\u03b8\u03c1\u03cc\u03c2\") = rosso e \"po\u00fas\" (\"\u03c0\u03bf\u03cd\u03c2\") = piede, cio\u00e8 dal \"piede rosso\".\nSpecie simili.\nPu\u00f2 essere confuso altri boleti a pori rossi:"}
{"id": "452772", "revid": "10652", "url": "https://it.wikipedia.org/wiki?curid=452772", "title": "Boletus erytropus", "text": ""}
{"id": "452774", "revid": "1305772", "url": "https://it.wikipedia.org/wiki?curid=452774", "title": "Area 7", "text": ""}
{"id": "452775", "revid": "1355461", "url": "https://it.wikipedia.org/wiki?curid=452775", "title": "Scala N", "text": "La scala N \u00e8 una scala di rappresentazione utilizzata nel modellismo ferroviario che ha un rapporto di riduzione 1:160 secondo le Norme Europee di Modellismo Ferroviario (NEM) e della National Model Railroad Association (NMRA). Lo scartamento standard \u00e8 di 9 mm, da cui deriva il nome della scala, essendo N l'iniziale del numero \"Nove\" in varie lingue europee. Nella classificazione ufficiale delle scale modellistiche, la scala N, che corrisponde a circa met\u00e0 della pi\u00f9 nota e diffusa scala H0, si trova tra la scala Z (1:220, scartamento 6,5 mm) e la scala TT (1:120, scartamento 12 mm).\nStoria.\nLa data nascita della Scala N viene solitamente fissata nel 1960, quando la casa produttrice tedesca Arnold present\u00f2 alla Fiera del giocattolo di Norimberga un modello di treno funzionante elettricamente con uno scartamento di 9\u00a0mm, e quasi simultaneamente alla \"Fiera del giocattolo\" a Brighton, la ditta britannica \"Lone Star\" introdusse la sua gamma di trenini elettrici \"Treble-0-Lectric\" con lo stesso scartamento. In realt\u00e0 i modelli Arnold erano in scala 1:200, e quelli Lone Star in scala 1:152. In precedenza (fin dal 1912) vi erano stati altri casi di modelli di treni con scartamento a 9\u00a0mm, ma in nessun caso la produzione aveva raggiunto il livello industriale. Nel 1962 Arnold modific\u00f2 la scala in 1:160. Nel 1964, mentre Lone Star cessava la produzione di modelli elettrici, la scala N fu ufficialmente normata ed iniziarono a comparire sul mercato altri produttori (Trix, Piko). In Italia la produzione industriale in scala N inizi\u00f2 negli anni successivi con Lima (1966) e Rivarossi (1969). La produzione del settore fior\u00ec fino al termine degli anni ottanta quando l'intero settore fermodellistico inizi\u00f2 ad attraversare una crisi che caus\u00f2 il fallimento di buona parte dei produttori e gener\u00f2 un processo di aggregazione che all'inizio degli anni 2000 port\u00f2 il controllo dei marchi storici nelle mani di poche holding internazionali.\nAnche negli anni pi\u00f9 fiorenti, la produzione industriale di mezzi ferroviari italiani fu limitata a pochi modelli. A questo suppl\u00ec la fioritura di molti piccoli artigiani che produssero un'ampia gamma di rotabili italiani di tutte le epoche ferroviarie. Anche per favorire tale processo, molti modellisti interessati a questa scala si unirono nel 1995 nell\"'Associazione Amici della Scala N\".\nDal 2000 al 2008 presso la stazione Leopolda di Firenze ebbe sede il Museo della Scala N, successivamente rimosso a causa di lavori di ristrutturazione del complesso ferroviario.\nScartamenti.\nEuropa continentale.\nLa Norma Europea di Modellismo Ferroviario NEM 010 definisce per la scala N 1:160 i seguenti scartamenti:\nAmerica del Nord.\nPer la scala N 1:160 (1,91\u00a0mm per piede) nelle norme della National Model Railroad Association (NMRA) sono definiti i seguenti scartamenti:\nAltri paesi.\nNel Regno Unito la scala N \u00e8 associata, per i modelli commerciali, ad un rapporto modello:reale pari a 1:148. \u00c8 anche diffusa una variante nota come \"2 mm scale\" ovvero \"2 mm \"to the foot\"\" che corrisponde ad un rapporto di riduzione 1:152 (la scala N nord-americana \u00e8 invece \"1.91 mm \"to the foot\").\nIn Giappone la scala N \u00e8 associata ad un rapporto modello:reale pari a 1:150 perch\u00e9 lo scartamento ferroviario di 1067\u00a0mm viene fatto corrispondere ai 9\u00a0mm del binario in scala (anche se nominalmente questo detterebbe una scala 1:119). Fanno eccezione gli Shinkansen (termine che letteralmente significa \"nuovo binario ferroviario\"\") che nella realt\u00e0 si adeguano allo scartamento internazionale di 1435\u00a0mm, e pertanto riprodotti su un binario in scala di 9\u00a0mm corrispondono alla scala N standard 1:160.\nConvenzioni.\nOltre al rapporto di riduzione e allo scartamento, le norme definiscono altre caratteristiche tecniche.\nLe motrici in scala N sono azionate da motori a corrente continua a 12 Volt, con captazione di corrente dai binari o, in alternativa, da un binario e dalla linea aerea tramite pantografo. Tradizionalmente la velocit\u00e0 del treno \u00e8 determinata dal voltaggio applicato, e la direzione di marcia dalla polarit\u00e0 delle rotaie. A partire dalla fine del ventesimo secolo sono stati introdotti sistemi di controllo della velocit\u00e0 basata su corrente a impulsi e a voltaggio fisso (12 Volt): in questo caso la velocit\u00e0 \u00e8 determinata dalla frequenza degli impulsi. Questo tipo di controllo \u00e8 completamente compatibile con le motrici tradizionali, permette un miglior controllo alle velocit\u00e0 basse e pu\u00f2 consentire di simulare una certa inerzia del mezzo che si traduce in un movimento pi\u00f9 realistico. \nParallelamente sono stati introdotti sistemi di controllo digitale: in questi casi l'alimentazione avviene in corrente alternata a 20 V con captazione dalle rotaie. Le motrici sono dotate di decoder e controllo di velocit\u00e0 e direzione (oltre che di funzioni ausiliarie quali ad esempio luci e suoni) sono determinati numericamente da una centralina, che pu\u00f2 eventualmente essere pilotata da un computer. Le pi\u00f9 recenti versioni di decoder permettono l'uso sia del controllo digitale che di quello analogico. Inizialmente ogni produttore aveva il proprio sistema digitale, generalmente incompatibile con quello dei concorrenti. Successivamente vi \u00e8 stata una convergenza verso il sistema standard denominato Digital Command Control (DCC).\nLa tipologia dei ganci di trazione tra vetture \u00e8 definita da uno standard che prevede l'uso degli accoppiatori denominati \"Rapido\" introdotti da Arnold. Tuttavia nel corso degli anni sono stati introdotti da vari produttori accoppiamenti alternativi (ed incompatibili tra loro) al fine di diminuire la distanza tra le vetture, facilitare un agganciamento pi\u00f9 \"morbido\" e soprattutto permettere una pi\u00f9 flessibile movimentazione delle vetture in fase di manovra (pre-sganciamento).\nUlteriori standard definiscono raggi minimi di curva, distanze tra i binari, profilo e giunti delle rotaie, sagome limite delle vetture, profilo delle gallerie ecc."}
{"id": "452777", "revid": "2036605", "url": "https://it.wikipedia.org/wiki?curid=452777", "title": "Battaglia del monte Ecnomo", "text": "La battaglia del monte Ecnomo (, in latino \"Ecn\u014fmus\") avvenne nel 310 a.C. nella zona compresa tra il Monte Ecnomo, odierno Poggio Sant'Angelo e Monte Sole, e il fiume Himera, nel sito dell'odierna Licata (all'epoca chora Geloi), dove qualche decennio dopo sar\u00e0 fondata Finziade, e fu combattuta tra i soldati di Cartagine, guidati da Amilcare II, figlio di Gisgo, e quelli di Siracusa, guidati da Agatocle.\nAntefatti.\nAgatocle, divenuto stratego autocratore della pentapolis di Siracusa, si diede alla conquista dei governi oligarchici delle poleis di Sicilia e al totale controllo dei suoi centri indigeni. A contrastare il suo piano di dominio furono gli esuli della fazione oligarchica da lui estradiati al momento della conquista. Cartagine, dopo un iniziale ruolo di non-intervento volto a fare da mediatore tra le due parti in campo, decise di schierarsi definitivamente dalla parte degli esuli e di contrastare Agatocle.\nI Cartaginesi mandarono al principio delle ostilit\u00e0 60 navi nella rada di Agrigento e in seguito spedirono la quasi totalit\u00e0 di queste navi all'interno del porto di Siracusa. Lo scontro tra le due potenze era a questo punto imminente e inevitabile.\nOccupazione cartaginese del monte Ecnomo.\nL'arrivo e l'occupazione dei Cartaginesi.\nDopo la morte del generale punico Amilcare, il senato di Cartagine incaric\u00f2 Amilcare figlio di Gisgone di prendere il suo posto al comando delle truppe che sarebbero sbarcate da l\u00ec a breve in Sicilia contro le truppe messe in campo da Agatocle.\nI Cartaginesi nel 311 a.C. allestirono 130 trireme e molte navi onerarie per la traversata. Come aveva fatto il dinasta con i cittadini di Siracusa, anche Cartagine institu\u00ec la leva obbligatoria per i suoi cittadini (fatto che accadeva alquanto raramente) e sped\u00ec insieme alle truppe ordinarie alcune delle pi\u00f9 influenti figure della societ\u00e0 punica.\nCon esse partirono anche 12.000 soldati arruolati in Libia, 1.000 frombolieri delle isole Baleari (che erano sotto il controllo di Cartagine) e 1.000 mercenari etruschi. Ma durante la navigazione dalla costa africana a quella siciliana avvenne una violenta tempesta che fece strage di soldati, affondando 60 trireme e 200 navi da carico. Il dramma a Cartagine fu gravissimo, poich\u00e9 perirono in mare figure illustrissime della sua societ\u00e0. La capitale punica appese sulle proprie mura il drappo nero in segno di lutto.\nAmilcare riusc\u00ec ugualmente ad approdare in terra siciliana e radunate le truppe superstite le port\u00f2 a congiungersi con quelle cartaginesi gi\u00e0 dislocate in Sicilia. Ad esse un\u00ec i mercenari e i soldati alleati delle citt\u00e0 siciliane, arrivando a disporre di un imponente esercito composto da 45.000 fanti e 5.000 cavalieri.\nI Cartaginesi si portarono ad occupare un'altura tra Agrigento e Gela, identificata come parte della \"chora\" geloa, detta colle o monte Ecnomo, il cui toponimo \u00abcolle Scellerato\u00bb deriva dalla leggenda siceliota che lo voleva sede del famigerato toro di Falaride, cos\u00ec chiamato perch\u00e9 con esso l'omonimo tiranno vi compiva scellerate torture, inaudite. L'Ecnomo era infatti una delle colline di Falaride, un suo \"Phrourion\".\nL'occupazione di quel monte preoccup\u00f2 non poco Agatocle, sempre attento ai movimenti dei suoi avversari. I Cartaginesi tra l'altro aspettavano ulteriori rinforzi dal mare (e il monte ben visibile ne favoriva l'arrivo), per cui Agatocle, per evitare probabilmente di dover affrontare un nemico che si preannunciava numericamente troppo superiore al suo esercito, provoc\u00f2 in tutti i modi i soldati cartaginesi a reagire, a scendere in campo aperto e venire allo scontro con i Siracusani, ma questi non si mossero, attesero. Agatocle torn\u00f2 quindi a Siracusa con molte insegne sottratte ai nemici, adornandovi i templi della pentapolis.\nVa infatti ricordato che nel capitolo 72 - precedente rispetto a quello dell'Economo che parte dal 104 - si diceva che Agatocle era riuscito a mettere insieme un esercito di 13.500 uomini, arruolando molti mercenari e chiamando i coscritti a Siracusa. Tuttavia in seguito non si forniscono altri numeri per poter dire con esattezza a quanto ammontava il numero dei soldati a disposizione per l'Ecnomo (considerando comunque che le cifre elgargite da Diodoro per l'esercito cartaginese appaiono esagerate se si confrontano con il numero dei soldati punici, di gran lunga inferiore, che da l\u00ec a poco avrebbe attaccato Siracusa).\nL'occupazione dell'Ecnomo appare evidentemente posta nel mezzo di un'unica grande campagna bellica cartaginese iniziata con la venuta delle 60 navi nell'agrigentino e proseguita con l'assedio di Centuripe e Galaria (312 a.C.), con l'occupazione del porto aretuseo e infine con il congiungersi di queste forze nel gelese, presso l'Ecnomo.\nAgatocle occupa Gela.\nL'accampamento sul monte Ecnomo gravava grandemente sui pensieri di Agatocle; egli temeva infatti che l'imponente presenza dell'esercito punico, posto a guardia dei territori da quell'altura, potesse indurre le popolazioni del luogo a tradirlo e a passare dalla parte del nemico. Gela in particolare gli destava preoccupazione: la polis si era arresa dopo aver fatto parte della lega contro il dinasta aretuseo, e sembrava aver accettato l'egemonia di Siracusa su di essa, ma con le forze puniche dislocate nella sua \"chora\" le cose potevano cambiare, divenendo per lui sfavorevoli.\nInoltre possedere Gela era importantissimo per Agatocle, poich\u00e9 gli consentiva di giungere all'Ecnomo senza avere il timore di essere attaccato alle spalle, oltre ad assicurargli un sicuro rifugio, ben fortificato (di recente erano state edificate le mura timoleontee nella polis), in caso di ritirata tattica.\nPer tutti questi motivi Agatocle decise di prendere Gela e di imporle un presidio armato al suo interno, violando quindi l'autonomia della polis, precedentemente rispettata per via del trattato mediato dai Cartaginesi. Tuttavia ricorse ad uno stratagemma per non fare clamore e giungere pi\u00f9 facilmente alla conquista: egli fece entrare poco alla volta i soldati siracusani dentro le mura, fino a quando essi non superarono persino il numero degli abitanti. Fatto ci\u00f2 entr\u00f2 lui stesso in citt\u00e0 e process\u00f2 e uccise numerosi Geloi (qui si sente l'impostazione timaica o comunque filo-oligarchica della fonte diodorea), compiendo un eccedio che raggiunse le 4.000 vittime.. Il massacro compiuto da Agatocle lascia perplessi cos\u00ec come viene presentato dalla fonte diodorea, perch\u00e9 probabilmente essa occulta le reali motivazioni che spinsero il dinasta a processare e uccidere un numero cos\u00ec elevato di cittadini (numero comunque fin troppo elevato, proveniente quasi certamente da una fonte anti-agatoclea: Gela se pur florida non raggiungeva una popolazione tale da giustificare cos\u00ec tante figure carismatiche da uccidere)\nUn eccidio che si spiega se si ammette che, come \u00e8 naturale che fosse, i Geloi dovevano aver capito subito, appena l'esercito cartaginese si accamp\u00f2 all'Ecnomo, di essere in una posizione fortemente strategica per i Siracusani e quindi dovevano aver avuto una reazione concitata che port\u00f2 ad un'organizzazione militare, nella speranza di non cadere sotto il totale dominio di Agatocle.\nDiodoro afferma che i soldati siracusani seppellirono i Geloi in una grande fossa comune, oltre le mura della polis. Rinvenimenti archeologici sembrano confermare il racconto diodoreo: in una necropoli geloa fuori le mura \u00e8 stata ritrovata un'unica fossa con oggetti risalenti tra il 311 a.C. e il 282 a.C.\nGela venne presa e un presidio militare venne installato al suo interno. I suoi abitanti atterriti consegnarono ad Agatocle denaro e oggetti di valore.\nI Siracusani si accampano al colle \"Phalarion\".\nLasciato un buon numero di soldati a guardia di Gela, Agatocle si port\u00f2 con il resto dei suoi uomini di fronte all'Ecnomo. A dividerli dal monte vi era sotto di loro un letto di fiume, identificato con l'Himera (poich\u00e9 Diodoro lo nomina pi\u00f9 avanti, ripetute volte, nel contesto bellico agatocleo). Lo stratego autocratore decise di occupare anch'egli un colle di Falaride; il Falarione (\"Phalarion\") posto sulla destra del fiume (i Cartaginesi erano sulla sinistra), cos\u00ec chiamato poich\u00e9 era stata una fortezza del tiranno agrigentino.\nDiodoro dice una prima volta che l'accampamento agatocleo sul colle Falarione era a ridosso del fiume, permettendo quindi di dare per scontata la vicinanza tra i due eserciti, ma una seconda volta egli specifica che i soldati di Agatcole erano accampati a 40 stadi dal fiume (cio\u00e8 a 7\u00a0km da esso), e che per arggiungerlo bisognava passare su un terreno quasi del tutto pianeggiante.\nNonostante le difficolt\u00e0 a collocare con precisione i due accampamenti, appare per\u00f2 chiara la disposizione del teatro della battaglia: Amilcare proveniente da occidente si trovava sull'Ecnomo, Agatocle proveniente da oriente si piazz\u00f2 sul Falarione e tra di loro l'Himera che divideva i due colli, segnando il confine tra i due eserciti e il baluardo naturale per entrambi. Dunque lo scenario di una bassa valle fluviale.\nUn'inquietante predizione fatta su quel luogo, addirittura risalente a secoli prima, contribuiva ad aumentare l'ansia nelle due fazioni: si raccontava infatti che su quel fiume molti uomini sarebbero morti. Ci\u00f2 contribuiva ad aumentare lo stallo nello scontro. Per molto tempo, n\u00e9 gli uni, n\u00e9 gli altri vollero passare in forza il fiume, fino a quando Agatocle non decise di usare un altro dei suoi piani ingegnosi: un'imboscata notturna, o comunque alle prime luci dell'alba in campo cartaginese.\nLa battaglia.\nIl primo scontro.\nI Punici, forti della loro superiorit\u00e0 numerica, non si aspettavano che i Greci osassero fare la prima mossa, ma Agatocle, come era suo solito fare, and\u00f2 contro ogni previsione. Radunati alcuni dei suoi migliori soldati, li fece posizionare lungo il fiume, poi ne mand\u00f2 altri a fare bottino sul monte Ecnomo, in modo da indurre i Cartaginesi a seguire la preda. Cos\u00ec accadde: i Siracusani rubarono dei cavalli e vennero ben presto inseguiti dai Cartaginesi, proprio nel punto dove voleva Agatocle. Una volta al fiume, i soldati dei Greci uscirono dai nascondigli e li assalirono. Agatocle ne approfitt\u00f2 per rompere la linea nemica e salire all'Ecnomo. Superato il fossato, ruppe lo steccato di recinzione e penetr\u00f2 all'interno dell'accampamento nemico.\nI soldati di Cartagine, colti di sorpresa, vennero sopraffatti dall'impeto dei Greci, i quali speravano di chiudere subito la guerra, prima che la differenza numerica dei nemici si facesse sentire. I pi\u00f9 valorosi dei Cartaginesi non riuscirono ad evitare lo sbandamento delle loro truppe, ma quando le cose per Agatcole sembravano volgere a buon fine, il generale Amilcare radun\u00f2 i frombolieri delle Baleari, abilissimi lanciatori di pietre, e ordin\u00f2 loro di attaccare il nemico. I frombolieri fecero molto danno ai Siracusani, creando dei veri e propri vuoti tra le loro file. Agatocle dovette quindi volgere in ritirata dall'Ecnomo.\nIl secondo scontro.\nI Greci non si arresero e mossero una seconda volta verso l'Ecnomo. Anche stavolta l'esito sembrava essere a favore di Agatocle: i soldati dei Cartaginesi si stavano gi\u00e0 sbandando quando, inaspettatamente, giunsero dal mare gli arrivi di cui tanto si era parlato. I Libici si inserirono subito nella battaglia e accerchiarono i Siracusani. L'improvviso cambiamento delle sorti della battaglia, costrinse gli uomini di Agatocle ad una fuga precipitosa: alcuni si diressero lungo il fiume, risalendolo nella speranza di nascondersi tra le colline della valle; altri si diressero verso l'accampamento al Falarione. I 5.000 cavalieri cartaginesi li inseguirono lungo tutto il percorso, compiendo grande strage. Inspiegabilmente i cavalieri di Agatocle non coprirono la fuga dei fanti, ecco perch\u00e9 gli uomini a cavallo si salvarono quasi tutti.\nLa valle si riemp\u00ec dei morti Siracusani; il numero della strage fu reso ancor pi\u00f9 grave dalle conseguenze della fuga verso il fiume salmastro: narra infatti Diodoro che i soldati, colti dal caldo e dalla sete, bevvero l'acqua salmastra dell'Himera, e avvelenati morirono in molti.\nAlla fine della battaglia i Cartaginesi contarono 500 morti, i Siracusani furono costretti a contarne 7.000.\nAgatocle, colpito dalla vasta strage, riun\u00ec i dispersi e bruci\u00f2 l'accampamento del Falarione, dopodich\u00e9 si ritir\u00f2 a Gela. Avendo sparso voce di esser fuggito in fretta a Siracusa, 300 cavalieri libici trovarono nei campi alcuni soldati di Agatocle, i quali li riferirono che il tiranno siracusano si era ritirato nella propria citt\u00e0, per cui i Punici credettero di poter entrare a Gela tranquillamente, ma qui vennero colti dai Siracusani e trucidati.\nAgatocle rimase a Gela, non perch\u00e9 impossibilitato a mettersi in salvo a Siracusa, ma perch\u00e9 desiderava trattenere i Cartaginesi dell'Ecnomo nei pressi della \"chora\" geloa, in modo da dare ai Siracusani la possibilit\u00e0 di mettere in salvo almeno il raccolto alimentare, che sarebbe stato fondamentale in caso di assedio. Amilcare dapprima si accinse ad assediare Gela; vedendo, per\u00f2, che essa era ben difesa dalle forze agatoclee, non volle perdervi altro tempo e uomini e prefer\u00ec dirigersi verso la \"chora\" siracusana, in modo da accerchiare la pentapolis di Sicilia."}
{"id": "452780", "revid": "1632387", "url": "https://it.wikipedia.org/wiki?curid=452780", "title": "Haunting the Chapel", "text": "Haunting the Chapel \u00e8 il primo EP del gruppo musicale statunitense Slayer, pubblicato il 4 agosto 1984 dalla Metal Blade Records.\nIl disco.\nIn questo EP, si inizia ad avvertire un mutamento stilistico del quartetto, per via di un appesantimento dei brani, apportati dall'introduzione della doppia cassa e del Downtuning delle chitarre e del basso. Esso contiene tre brani inediti (quattro nella versione rimasterizzata).\nLa quarta canzone della riedizione, \"Aggressive Perfector\", era gi\u00e0 presente nella raccolta \"Metal Massacre Vol. III\" (disco che lanci\u00f2 molti altri gruppi metal verso il successo) e successivamente fu inserita nella lista tracce della riedizione del terzo album in studio \"Reign in Blood\", oltre ad essere stata inserita anche come b-side nei singoli \"Postmortem\", \"Criminally Insane (Remix)\" e \"Seasons in the Abyss\".\nAd esclusione della title track, tutte le canzoni presenti nell'EP apparvero anche negli album dal vivo del gruppo. Durante la registrazione di \"Chemical Warfare\", Gene Hoglan mantenne ferma la doppia cassa di Dave Lombardo, perch\u00e9 in quel momento non c'era un tappeto in studio per poter evitare lo spostamento dei tamburi."}
{"id": "452781", "revid": "14002", "url": "https://it.wikipedia.org/wiki?curid=452781", "title": "Religioni rivelate", "text": ""}
{"id": "452791", "revid": "287204", "url": "https://it.wikipedia.org/wiki?curid=452791", "title": "Bersaglio acquisito", "text": "Bersaglio acquisito (\"Scarecrow\") \u00e8 un romanzo thriller d'azione dello scrittore australiano Matthew Reilly, che racconta una delle avventure del capitano Shane M. Schofield.\n\u00c8 stato pubblicato in Italia dalla Editrice Nord nel 2003.\nTrama.\nShane M. Schofield capitano dei Marines, viene inviato in missione in Siberia, per eliminare un gruppo di terroristi ceceni che hanno messo le mani su una vecchia installazione penale e di manutenzione denominata \"Krask-8\".\nSchofield si ritrova subito nei guai: la maggior parte dei suoi uomini vengono eliminati da un'organizzazione di sicari giunta sul posto.\nIl marine scopre che non ci sono mai stati terroristi ceceni nell'installazione: era una trappola per eliminare lui. \nIl capo dei sicari rivela a Schofield di essere entrato in una lista di quindici nomi che vanno eliminati entro le dodici del pomeriggio di quello stesso giorno.\nInizia cos\u00ec una caccia mortale per tutto il pianeta, mentre Schofield e i suoi compagni vengono inseguiti dai sicari di mezzo mondo, il marine viene a scoprire chi \u00e8 il suo vero avversario: Majestic-12 un'associazione di miliardari, le persone pi\u00f9 potenti di tutto il pianeta, le pi\u00f9 pericolose. \nMa il suo vero avversario \u00e8 Jonathan Killian, il pi\u00f9 giovane dell'organizzazione, e l'assassino della sua futura moglie.\nE sar\u00e0 Killian a perire per mano di Schofield nello scontro finale nella fortezza francese di Vallois.\nStile del romanzo.\nCome in tutti i suoi romanzi, Reilly \u00e8 estremamente attento alla questione tecnica: armi, veicoli e velivoli sono descritti con dovizia di particolari.\nGrande attenzione anche allo sviluppo geopolitico del romanzo: ambientato ai giorni nostri, il racconto parla della minaccia del terrorismo, e della teoria del complotto. \nI miliardari di Majestic-12 raffigurano l'industria militare moderna, l'influenza dei finanzieri nella gestione del potere, tanto che nel prologo, i dodici membri dell'organizzazione sono soprannominati \"i dominatori del mondo\".\nAltro punto focale della trama \u00e8 l'alleanza di Killian con paesi africani del terzo mondo (tra cui figurano Libia ed Eritrea), che mirano a prendere il sopravvento sugli USA e l'Europa: quest'immagine rappresenta la massima ossessione della societ\u00e0 occidentale, ovvero quella di passare da dominatori a dominati.\nLo svolgimento del tema \u00e8 per\u00f2 molto infantile e stereotipato, con i \"villains\" di Majestic-12 che dispongono di castelli bretoni con la \"pozza degli squali\" in cui godersi l'agonia dei loro nemici, decine di conti alla rovescia che si fermano \"ad un secondo dalla fine\", decapitazioni in una ghigliottina fermate all'ultimo secondo da un marine che emerge dalle acque lanciando uno shuriken di acciaio contro la lama che sta cadendo sul collo dell'eroe, altri eroi che si lanciano sparando da un aereo da trasporto all'altro scivolando nel vuoto a cavalcioni di un tubo di riferimento (sparando contemporaneamente contro i \"cattivi piloti\" che stanno nella cabina dell'altro aereo), e cos\u00ec via.\nIndubbiamente, il tono del romanzo \u00e8 completamente \"sopra le righe\", sfiorando un irrealismo a tratti \"comico\". I personaggi appaiono capaci di imprese surreali, pi\u00f9 tipiche di \"X-Men\" che di un romanzo del classico genere \"thriller d'azione\", ed emergono regolarmente illesi da situazioni che sarebbero ritenute poco credibili anche in un testo di fantascienza."}
{"id": "452796", "revid": "395393", "url": "https://it.wikipedia.org/wiki?curid=452796", "title": "Giordano Bruno Guerri", "text": "Biografia.\nGiordano Bruno Guerri \u00e8 nato a Iesa, una frazione di Monticiano in provincia di Siena, figlio di Gina Guerri e di Febo Anselmi, detto Ebo. Il padre spos\u00f2 Gina in seconde nozze dopo l'introduzione del divorzio in Italia.\nNonostante il nome di battesimo, la famiglia gli impart\u00ec un'educazione di stampo cattolico. Ha raccontato la storia della sua famiglia, a partire dai nonni fino all'infanzia, in \"Ebo e Gina\", pubblicato come allegato al \"Corriere della Sera\" nel luglio 2011. I genitori, contadini inurbati a Colle Val d'Elsa (Siena), dopo avere fatto gli operai aprirono prima una trattoria, poi un negozio di alimentari, che fall\u00ec; per due anni (1963-64) lavorarono a Viareggio come coppia di domestici e nel 1965 si trasferirono con lui nell\"hinterland\" milanese, Ospiate di Bollate, come operai. L\u00ec altern\u00f2 gli studi a lavori saltuari. Prese parte al Sessantotto \"come cane sciolto ringhiante, ma non politicizzato\" e consegu\u00ec la licenza liceale nel 1969. Si iscrisse quindi alla facolt\u00e0 di Lettere moderne (indirizzo di Storia contemporanea) alla \"Cattolica\" di Milano, come dir\u00e0 egli stesso poi, per la curiosit\u00e0 di voler conoscere la vita durante il regime fascista, a suo parere descritto troppo superficialmente dagli storici dell'epoca.\nCon l'inizio della frequenza universitaria and\u00f2 a vivere da solo, lavorando come correttore di bozze, dapprima a domicilio e poi alla Garzanti, presso cui fu impiegato fino al 1980. Le sue \"Norme grafiche e redazionali\", scritte nel 1971 per la Bompiani, sono tuttora in uso. Nel 1974 si laure\u00f2 con una tesi su \"La figura e l'opera di Giuseppe Bottai\", che fu pubblicata da Feltrinelli nel 1976.\nNel 1982 \u00e8 stato uno dei curatori della mostra \"Anni Trenta. Arte e cultura in Italia\", allestita negli spazi di Palazzo Reale di Milano, Arengario e Galleria del Sagrato.\nNel 1985, dopo il successo ottenuto dal saggio \"Povera santa, povero assassino. La vera storia di Santa Maria Goretti\" (Mondadori), fu nominato direttore del mensile \"Storia Illustrata\", senza essere giornalista, e svolse il praticantato come direttore, ottenendo l'iscrizione all'albo dei giornalisti nel 1986. Con una formula che collegava la storia all'attualit\u00e0 in 15 mesi port\u00f2 le vendite da 60 a 150.000 copie, e nel 1986 fu promosso direttore editoriale della Mondadori, incarico da cui si dimise nel 1988. Nel 1989 assunse la direzione del mensile \"Chorus\", incarico che tenne fino al 1991, per trasferirsi a New York.\nNel 1995 si trasfer\u00ec a Roma e gli fu offerto di condurre un programma della RAI insieme a Cinzia Tani, \"Italia mia bench\u00e9\", che and\u00f2 avanti fino al 1997.\nDal 2003 al 2008 \u00e8 stato presidente della Fondazione Ugo Bordoni, istituto di alta cultura nel settore delle tecnologie dell'informazione e delle comunicazioni. Nell'incarico si adoper\u00f2 come \"ponte fra la cultura umanistica e quella scientifica\" e fond\u00f2 il ForumTal, di cui \u00e8 ancora presidente: Il TAL (Trattamento Automatico del Linguaggio) \u00e8 la tecnologia che insegna alle macchine a comprendere, parlare e scrivere l'italiano. Il 1\u00ba aprile 2004 assunse anche la direzione de \"L'Indipendente\", in cui si fece notare per la linea imparziale, per le critiche alla destra e per aver pubblicato in prima pagina un aforisma del poeta statunitense John Giorno: \u00abNessun cazzo \u00e8 duro come la vita\u00bb; fu sostituito nel febbraio 2005 da Gennaro Malgieri.\nDal 1984 Guerri collabora con \"Il Giornale\" come opinionista.\nDall'ottobre del 2008 \u00e8 presidente (e dal 2014 anche direttore generale) della Fondazione Vittoriale degli Italiani, la casa di Gabriele D'Annunzio a Gardone Riviera, cui ha ridato slancio con nuove creazioni museali e l'acquisizione di opere d'arte contemporanea e di importanti documenti, portandola da 146.000 a oltre 265.000 visitatori. Nel 2016 il ministro Dario Franceschini l'ha confermato per il terzo mandato, fino al 2021.\nDal 2015 \u00e8 presidente della Fondazione Opera pia Carit\u00e0 laicale e direttore del MuSa, Museo di Sal\u00f2.\nNel 2016 ha fondato GardaMusei, che dirige, un'associazione culturale e turistica fra comuni, musei e altre istituzioni, che si \u00e8 allargata fino a comprendere la Fondazione Guglielmo Marconi (Emilia-Romagna), la Fondazione Giovanni Pascoli (Toscana) e Istituti Italiani di Cultura all'estero.\nVita privata.\nDopo un primo matrimonio (1983-1988) a New York con la scrittrice Gaia de Beaumont, nel 2005 Guerri si \u00e8 unito alla scrittrice Paola Veneto, sposata nel 2014, dalla quale ha avuto due figli, Nicola Giordano (2006) e Pietro Tancredi (2011).\nPolitica.\nNegli anni '90 si defin\u00ec liberale, liberista, libertario, ex libertino, e fu in passato vicino al Partito Radicale, che ha sostenuto talvolta e del quale condivide alcune battaglie come quella contro la pena di morte. Ha fondato con Ida Magli un movimento culturale, \"ItalianiLiberi\", di matrice \"antieuropeista e di libero pensiero\", per il quale ha diretto il giornale Internet \"www.italianiliberi.it\".\nDopo la televisione arriv\u00f2 anche l'impegno pubblico: il sindaco del comune calabrese di Soveria Mannelli, Mario Caligiuri, gli propose l'incarico di assessore alla Cultura. Guerri accett\u00f2 ma pose come condizione quella di definirsi \"Assessore al Dissolvimento dell'Ovvio\", denominazione con la quale, effettivamente, prese servizio il 1\u00ba agosto 1997, lasciandolo per\u00f2 circa un mese dopo. Tra le spiegazioni addotte per il suo repentino abbandono dell'incarico quella pi\u00f9 singolare, da lui stesso addotta, fu \u00abper eccesso di cene ufficiali\u00bb. Nelle quattro settimane in carica tuttavia si fece notare per alcune provocatorie ordinanze, quali ad esempio il \"Monumento al Cassonetto\", con lo scopo di sensibilizzare l'opinione pubblica sull'inopportunit\u00e0 di installare antiestetici cassonetti per la nettezza urbana in zone cittadine di pregio artistico e architettonico; nella carica fu anche il promotore della prima notte bianca in Italia, che si svolse nel paese presilano il 18 agosto 1997.\n\u00c8 stato anche uno dei firmatari, nel 2006, del manifesto dei Riformatori Liberali, il quale chiedeva alla coalizione di centro-destra aperture su vari temi etici come eutanasia, droghe leggere, prostituzione e unioni omosessuali.\nProduzione letteraria.\nNel 1976, per l'Editore Feltrinelli, pubblica la sua tesi di laurea col titolo \"Giuseppe Bottai, un fascista critico\". Uscito contemporaneamente al volume sul \"consenso\" popolare al regime fascista di Renzo De Felice, il saggio lo pose fra i pi\u00f9 autorevoli storici \"revisionisti\" italiani. La biografia del gerarca apre il dibattito sulla cultura fascista e i suoi sviluppi nella societ\u00e0 italiana del Dopoguerra, argomento sul quale Guerri torna con contributi su riviste scientifiche e divulgative (ad esempio la curatela della sezione \"Vita politica e sociale\" della mostra \"Anni Trenta\", organizzata dal Comune di Milano, sempre nel 1982).\nSeguono: la raccolta di documenti storici \"Rapporto al Duce\" (Bompiani, 1978); la biografia di Galeazzo Ciano (Bompiani, 1979), figlio di gerarca e genero di Mussolini; \"L'Arcitaliano. Vita di Curzio Malaparte\", basato su documentazioni inedite sulla vita dello scrittore; il saggio su Italo Balbo chiude la quadrilogia sulla classe dirigente fascista.\nCura la pubblicazione dei Diari di Giuseppe Bottai in due volumi (I: 1935-1944; II: 1944-1948) editi da Rizzoli, nel 1982 e 1988.\nNel 1983 pubblica \"Io, l'infame\" (Mondadori, 1983), biografia del brigatista rosso Patrizio Peci, scritta assieme al terrorista in due settimane mentre Peci si teneva nascosto dagli ex compagni.\nNonostante la formazione cattolica, Guerri si definisce ateo. Non si \u00e8 occupato di questioni religiose fino a 32 anni, quando inizi\u00f2 a scrivere \"Povera santa, Povero assassino\", la storia di Maria Goretti. Polemiche ha suscitato anche il libro \"Io ti assolvo\", il resoconto di confessioni fatte in giro per l'Italia in cui si sottolineavano differenze tra diversi confessori cattolici sugli stessi argomenti e prassi penitenziali, a suo dire discutibili. Questi due libri hanno ricevuto dure critiche dal Vaticano e dagli ambienti cattolici in generale. Anticlericalismo e interesse laico verso la spiritualit\u00e0 sono comparsi pi\u00f9 volte anche nella sua esperienza televisiva.\nAltro lavoro divulgativo \u00e8 \"Fascisti. Gli italiani di Mussolini, il regime degli italiani\" (Mondadori, 1995).\nNel 1992 pubblica \"Gli italiani sotto la Chiesa. Da san Pietro a Mussolini\" (Mondadori) e nel 1997 \"L'Antistoria degli italiani. Da Romolo a Giovanni Paolo II\", uscita aggiornata nel giugno 2018. Altre importanti opere sono le biografie di Ernesto Buonaiuti, Gabriele d'Annunzio e Filippo Tommaso Marinetti.\nNel 2019, ha pubblicato \"Disobbedisco. Cinquecento giorni di rivoluzione a Fiume\" (Mondadori), nel quale sostiene che d'Annunzio e la sua impresa non furono fasciste.\nLe sue opere sono tradotte in croato, francese, inglese, olandese, polacco, portoghese, serbo, spagnolo, tedesco, ungherese.\nNel luglio 2019 vince il Premio letterario \"La Tore isola d'Elba\" gi\u00e0 assegnato a Camilleri, Vitali, Cazzullo, Veltroni e Daverio, tra gli altri."}
{"id": "452797", "revid": "436907", "url": "https://it.wikipedia.org/wiki?curid=452797", "title": "Live Undead", "text": "Live Undead \u00e8 il primo album dal vivo del gruppo musicale statunitense Slayer, pubblicato il 16 novembre 1984 dalla Metal Blade Records.\nIl disco.\nPer anni sono circolate varie voci sul suo reale contenuto; di recente si \u00e8 scoperto che, nonostante la Metal Blade volesse realizzare un live registrando alcune date del \"Haunting North America Tour\" nel 1984, l'album fu un \"live in studio\" registrato in diretta davanti ad un gruppo di fan, dal momento che alla fine nessuno dello staff effettu\u00f2 registrazioni di alcun concerto durante il tour. Sul libretto del prodotto \u00e8 riportato che il concerto venne registrato nella citt\u00e0 di New York, cosa che in effetti avvenne, ma fu in una stanza e non su un palco durante l'\"Haunting North America\" Tour nel 1984. Il lavoro \u00e8 composto da sette brani, otto nella versione rimasterizzata che \u00e8 stata allegata con l'EP \"Haunting the Chapel\".\nCuriosit\u00e0.\nDopo la pubblicazione dell'album, gli Undead, un gruppo horror punk del New Jersey, pubblicarono un album dal vivo, intitolandolo \"Live Slayer\"."}
{"id": "452802", "revid": "767487", "url": "https://it.wikipedia.org/wiki?curid=452802", "title": "Euro Dance 4", "text": "Euro Dance 4 \u00e8 una raccolta di musica dance pubblicata nel mese di giugno del 2001.Quest'album contiene i successi ed i \"tormentoni\" dell'estate 2001, comprendendo tutte le hits pi\u00f9 ballate di quell'anno, come i successi di Gigi D'Agostino, Molella e Mauro Picotto."}
{"id": "452806", "revid": "1318658", "url": "https://it.wikipedia.org/wiki?curid=452806", "title": "String", "text": ""}
{"id": "452808", "revid": "701660", "url": "https://it.wikipedia.org/wiki?curid=452808", "title": "Rafael Merry del Val", "text": "\u00c8 stato cardinale segretario di Stato dal 1903 al 1914. \u00c8 stato membro del Terz'Ordine dei Servi di Maria, nel quale fu accolto dal cardinale Alexis-Henri-Marie L\u00e9picier. Il 26 febbraio 1953 \u00e8 stato proclamato servo di Dio.\nBiografia.\nLa nascita e le origini.\nRafael Merry del Val y Zulueta nacque a Londra il 10 ottobre 1865. Egli proveniva da una famiglia aristocratica spagnola; il padre Rafael Carlos Merry del Val era diplomatico del Regno di Spagna a Londra, dove era nata la madre, Sof\u00eda Josefa de Zulueta y Wilcox. Gli anni di scuola e di studio portarono Merry del Val, a seguito di suo padre diplomatico a Slough, Namur, Bruxelles, Durham e infine a Roma, all'Accademia dei nobili ecclesiastici. Ottenne la licenza in diritto canonico e il dottorato in teologia e in filosofia.\nLa carriera ecclesiastica.\nNel 1887 fu inviato con la delegazione pontificia che si rec\u00f2 nel Regno Unito per i festeggiamenti dei 50 anni dall'incoronazione della Regina Vittoria. Fu ordinato presbitero il 30 ottobre 1888. Nei due anni seguenti Merry del Val lavor\u00f2 quale segretario personale dell'arcivescovo Luigi Galimberti, nunzio apostolico in Germania e poi nell'Impero austro-ungarico. Egli acquis\u00ec una buona esperienza diplomatica, facilitato peraltro dalla conoscenza di ben sei lingue.\nDal 1893 lavor\u00f2 a Vienna e dal 1896 divenne segretario della Commissione Pontificia per l'esame della validit\u00e0 delle ordinazioni della Chiesa anglicana, della quale faceva parte pure Pietro Gasparri, che sarebbe divenuto suo successore alla Segreteria di Stato. Nel 1897 e 1898 fu inviato nunzio apostolico in Canada. Papa Leone XIII lo nomin\u00f2 pure Consigliere della Curia nelle questioni relative all\"'Index Librorum Prohibitorum\", direttore della Pontificia accademia ecclesiastica e, il 19 aprile 1900, venne nominato arcivescovo titolare di Nicea. Ricevette l'ordinazione episcopale il 6 maggio dello stesso anno.\nMerry del Val funse da segretario nel difficile conclave del 1903, caratterizzato dal veto austriaco contro l'allora Segretario di Stato Mariano Rampolla del Tindaro. Il neoeletto papa Pio X \u2013 avendo apprezzato le qualit\u00e0 di Merry del Val nel conclave \u2013 lo nomin\u00f2 subito proprio segretario personale e, poi, segretario di Stato e prefetto del Palazzo Apostolico, ancora prima di crearlo cardinale con il titolo di Santa Prassede nel concistoro del 9 novembre 1903. Sostitu\u00ec in tal modo proprio il cardinale Rampolla, sostanzialmente messo a riposo, assumendo la carica di segretario di Stato il 12 novembre 1903 e ricoprendola fino al 20 agosto 1914. Dal 1911 Merry del Val fu pure camerlengo.\nDurante il suo incarico quale segretario di Stato, Merry del Val sar\u00e0 messo a confronto in particolar modo con tre grandi questioni: la separazione fra Stato e Chiesa in Francia, la partecipazione dei cattolici alla vita politica in Italia con l'allentamento del \"non expedit\" e, infine, la lotta al modernismo sul piano teologico. Nella gestione della diplomazia vaticana Merry del Val avr\u00e0 in sostanza mano libera, visto che Pio X aveva alle sue spalle una carriera esclusivamente pastorale.\nRafael Merry del Val e Benedetto XV.\nAll'elezione di Benedetto XVi rapporti con il quale erano di grande amicizia, stante che papa Della Chiesa era stato suo sostituto alla Segreteria di Stato per lungo tempoMerry del Val espresse il desiderio di dedicarsi all'apostolato, aspirazione di tutta la sua vita. In parte ci\u00f2 gli viene concesso, lasciando la Segreteria di Stato, ma Benedetto XV lo volle comunque particolarmente vicino, nominandolo segretario della Congregazione del Sant'Uffizio, il pi\u00f9 importante dei dicasteri vaticani, il cui prefetto era lo stesso Romano Pontefice.\nMantenne, altres\u00ec, la carica di arciprete della basilica di San Pietro che Pio X gli aveva affidato e di prefetto della Fabbrica della Basilica di San Pietro. Negli anni seguenti segu\u00ec come Legato apostolico vari affari sia in Italia sia all'estero. \nLa morte ed il processo di canonizzazione.\nMor\u00ec il 26 febbraio 1930 per un'appendicite e fu sepolto in Vaticano. Il processo di beatificazione di Rafael Merry del Val y Zulueta \u00e8 stato aperto il 26 febbraio 1953, ed egli \u00e8 stato proclamato servo di Dio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "452809", "revid": "123456547", "url": "https://it.wikipedia.org/wiki?curid=452809", "title": "Agatocle", "text": "Nacque da una famiglia di umili origini e, grazie alla sua prestanza fisica e abilit\u00e0 militare, riusc\u00ec ben presto a scalare le vette del potere della Pentapoli di Siracusa. Nel contesto della guerra civile di Siracusa, divenne prima capo fazione dei democratici e in seguito venne nominato \u00abstratega e custode della pace\u00bb. Alla fine della guerra prese, con un atto di forza, il titolo di \"strateg\u00f2s autokr\u00e1tor\" e instaur\u00f2 a Siracusa una nuova tirannide.\nIl suo governo fu in linea con quelli sorti in epoca ellenistica, segnata da numerosi conflitti bellici e nuove scoperte territoriali. Durante la riaccesa ostilit\u00e0 tra Cartagine e i Sicelioti, Agatocle affront\u00f2 per la prima volta i Cartaginesi su suolo africano durante la spedizione siracusana in Africa, andando a minare le certezze dell'inviolato impero dei Punici.\nSotto il suo comando i Siracusani rimasero quattro anni nell'antica \"Libye\" (dal 310 al 307 a.C.) ma, dopo una serie di clamorosi successi, una disfatta militare costrinse Agatocle a fare ritorno in Sicilia, dove con la battaglia di Torgio affront\u00f2 e vinse definitivamente la fazione oligarchica che gli si opponeva. Conclusa la pace con Cartagine, si autonomin\u00f2 primo re di Sicilia, prendendo la corona sull'esempio dei diadochi di Alessandro Magno. Si dedic\u00f2 al consolidamento del suo regno e alla difesa della grecit\u00e0 italiota; nel 301/300 a.C. sbarc\u00f2 in Magna Grecia, dove ingaggi\u00f2 un conflitto armato contro le popolazioni italiche, e da qui giunse sul mar Ionio e sull'Adriatico per affrontare su mare e su terra le truppe di Cassandro, re di Macedonia. Dopo aver sconfitto il diadoco, Agatocle fece sposare sua figlia Lanassa con Pirro, re dell'Epiro, e strinse rapporti con il faraone d'Egitto, Tolomeo I, sposando la figlia della regina Berenice I, Teossena, principessa adottiva del faraone.\nNegli ultimi anni della sua vita present\u00f2 suo figlio Agatocle II come legittimo erede al trono e lo fece riconoscere tale dal nuovo re di Macedonia, Demetrio Poliorcete, che in qualit\u00e0 di alleato si un\u00ec in seconde nozze con la figlia Lanassa. Agatocle ebbe in tutto sei figli, ma nessuno di essi prese il suo posto sul trono siceliota: violente lotte dinastiche impedirono ad Agatocle di continuare la propria basileia, tanto da decidere in punto di morte di restaurare la democrazia nominando ufficialmente, in assemblea, suo erede il \u00abpopolo di Siracusa\u00bb.\nFonti storiografiche.\nLe principali fonti storiche su Agatocle provengono da antichi testi dell'et\u00e0 classica (greco-romana), scritti da Diodoro Siculo, storico di Agira noto per avere composto la \"Bibliotheca historica\", contenente una monumentale storia universale; da Marco Giuniano Giustino, lo storico romano autore dell'epitome dell'opera del narbonese Pompeo Trogo che scrisse le \"Historiae Philippicae\", dedicata principalmente alla dinastia macedone; da Polibio, lo storico di Megalopoli autore delle \"Storie\", che raccontano gli eventi nel Mediterraneo. Questi tre storici, che vissero tra la fine del II secolo a.C. e il II secolo d.C., trassero a loro volta le fonti su Agatocle da autori dell'epoca ellenistica, contemporanei al tiranno siracusano: Callia di Siracusa; Duride di Samo e Timeo di Tauromenio (esiliato da Agatocle e per questo avverso alla sua figura) furono coloro che fornirono le maggiori testimonianze basilari; a essi si aggiungono altri autori locali, tra i quali alcuni filo-agrigentini e filo-messenici.\nBiografia.\nOrigini e giovinezza.\nAgatocle nacque a Terme, figlio di un vasaio (\"kerameus\") esule di Reghion emigrato in Sicilia, il cui nome era Carcino, e di una donna del luogo. Terme (in seguito detta Thermai Himera\u00ecai), situata sulla costa della Sicilia occidentale (che ha rappresentato la parte punica dell'isola), fu una polis fondata per concessione dei Cartaginesi con coloni libici e con i superstiti di Himera (distrutta da Cartagine nel 409 a.C.), per cui tenuta saldamente sotto l'influenza dei Punici. Agatocle nacque nell'epicrazia cartaginese.\nIl \u00abfiglio del destino\u00bb.\nLa sua nascita fu accompagnata da presagi; come del resto \u00e8 consuetudine che avvenga per i condottieri divenuti celebri (la vicenda della sua venuta al mondo ricalca quella edificata per Cipselo tiranno di Corinto e per il persiano Ciro il Grande). Egli \u00e8 il \u00abfiglio del destino\u00bb come lo definisce Diodoro, poich\u00e9 i presagi indicavano che questo bambino avrebbe rappresentato, crescendo, il flagello di Cartagine e della Sicilia.\nNarra lo storico di Agira che il padre di Agatocle, tormentato da oscuri presagi sulla futura nascita di questo bambino, affid\u00f2 a dei \"theoroi\" (ambasciatori sacri) cartaginesi il compito di recarsi presso l'oracolo di Delfi per sapere a cosa fosse dovuto questo suo senso di tormento; i \"theoroi\", di ritorno da Delfi, gli comunicarono il responso che condannava il nascituro in quanto futura minaccia di Cartagine. Il padre, spaventato dalla reazione dei Cartaginesi a tale notizia, decise di esporre pubblicamente il neonato e di darlo ai Punici, condannandolo a morte certa. La madre, tuttavia, colta da piet\u00e0, riusc\u00ec a sottrarre il bambino dal luogo pubblico e a metterlo in salvo.\nIl bambino crebbe con la madre nella casa dello zio materno Eraclide e port\u00f2 il nome del nonno materno, Agatocle senior. Tempo dopo il padre Carcino venne a sapere della sua salvezza e pentito di ci\u00f2 che aveva fatto lo accett\u00f2. Secondo la versione diodorea, la famiglia di Agatocle sarebbe giunta a Siracusa per scappare da Terme, avendo Carcino timore delle ritorsioni dei Cartaginesi nei loro confronti, colpevoli di non aver ucciso l'Agatocle bambino.\nArrivo a Siracusa.\nDiodoro afferma che Agatocle giunse a Siracusa quando aveva sette anni, mentre Polibio dice che il giovane ne aveva gi\u00e0 diciotto. Molto probabilmente, data la discordanza tra le fonti primarie (anche Diodoro in seguito si contraddice con la durata del regno di Agatocle), \u00e8 giusto affermare che Agatocle giunse a Siracusa in giovane o giovanissima et\u00e0 (prima dei diciotto anni presunti da Polibio); \u00abin una data non precisabile\u00bb.\nNel 343-342 a.C. avvenne il bando di colonizzazione emesso dal generale corinzio Timoleonte con il quale si invitavano i Sicelioti, i Greci della Magna Grecia e quelli dell'Ellade a ripopolare Siracusa (fortemente provata dopo la caduta della tirannide dionisiana); potrebbe essere questo il motivo che port\u00f2 Agatocle e la sua famiglia a Siracusa.\nSecondo altri studiosi la sua venuta e cittadinanza potrebbe invece coincidere con la successiva apertura di Timoleonte verso i nuovi coloni nel 339-338 a.C., dopo i fatti del Crimiso (la battaglia tra i Siracusani guidati da Timoleonte e i Cartaginesi di Amilcare e Asdrubale).\nLa madre di Agatocle, della quale non si conosce il nome, nel prosieguo della sua vita a Siracusa, ebbe un presagio sul figlio: sogn\u00f2 la statua che lo raffigurava, da lei stessa fatta erigere, avvolta da uno sciame d'api; chiaro simbolo di fama e potere (le api sono notoriamente un presagio positivo; si vedano le similitudini con le api che avvolgono la mano di Dionisio I e il responso dei Galeoti di Ibla). Dalle fonti risulta anche che Agatocle ebbe un fratello di nome Antandro, il quale sar\u00e0 al suo fianco in ruoli di grande responsabilit\u00e0.\nLa scandalosa giovinezza di Agatocle.\nTimeo, indubbiamente avverso ad Agatocle, muove accuse ben precise al giovane Agatocle dicendo, senza mezzi termini, che il giovane vendeva il suo attraente corpo per scalare la vetta del potere. Egli era, secondo Timeo, un pubblico prostituto disposto a concedersi a pi\u00f9 uomini pur di riuscire ad \u00ababbandonare la ruota, il fumo, l\u2019argilla\u00bb. Timeo lo descrive con tali termini:\nPolibio critica aspramente lo scritto di Timeo, definendolo \u00abfazioso e inaccettabile\u00bb. Diodoro sconsiglia addirittura la lettura dell'ultima parte dei \"Sikelika\" timaici, incentrati su Agatocle, e parla espressamente di \u00abmenzogne e diffamazione\u00bb scaturite da Timeo nei confronti del suo nemico, mai affrontato in vita e per questo offeso \"post mortem\". Timeo infatti per tutta la biografia di Agatocle attribuisce al dinasta la mancanza di virilit\u00e0 e lo taccia di codardia; aggettivi che n\u00e9 Polibio n\u00e9 Diodoro condividono.\nLo storico di Agira afferma che il giovane Agatocle ebbe un solo amore maschile: il generale dell'esercito siracusano Damas che notandolo per la sua bellezza lo prese con s\u00e9, facendo di lui un buon soldato e togliendolo cos\u00ec dal mestiere di ceramista. Damas, suo tutore e suo \"erast\u00e8s\", rappresent\u00f2 la fortuna di Agatocle. Anche Timeo cita Damas; si limita a dire che egli si invagh\u00ec del giovane vasaio (e fu Damas il probabile appiglio per la \"porneia\" di Agatocle esagerata da Timeo). L'etica antica non condannava l'amore tra un giovane uomo e il suo tutore (la pederastia greca), tuttavia pare che il rapporto tra Damas e Agatocle sia continuato anche dopo l'et\u00e0 limite consentita per tale pratica; ci\u00f2 potrebbe aver alimentato lo scandalo timaico.\nDopo un certo periodo Agatocle rivolse le sue attenzioni alla moglie di Damas; Giustino parla di adulterio, per cui i due avrebbero avuto rapporti sessuali quando il tutore di Agatocle era ancora in vita. A ogni modo quando qualche tempo dopo Damas mor\u00ec, stroncato da una malattia, Agatocle ne spos\u00f2 la moglie, della quale sfugge il nome, e con lei al suo fianco consacr\u00f2 definitivamente il suo ingresso nell'alta societ\u00e0 siracusana. La donna in seguito lo rese padre di due o tre figli.\nSecondo diversi studiosi, la figura del giovane Agatocle \u00e8 vittima della \u00abdeformazione da teatro\u00bb (ovvero dell'eccessiva aggiunta di particolari falsi che colpiscono il lettore), orchestrata ai suoi danni principalmente da Timeo; il quale aveva appreso durante il suo esilio ad Atene questo genere di arte in maniera ottimale e l'aveva usata come un'arma contro la memoria del dinasta.\nLe prime battaglie.\nQuando era ancora in salute, Damas inser\u00ec Agatocle all'interno della sua chiliarchia; al fianco di Damas, secondo Diodoro, Agatocle fece il suo ingresso in campo militare, combattendo per la prima volta in una guerra tra Siracusa e Akragas (Agrigento), della quale per\u00f2 si ignora il \"casus belli\". Siracusa e Agrigento erano comunque due poleis che andavano spesso in conflitto tra loro; probabilmente i Siracusani volevano tenere sotto controllo le mosse degli Agrigentini, che a loro volta ambivano a sostituirsi al ruolo egemone ricoperto dalla polis aretusea, dando vita a dei veri e propri conflitti bellici (Agatocle infatti torner\u00e0 a scontrarsi con Agrigento qualche decennio pi\u00f9 avanti).\nGiustino, che non menziona Agrigento nella sua narrazione (ma in Giustino si sente la mancanza di altri particolari rilevanti della biografia di Agatocle), ricorda tuttavia un altro importante evento che va collocato sul finire dell'et\u00e0 timoleontea o poco tempo dopo la morte del generale corinzio: lo storico romano rende note le lotte dei Siracusani contro la polis di Etna (fondazione del primo Gerone) e i mercenari campani (situazione che va inquadrata nella volont\u00e0 di pacificare il territorio etneo dopo la cacciata del tiranno di Katane, Mamerco); ci\u00f2 accadde verso il 339 a.C. e il giovane Agatocle era in quell'occasione tra le file dell'esercito siracusano.\nAscesa al potere e guerra civile (323-316 a.C.).\nAgatocle e Antandro: ruoli influenti nell'esercito.\nCon la morte di Timoleonte, avvenuta nel 335 a.C., finisce quel periodo di pace, e soprattutto prosperit\u00e0, che aveva permeato Siracusa e in particolar modo la Sicilia orientale. Sotto la guida di Timoleonte - che era stata non priva di ingerenza della madrepatria, Corinto (a sua volta influenzata dalla Macedonia), la quale aveva comunque cercato di limitare, dove possibile, la sovranit\u00e0 di Siracusa - non vi erano pi\u00f9 stati tiranni in Sicilia. Le poleis si reggevano in maniera democratica, o comunque con una moderata oligarchia, riconoscendo un ruolo egemone a Siracusa, sede del corinzio, ma senza dipendere da questa; in sostanza erano citt\u00e0 libere. Tuttavia, con la morte di Timoleonte e un nuovo ricambio generazionale, nacquero nuove insofferenze e all'interno del partito democratico di Siracusa, il partito del popolo, vi era chi rimpiangeva i tempi passati della potente tirannide dei Dionisii. Costoro, alla ricerca di un capo forte che potesse guidarli contro l'oligarchia dominante, videro in Agatocle l'uomo di cui avevano bisogno.\nGli oligarchici misero a capo del partito i siracusani Sosistrato e Eraclide, essi guidarono una spedizione militare siracusana nella Magna Grecia, intervenendo a favore della polis di Crotone contro i Bruzi (in un contesto che vedeva la grecit\u00e0 dell'Italia attaccata dalle popolazioni barbare che la circondavano); tornati alla carica dopo la morte di Alessandro il Molosso (lo zio di Alessandro Magno, da lui mandato a combattere in Italia).\nDalle fonti si apprende che Agatocle e il fratello Antandro facevano parte della spedizione con ruoli di primissimo piano: Agatocle era stato eletto capo chiliarca (comandante di mille uomini), occupando il ruolo che fu di Damas, e aveva acquisito molta popolarit\u00e0 per la sua bravura nel combattimento; anche il fratello si era fatto notare, poich\u00e9 lo ritroviamo all'interno dell'assemblea militare con poteri decisionali, in quanto era diventato uno degli strateghi dell'esercito. Agatocle pur non facendo parte di quell'assemblea ebbe comunque un ruolo fondamentale nella spedizione.\nProprio l'alta carica ricoperta dal fratello nell'esercito \u00e8 l'elemento che fa dubitare della veridicit\u00e0 della narrazione sulle umili condizioni socio-economiche della famiglia di Agatocle; pur non mettendo in dubbio che Agatocle trov\u00f2 fortuna a Siracusa grazie alla protezione di Damas (tralasciando quello che aggiunge Timeo), \u00e8 quanto meno curioso che anche il fratello abbia raggiunto, tra l'altro prima di Agatocle, un cos\u00ec elevato ruolo - Diodoro lo nomina insieme ai \"leader\" Sosistrato ed Eraclide - senza il sostegno di un buon patrimonio economico alle spalle.\nSi \u00e8 quindi avanzata l'ipotesi che la narrazione diodorea - e le altre due concordi: giustiniana e polibiana - abbia risentito di una tradizione antica venutasi a formare intorno alla figura di Agatocle e pi\u00f9 precisamente intorno alle sue origini: in quanto straniero e non di origine gentilizia, egli non poteva vantare una nobile discendenza, ecco quindi che secondo la ricostruzione si enfatizzarono le precarie condizioni della sua famiglia.\nA favore di una reale agiatezza della famiglia, del tutto ignorata dalle fonti primarie, vi \u00e8 l'accordo degli studiosi moderni nel ritenere che il mestiere di ceramista intrapreso dal padre di Agatocle fosse all'epoca uno dei pi\u00f9 redditizi. Tuttavia va tenuto sempre in grande considerazione il \"topos\" delle umili origini, poich\u00e9 \u00e8 uno dei pochi punti che mette d'accordo le tre fonti antiche principali su Agatocle (Diodoro, Polibio, Giustino).\nDall'esilio all'incoronazione.\nTerminato vittoriosamente lo scontro di Crotone, Agatocle si aspettava di venire lodato e di essere ricompensato per il suo ruolo da parte degli strateghi, Sosistrato ed Eraclide. Tuttavia ci\u00f2 non avvenne e Agatocle accus\u00f2 quindi pubblicamente i capi dell'oligarchia di ambire al potere assoluto e di accarezzare il desiderio di instaurare una nuova tirannide. Date le gravi accuse, Agatocle venne bandito da Siracusa. Il capo chiliarca rimase in Magna Grecia e qui offr\u00ec i suoi servigi come mercenario sotto diverse bandiere per le citt\u00e0 magnogreche. Nel frattempo l'oligarchia moderata siracusana si era tramutata in un regime dispotico; si verificarono i primi scontri fratricidi tra i Siracusani. Agatocle venne richiamato nella pentapolis.\nEra ormai scoppiata la guerra civile tra oligarchici e democratici; Agatocle divenne il capo fazione del partito popolare e diede una prima brillante prova di s\u00e9 a Gela dove affront\u00f2 gli uomini di Sosistrato e riusc\u00ec a salvare s\u00e9 stesso e i suoi soldati da una situazione molto pericolosa, dalla quale usc\u00ec riportando gravi ferite.\nIn seguito venne esiliato una seconda volta da Siracusa a causa di un nuovo stratego corinzio, Acestoride, al quale i Siracusani avevano dato poteri straordinari. Acestoride intuendo la pericolosit\u00e0 della figura carismatica di Agatocle, attent\u00f2 persino alla sua vita, ma il figlio di Carcino era scaltro e con uno dei suoi stratagemmi riusc\u00ec a restare vivo. Cerc\u00f2 per\u00f2 rifugio nella Sicilia interna, tra i Siculi, i quali lo accolsero e attratti dalle sue promesse di riscatto e libert\u00e0 (i Siculi non godevano di propria indipendenza ed erano soggetti a Siracusa) lo seguirono armati e lo aiutarono nella sua causa. Sostiene Giustino che i primi a eleggere Agatocle come proprio Dux furono proprio i Siculi; ma si sospetta, forse ingiustamente, che dietro questa notizia vi sia la mano di Timeo che godeva nel presentare Agatocle come \u00abcomandante dei Barbari\u00bb.\nSecondo Giustino, Agatocle avrebbe in questi frangenti stretto un patto con Cartagine: il suffeta Amilcare II si impegnava a far rientrare Agatocle nella pentapolis e in cambio il siracusano lo avrebbe sostenuto in una scalata al potere assoluto all'interno di Cartagine.\nLa capitale fenicia dopo essersi schierata per due volte accanto al governo oligarchico (una prima volta al fianco di Sosistrato e una seconda volta la fianco del pacificatore Acestoride), adesso si mostrava alleata dei democratici, assecondando le mosse di Agatocle.\nLa situazione non era certamente rilassata: Sosistrato aveva riposto le sue speranze in Cartagine, supponendo che la potenza africana avrebbe fatto di tutto per impedire a una nuova figura carismatica, come lo era quella di Agatocle, di prendere il posto che fu di Dionisio I e riportare una tirannide insidiosa nel Mediterraneo centrale; certamente non si aspettava che i Punici gli aprissero piuttosto le porte della pentapolis. Non va tuttavia tralasciata la versione diodorea che invece sembra non conoscere questo patto segreto tra Agatocle e Amilcare: lo storico di Agira afferma infatti che furono i Siracusani stessi a richiamare all'interno Agatocle.\nAl suo rientro egli fu portato al tempio di Demetra (divinit\u00e0 fortemente sentita, della quale i tiranni di Siracusa, a partire dai Dinomenidi, si dicevano ierofanti) e qui gli fecero fare giuramento: egli si impegnava di fronte a Demetra, toccando le sue insegne, a lasciare libere le citt\u00e0 greche minori, a rispettare la democrazia di Siracusa e a mantenere la pace con Cartagine e i suoi confini al di l\u00e0 del fiume siciliano Alico. A seguito del giuramento Agatocle venne eletto dal consiglio dei 600 (una sorta di sinedrio o boul\u00e9 di Siracusa) \u00abstratego con pieni poteri delle fortezze del territorio\u00bb; fino a quando non si sarebbe ristabilita la pace. Tuttavia Agatocle non tenne fede al giuramento e senza preavviso fece arrestare e trucidare i 600 consiglieri, poi, con il supporto delle truppe cartaginesi e dell'esercito morgantino e indigeno, diede il sacco alla citt\u00e0 di Siracusa.\nLe case vennero date al saccheggio dei soldati, le porte della pentapolis vennero chiuse e solamente pochi riuscirono a sottrarsi all'ira di Agatocle e a trovare rifugio presso Agrigento. Dopo due giorni di violenze, stupri e uccisioni politiche, Agatocle mise fine a tutto ci\u00f2 placando l'eccidio che egli stesso aveva provocato.\nIl marmo dell'isola di Paro data la nascita di una tirannide a Siracusa nell'anno 316-315 a.C.; Diodoro tramanda a sua volta il 317-316 a.C. La data coincide anche se la si confronta con la notizia data da Giustino: Agatocle sbarc\u00f2 in Africa nell'agosto del 310 a.C., sette anni dopo aver preso il potere a Siracusa; quindi ci\u00f2 avvenne verso la fine del 317 a.C.\nL'assoggettamento delle poleis di Sicilia (315-312 a.C.).\nIl governo di Agatocle non venne riconosciuto dalle poleis pi\u00f9 forti che attorniavano Siracusa: Agrigento, Gela e Messana, alle quali si aggiunse la polis d'origine di Timeo: Tauromenio. Queste poleis, che mal digerivano la prospettiva di una nuova egemonia totalitaria come ai tempi dei Dionisii, si schierarono al fianco dei fuoriusciti oligarchici siracusani e li ospitarono entro le loro mura, offrendo cos\u00ec ad Agatocle il pretesto per attaccarle e conquistarle.\nIl dinasta siracusano tra il 315 e il 314 a.C. svolse due campagne contro Messana - importante per il controllo dello stretto (Reggio, governata dai democratici, gli era amica) e per essere un luogo ricolmo di esuli oligarchici siracusani. Nella prima fase dell'offensiva si limit\u00f2 a dei movimenti bellici in territorio messanico, in seguito navig\u00f2 fino a Mile e a prenderne la rocca (oltrepassando quindi Messana); due mesi dopo pose un vero e proprio assedio alle mura messaniche, ma a interromperlo giunse un'ambasceria dei Cartaginesi guidati da Amilcare i quali gli ricordarono il giuramento che aveva prestato tempo addietro (rispettare la \"eleutheria\" - libert\u00e0 - delle minori poleis di Sicilia), esortandolo a togliere l'assedio. In questa occasione Agatocle, di ritorno verso Siracusa, devast\u00f2 la citt\u00e0 sicula di Abaceno (odierna Tripi).\nLa pace tuttavia si rivel\u00f2 effimera: Sosistrato, rifugiatosi con altre migliaia di siracusani dentro le mura di Agrigento, foment\u00f2 la rivolta dell'oligarchia in questa polis - gi\u00e0 di suo desiderosa di prendere il comando dell'isola - e con i suoi abitanti si misero a capo di una lega che comprendeva le altre poleis dalla forte oligarchia, il cui obiettivo era rovesciare la tirannide popolare di Agatocle.\nL'intervento di Sparta.\nNon potendo contare sul sostegno dei Cartaginesi (poich\u00e9 questi avevano riconosciuto ufficialmente il governo di Agatocle) nel 314 a.C. si rivolsero alle poleis dell'Ellade, in quel momento poste sotto pressione dalle guerre dei Macedoni, e fu infine Sparta a offrire il proprio aiuto e i propri soldati contro il governo agatocleo, mandandoli in Sicilia sotto il comando del principe Acrotato, figlio di Cleomene II. Questo principe, che riusc\u00ec a coinvolgere anche Taranto nella lotta contro Agatocle, giunse ad Agrigento con poche navi (poich\u00e9 gli Efori non lo avevano appoggiato); la sua vicenda ci \u00e8 narrata in modo superficiale; egli entr\u00f2 in contrasto con Sosistrato e infine lo uccise. L'uccisione del siracusano gli inimic\u00f2 Agrigento e lo costrinse all'abbandono della missione. Rimasti senza alleati potenti, gli oligarchici dovettero arrendersi e la lega venne sciolta. Cartagine decise di rinnovare la pace con Siracusa nel 313 a.C., riconoscendole il primato egemonico su tutte le poleis di Sicilia: nessuna lega sarebbe pi\u00f9 potuta sorgere senza il consenso siracusano. Agatocle in cambio si impegnava \u201cufficialmente\u201d a lasciare loro l'autonomia; principio basilare di ogni polis.\nGli armamenti di Agatocle e sue intenzioni.\nSciolta la lega agrigentina, Agatocle non perse tempo e si dedic\u00f2 ad ampliare le sue forze militari: arruol\u00f2 13\u00a0500 mercenari e li un\u00ec ai contingenti provenienti dalle citt\u00e0 sue alleate, inoltre attu\u00f2 la coscrizione militare per i cittadini di Siracusa (per legge poteva farlo) e si dedic\u00f2 all'acquisto di grandi quantit\u00e0 di armi e dardi. In questo modo si mise al comando di un notevole esercito la cui costituzione non pass\u00f2 inosservata ai suoi nemici. Diodoro, riportando probabilmente una fonte dei circoli agatoclei, afferma che tali armamenti erano a scopo preventivo, poich\u00e9 Agatocle temeva dopo la pace con Amilcare - la quale non era troppo conveniente per Cartagine - un improvviso attacco dei Punici.\nVa detto che quello di Agatocle era considerato nel panorama ellenistico, occidentale e orientale, uno dei migliori eserciti in circolazione. Il mercenariato era una pratica gi\u00e0 abbondantemente sperimentata dai dinasti siracusani; fu Dionisio il primo a trasformare radicalmente il volto dell'esercito siracusano, capendo che l\u00e0 dove la guerra era di conquista il soldato di professione rendeva di pi\u00f9 del cittadino obbligato a prendere le armi. Senza tralasciare oltre a ci\u00f2 le truppe speciali, o truppe scelte (gli \u03bb\u03bf\u03b3\u03ac\u03b4\u03b5\u03c2); un tempo provenienti esclusivamente dalla forza civica della polis e adesso scelti tra i mercenari che si arruolavano nell'esercito siracusano. Agatocle, ritrovandosi questa eredit\u00e0, ne fece largo utilizzo.\nAgatocle sembrava intenzionato a far risorgere l'imperialismo siracusano dell'epoca dei Dionisii (che fu oggetto di aspre critiche da parte di Platone, ma non solo), assoggettando sempre pi\u00f9 territorio, ma il suo governo passava la cosa come una questione puramente politica: si trattava di sconfiggere i governi oligarchici, alleati dei fuoriusciti siracusani, e di imporre alle citt\u00e0 governi democratici, che per\u00f2 erano estremamente radicali e scelti da Agatocle.\nL'avanzata di Agatocle e l'organizzazione della resistenza.\nGli oligarchici siracusani, cacciati dopo la cruenta presa di potere da parte di Agatocle, non smisero mai di tentare di rovesciare il governo agatocleo, appoggiandosi ai vari governi delle poleis che li ospitavano. Dal canto suo Agatocle non smise mai di dar loro la caccia, estromettendoli dalle citt\u00e0 che andava conquistando. Messana in tal senso era divenuta un posto estremamente pericoloso per Agatocle, poich\u00e9 gli esuli cacciati da Agrigento, dopo lo scioglimento della lega, si erano riuniti in grande quantit\u00e0 e Messana e la vicinanza di questa polis con la regione geografica dell'Italia rendeva il tutto ancora pi\u00f9 rischioso per Agatocle (anche se dall'altro lato la polis di Reggio era sua alleata). Il dinasta aretuseo decise quindi di assediare Messana e di obbligarla a cacciare dalle sue mura tutti gli esuli siracusani, pena la sua totale conquista e perdita di autonomia (nel frattempo si era gi\u00e0 impossessato di Taormina).\nAgatocle riusc\u00ec nel suo intento e sistemato con le armi a Messana un suo governo di stampo democratico-radicale, si diresse ad assediare Agrigento; probabilmente perch\u00e9 qui stava avvenendo un'alleanza tra Agrigentini e Punici, nella quale erano immischiati gli esuli siracusani che si ritrovano tra le file dell'esercito della polis rodio-cretese. Infatti, informa Diodoro, il nuovo capo degli oligarchici esiliati da Agatocle, Dinocrate di Siracusa (amico d'infanzia del tiranno e per questo graziato da lui durante il massacro del \"golpe\"), aveva chiesto aiuti a Cartagine per sconfiggere il dinasta.\nL'abbandono della politica di non-intervento attuata da Cartagine \u00e8 visibile da due importanti fattori: la comparsa di una flotta di ben 60 navi cartaginesi spedite nella rada di Agrigento, evidentemente rivolte contro le operazioni di Agatocle, e dall'improvviso cambiamento militare degli esuli oligarchici siracusani; essi sono stati armati e dispongono di una propria forza bellica (finanziata con ogni probabilit\u00e0 da Cartagine).\nL'ambasceria al senato di Cartagine e il processo ad Amilcare.\nCi sono due tradizioni differenti sulle mosse di Agatocle dopo la presa di potere: la tradizione diodorea, come visto, conosce tutta una serie di eventi che sono invece ignorati dalla tradizione timaica, confluita in Trogo-Giustino; in questa altra versione si dice solamente che Agatocle aggred\u00ec i \"soci\" di Cartagine (senza chiarire chi essi fossero) e che questi mandarono un'ambasceria nella capitale africana raccontando quanto accaduto.\nA questo punto viene narrato il processo segreto ai danni di Amilcare (evento sconosciuto alla versione diodorea, il quale rende nota solo la perplessit\u00e0 di Cartagine per la gestione della situazione siciliana da parte di Amilcare), poich\u00e9 il senato di Cartagine lo accus\u00f2, a sua insaputa, di essere responsabile dell'avanzata di Agatocle, non avendolo fermato all'inizio quando ne aveva avuto l'occasione (coerentemente con quanto narrato per il \"golpe\"). Morto misteriosamente Amilcare (si sospetta un delitto di Stato), si ordin\u00f2 la partenza del nuovo generale punico di Sicilia: Amilcare figlio di Gisgone.\nFine della pace tra Cartagine e Siracusa (312 a.C.).\nGiustino afferma che Agatocle appena seppe della morte di Amilcare volle aprire le ostilit\u00e0 con Cartagine. Diodoro fornisce invece una differente sequenza dei fatti: lo storico di Agira informa che Agatocle reag\u00ec a una violazione degli accordi verificatasi nel 312 a.C. da parte di Cartagine, la quale incurante dei confini stabiliti prima dal trattato timoleonteo e poi da quello recentissimo del 313 a.C., aveva dispiegato la sua flotta nella rada di Agrigento, per ostacolare i movimenti di Agatocle, tradendo quindi la riconosciuta egemonia di Siracusa sulle poleis siceliote. Da qui la reazione di Agatocle che, conscio di non potere affrontare l'impero cartaginese sul mare (in quel momento Agatocle non disponeva del denaro necessario per costruire una grande flotta), decise di provocarlo sfruttando la superiorit\u00e0 terrestre della quale disponeva; tolse l'assedio ad Agrigento e port\u00f2 i suoi soldati all'interno della provincia cartaginese di Sicilia, espugnandone le piazzeforti.\nAppariva ormai evidente che l'equilibrio che aveva stabilito la pace per oltre un ventennio tra Siracusa e Cartagine si era rotto. Indubbiamente le due versioni appartengono alle due opposte fazioni: una filo-cartaginese (Cartagine deve reagire in difesa dei suoi \"socii\" e si vede aggredita da Agatocle) e una filo-agatoclea (\u00e8 Cartagine ad aggredire per prima Agatocle, intromettendosi nelle questioni egemoniche di Siracusa, Agatocle non vuole tollerarlo oltre).\nScontri nella Sicilia interna.\nDinocrate approfittando del blocco che la flotta cartaginese impose all'esercito siracusano, prese parte delle sue truppe e si diresse nella zona interna dell'isola, nei pressi dell'Etna, a Galaria, mentre sped\u00ec il suo luogotenente Ninfodoro con le restanti truppe a Centuripe. Questa azione combinata aveva lo scopo di sottrarre al dominio di Agatocle le citt\u00e0 dei Siculi.\nLe popolazioni indigene aprirono le porte agli esuli armati di Siracusa, sostenendoli contro Agatocle (va infatti ricordato che dopo un iniziale accordo con il dinasta, questi aveva dimostrato ostilit\u00e0 nei confronti dei siculi di Abaceno, alienandosi probabilmente l'intero \"ethnos\"). L'assalto di Centuripe fall\u00ec e Agatocle pun\u00ec tutti coloro che gli si erano ribellati.\nA Galaria lo scontro dur\u00f2 pi\u00f9 a lungo: Dinocrate mise sul campo un esercito di 3\u00a0000 fanti e 2\u00a0000 cavalieri, i quali si scontrarono con le forze agatoclee, pari per numero e valore. Dopo aver lasciato molti morti sul campo, Galaria, inizialmente conquistata dagli oligarchici, pass\u00f2 nuovamente sotto il comando di Agatocle.\nDurante questi assalti si verific\u00f2 inoltre il primo vero atto di ostilit\u00e0 cartaginese nei confronti della Siracusa di Agatocle: 50 delle 60 navi giunte ad Agrigento fecero il loro ingresso nel porto grande di Siracusa e dopo aver fatto prigioniere due navi alla fonda, mozzarono le mani all'equipaggio di quella proveniente da Atene. Agatocle, informa Diodoro, non concesse perdono ai Cartaginesi: anch'egli, catturate le navi di Cartagine che erano giunte nel Bruzio, fece amputare le mani all'equipaggio.\nLa battaglia di colle Ecnomo (311 a.C.).\nGiustino ricorda brevemente e succintamente due battaglie combattute da Agatocle prima che questi decidesse di trasferire il conflitto bellico in Africa. La prima di queste battaglie si \u00e8 ipotizzata essere la scorreria che comp\u00ec Agatocle nella provincia cartaginese di Sicilia per provocazione; la seconda \u00e8 invece generalmente riconosciuta nella battaglia dell'Ecnomo (il colle \u00abScellerato\u00bb del toro di Falaride), avvenuta nella \"chora\" geloa (nei pressi dell'odierna Licata).\n\u00c8 Diodoro ad aver conservato le testimonianze sull'Ecnomo: egli narra che Cartagine sped\u00ec in Sicilia una forza poderosa composta da 130 trireme, numerosissime navi da cargo, 45\u00a0000 fanti e 5\u00a0000 cavalieri (tra cui figure molto influenti: cittadini e proprietari terrieri cartaginesi, soldati provenienti dal territorio libico, dall'Etruria e i rinomanti frombolieri delle isole Baleari). L'esercito di Amilcare gisgonio approd\u00f2 nella \"chora\" geloa dopo aver perso molti uomini e mezzi in mare (vicenda che port\u00f2 Cartagine ad appendere il drappo nero in segno di lutto nelle sue mura), ma riusc\u00ec ugualmente a incutere timore nel dinasta eretuseo e nel suo esercito. Dopo aver preso Gela con la violenza (4\u00a0000 cittadini geloi vennero trucidati dai Siracusani, colpevoli di non aver voluto accettare il presidio armato di Agatocle), fondamentale per la sua posizione strategica ai fini della battaglia, Agatocle si accamp\u00f2 con i suoi uomini di fronte all'Ecnomo, presso le colline di Falaride, nel \"Phalarion\"; nel mezzo tra i due eserciti, come un baluardo naturale, vi era il fiume Himera.\nPer due volte Agatocle tent\u00f2 di sconfiggere i Cartaginesi sull'Ecnomo, e in entrambi gli scontri sembrava stesse per trionfare definitivamente, ma i nuovi rinforzi giunti dal mare a favore di Cartagine, furono decisivi per decretare la sconfitta del tiranno e il trionfo di Amilcare. L'esercito siracusano lasci\u00f2 sul campo 7\u00a0000 dei suoi soldati. Agatocle cerc\u00f2 quindi rifugio all'interno di Gela, sperando con la sua presenza di trattenere nella \"chora\" geloa i Cartaginesi, in modo da dare a Siracusa il tempo di compiere il raccolto del grano senza trascinarsi dietro l'intero esercito dell'Ecnomo, in quanto la battaglia si svolse durante la canicola (\u1f51\u03c0\u1f78 \u03ba\u03cd\u03bd\u03b1), all'epoca della mietitura, che in Sicilia avviene a giugno. Amilcare gisgonio vedendo che Gela resisteva benissimo al suo assedio (i soldati di Agatocle erano colmi di viveri), la oltrepass\u00f2 e si port\u00f2 a insidiare la \"chora\" siracusana.\nL'assedio di Siracusa.\nAmilcare gisgonio non si port\u00f2 subito sotto le mura di Siracusa, prima volle accerchiarla, sottraendole le citt\u00e0 della sua \"chora\"; potenziali bacini di riarmo per Agatocle: Camarina, Leontinoi, Katane, la gi\u00e0 precedentemente citata Taormina (alle ribelli si aggiunse anche Messana) e numerose altre piccole citt\u00e0 che mal sopportavano da sempre il dominio siracusano su di esse e che quindi accolsero volentieri Amilcare e la sua promessa di \u00ab\"eleutheria\" e autonomia\u00bb.\nAgatocle nel frattempo port\u00f2 i sopravvissuti della battaglia dell'Ecnomo all'interno di Siracusa, fece riparare le parti delle mura rovinate e fece portare dentro la pentapolis la raccolta di grano, in modo da essere abbastanza fortificati e forniti di cibo per resistere all'assedio dei Punici.\nLa decisione di portare il conflitto sul suolo africano.\nAgatocle all'Ecnomo non aveva solo subito una sconfitta militare, ma anche una grave sconfitta politica, poich\u00e9 la sua lotta all'oligarchia si basava proprio sulla sua supremazia bellica; con essa era riuscito fino a quel momento a sopraffare i governi delle citt\u00e0 che gli si erano opposte. Amilcare con il suo esercito aveva sconfessato questa sua verit\u00e0 e Agatocle, essendo un tipo molto orgoglioso e combattivo, non glielo avrebbe perdonato n\u00e9 sarebbe rimasto a subire passivamente il suo assedio. Deliber\u00f2 quindi una strategia mai adottata prima da nessun esercito: attaccare Cartagine direttamente in Africa (va ricordato che nemmeno i Macedoni di Alessandro si erano rivolti contro Cartagine, poich\u00e9 diedero la precedenza alla lotta contro i Persiani).\nAgatocle era soprattutto uno stratega militare, \u00e8 plausibile quindi sostenere che con questa mossa a sorpresa egli intendesse alleggerire il peso dell'assedio su Siracusa, distrarre il grosso delle truppe di Cartagine che in quel momento erano riversate sulla pentapolis aretusea. In sostanza, il suo obiettivo era quello di indebolire Cartagine, riportarla entro i suoi confini, affinch\u00e9 non si intromettesse oltre negli affari siciliani. Ci\u00f2 era possibile attuarlo solo se fosse riuscito a imporre a Cartagine un governo moderato, non-interventista, come quello rappresentato da Amilcare II.\nAlcuni studiosi hanno avanzato l'ipotesi che Agatocle volesse distruggere Cartagine e che nutrisse delle mire imperialistiche persino superiori a quelle dionisiane (il quale, va ricordato, si spinse a fondare colonie con la sua flotta sia nell'alto Adriatico sia nell'alto Tirreno e comp\u00ec grandi battaglie contro i Cartaginesi).\nCertamente non era il momento pi\u00f9 felice per organizzare una partenza, poich\u00e9 Siracusa era assediata per mare e per terra, ogni attivit\u00e0 commerciale era quindi momentaneamente cessata. Ad Agatocle serviva denaro e se lo procur\u00f2 con estreme misure d'emergenza, ovviamente impopolari: prestiti forzati del denaro dei templi, delle finanze sociali, dei gioielli. Riusc\u00ec ad allestire 60 navi e disse all'esercito di tenersi pronto e armato. La preparazione alla partenza avvenne nel segreto pi\u00f9 assoluto, favorito dal generale stato di agitazione per l'assedio. Per sopperire alla mancanza di uomini, periti all'Ecnomo, Agatocle diede l'ordine di liberare tutti gli schiavi della citt\u00e0 che fossero in et\u00e0 militare, poi li fece giurare e li integr\u00f2 tra i soldati. Arruol\u00f2 anche molti mercenari, tra cui numerosi gruppi di Sanniti, Etruschi e Celti. Infine nel redigere le liste della leva per i cittadini si premur\u00f2 di separare i componenti familiari (il fratello dal fratello, il padre dal figlio, ecc...), in modo che chi fosse rimasto in citt\u00e0 si sarebbe guardato bene dall'attuare una qualsiasi ribellione che avrebbe portato a gravi ritorsioni contro il soldato membro della famiglia in Africa tra le file di Agatocle.\nIl comando della pentapolis venne affidato a suo fratello Antandro, al quale affianc\u00f2 un suo fedelissimo: l'etolo Erimnone; costoro con un sufficiente numero di guardie, avevano il compito di difendere Siracusa da Amilcare gisgonio durante la sua assenza.\nLa spedizione agatoclea in Africa (310-307 a.C.).\nL'approdo a Capo Bon e l'alleanza con Ofella.\nTenuta a battesimo da un'eclissi solare che impression\u00f2 negativamente l'esercito di Agatocle, la spedizione siracusana in terra d'Africa cominci\u00f2 nella maniera pi\u00f9 anomala e movimentata possibile: non solo l'astro, fonte di luce e simbolo di vittoria, si oscur\u00f2 in maniera sinistra agli occhi dei Siracusani e \u00able stelle furono viste splendere per tutto il cielo\u00bb in pieno giorno, ma una volta approdati nei pressi della penisola africana di Capo Bon, in una zona detta Latomiae, Agatocle diede l'ordine di bruciare tutte le navi; fece ci\u00f2 perch\u00e9 asser\u00ec di aver fatto un voto alle divinit\u00e0 maggiori della Sicilia, Demetra e Kore, le quali avevano permesso loro di approdare sani e salvi sulle rive della \"Libye\". In verit\u00e0 vi erano altri motivi, afferma Diodoro, che spinsero Agatocle a un simile gesto: anzitutto l'obbligare i soldati a combattere; essi infatti non avevano via di fuga e non gli rimaneva altra scelta se non quella di vincere, per poter costruire delle nuove navi e cos\u00ec tornare a casa, e inoltre in questo modo Agatocle non doveva dividere le sue truppe per lasciarne una parte a guardia delle navi.\nDopo la solenne cerimonia che con un grande incendio si port\u00f2 via il mezzo con il quale erano approdati, Agatocle e il suo esercito si misero in marcia addentrandosi nella campagna cartaginese; una regione geografica che Diodoro descrive come un giardino incantato, ricolmo di ogni bene, fertile e con una popolazione ricca che non aveva mai conosciuto la guerra; tutto ci\u00f2 grazie all'imperialismo inviolato di Cartagine. I Siracusani conquistarono Tunisi e qui vi allestirono il quartiere generale delle operazioni belliche. Non pass\u00f2 molto tempo prima che si arrivasse allo scontro diretto con gli uomini di Cartagine, i quali ebbero la peggio, mentre trionfarono i pi\u00f9 esperti soldati di Siracusa e suoi alleati.\nIl primo anno di guerra fu un vero successo per Agatocle, rovinato solamente da uno screzio pericoloso avvenuto tra suo figlio Arcagato (Agatocle infatti condusse in Africa i suoi due figli maggiori: Arcagato ed Eraclide) e un suo capitano, Licisco, il quale aveva accusato il primogenito agatocleo di avere una relazione con Alchia, compagna di Agatocle. Finita in tragedia, Agatocle dovette usare tutte le sue doti carismatiche per riportare la calma nel suo esercito.\nNonostante stesse conseguendo delle splendide vittorie contro Cartagine, Agatocle sent\u00ec la necessit\u00e0 di avere dei solidi alleati e quindi mand\u00f2 i propri ambasciatori presso l'antica capitale dei Greci in terra d'Africa: Cirene; qui vi risiedeva il governatore Ofella, rappresentante del satrapo d'Egitto Tolomeo I Sotere. Agatocle si leg\u00f2 a entrambi e Ofella, che coinvolse in questa spedizione anche le citt\u00e0 dell'Ellade e particolarmente Atene (egli era infatti il marito di Euridice di Atene, figlia di una delle famiglie pi\u00f9 in vista dell'Atene costretta a soggiacere al dominio dei Macedoni), mise in marcia nel deserto la ragguardevole cifra di 20\u00a0000 persone, pi\u00f9 innumerevoli beni logistici; tuttavia una met\u00e0 di questa gente non erano soldati, bens\u00ec coloni: donne, bambini e civili in genere che erano stati attratti dal progetto di Agatocle che sembrava promettere terre nuove nell'Africa occidentale; ben lontane dallo strapotere macedone.\nTuttavia una colonizzazione non rientrava nei piani di Agatocle, e men che meno in quel momento, quando la potenza di Cartagine era ancora reattiva e minacciosa, quindi, dopo aver ucciso per oscuri motivi il suo alleato Ofella (Agatocle lo sorprese con i suoi uomini armati e lo fece uccidere) invi\u00f2 nelle coste di Sicilia tutti coloro che non erano adatti a combattere; la loro destinazione finale doveva essere Siracusa, ma una serie di violente tempeste verificatesi durante la navigazione li fece naufragare alle isole delle Pithcusse, in Italia. Agatocle divenne l'unico comandante di un esercito che adesso si era raddoppiato.\nVittorie di Agatocle nella \"Libye\".\nLe fonti odierne sono discordi nello stabilire se Agatocle abbia preso il titolo di re durante la sua permanenza in Africa, 307 a.C., o se ci\u00f2 sia avvenuto qualche anno dopo il suo rientro: verso il 305-304 a.C. L'incertezza nasce da una discordia tra le fonti primarie: Diodoro afferma che Agatocle si auto-incoron\u00f2 re prima di prendere Utica; nel momento di sua massima forza in Africa e dopo aver constatato che anche gli altri diadochi, che egli considerava suoi pari, avevano preso il diadema. Tuttavia il Marmo Parium differisce dalla notizia diodorea poich\u00e9 afferma che il re d'Egitto, Tolomeo Sotere, aveva preso il titolo di basileus nell'anno 305-304 a.C.\nAgatocle in Africa aveva ottenuto una lunga scia ininterrotta di vittorie che avevano gettato Cartagine nel panico: a causa della sua minacciosa presenza la capitale fenicia dovette affrontare una pericolosissima guerra civile all'interno delle sue mura, capitanata dal sufeta Bomilcare che aveva intenzione di prendere il potere assoluto approfittando del momento di caos attraversato dai Cartaginesi; spaesati dalle mosse del Siracusano. Pur con numerose e gravi perdite, Cartagine riusc\u00ec a non cadere nella tirannia e il sufeta Bomilcare venne crocifisso (era stato eletto insieme ad Annone per sostituire Amilcare III decapitato a Siracusa).\nPassati quattro anni sul suolo africano, l'esito complessivo del conflitto volgeva decisamente a favore di Agatocle: sembrava che mancasse davvero poco per porre l'assedio alla stessa Cartagine, poich\u00e9 i Siracusani erano diventati superiori al nemico sia per numero di soldati e sia per numero di alleati, inoltre avevano accerchiato quasi del tutto la capitale punica tramite il possesso dei vari confini dell'impero cartaginese: da oriente a occidente. Ma il prosieguo del cammino di Agatocle in Africa venne stravolto dal sopraggiungere di notizie allarmanti dalla Sicilia che informavano il dinasta della grave situazione in cui versava il suo dominio oltremare.\nPrimo ritorno di Agatocle in Sicilia.\nGli oligarchici capitanati da Dinocrate, rotta l'alleanza con Cartagine, stavano conducendo alla ribellione i centri sotto il dominio di Agatocle. Come se non bastasse anche Agrigento era insorta a nuova protettrice dell'indipendenza dei Greci e aveva rivolto le sue forze contro Cartagine e anche contro Agatocle. Stando cos\u00ec le cose il dinasta si vide costretto a lasciare momentaneamente l'Africa, scombinando i suoi piani, per andare a sedare le ribellioni in Sicilia.\nApprodato presso Selinunte, Agatocle conquist\u00f2 in breve tempo la maggior parte dei domini punici siciliani. I Siracusani volsero quindi le armi contro gli Agrigentini e li sconfissero. Agatocle prefer\u00ec per\u00f2 rimandare lo scontro con Dinocrate, avendo lasciato il grosso del suo esercito nella \"Libye\". Dopo essere giunto a Siracusa gli arriv\u00f2 il messaggio di suo figlio Arcagato che lo incitava a fare un celere ritorno sulla terra d'Africa poich\u00e9 nel frattempo il suo esercito era stato attaccato e in gran parte trucidato dai Cartaginesi per mezzo di micidiali imboscate. Agatocle per lasciare il porto di Siracusa doveva rompere il blocco navale dei Cartaginesi, ma egli non aveva abbastanza navi per farlo. Fortunatamente ricevette in quei frangenti l'aiuto degli Etruschi, i quali arrivarono di nascosto con 15 navi che si andarono ad aggiungere alle sue 17 navi; con un'ingegnosa mossa a sorpresa di Agatocle, fu rotto il blocco punico e il dinasta pot\u00e9 navigare nuovamente verso la \"Libye\".\nRipartenza per l'Africa.\nApprodato a Tunisi, Agatocle trov\u00f2 la situazione che aveva lasciato totalmente capovolta: l'esercito, che sotto la guida di Arcagato aveva inizialmente allargato persino il suo dominio inoltrandosi verso la zona dei monti atlantici, era d'improvviso stato attaccato dai Punici che erano riusciti a fare uscire dalle mura di Cartagine la considerevole cifra di 30\u00a0000 soldati, puntando il tutto per tutto sulla frammentazione dei soldati agatoclei e sull'effetto sorpresa. I Cartaginesi erano riusciti nel loro intento e quando Agatocle giunse al campo generale trov\u00f2 i suoi uomini decimati (durante le imboscate erano morti oltre 8\u00a0000 dei suoi soldati) e con un malumore dovuto alla situazione di assedio che il nemico stava loro infliggendo; avendogli bloccato ogni via di comunicazione con la regione libica.\nAgatocle secondo Giustino dovette in questi frangenti sedare un'altra pericolosa ribellione dei propri uomini che pretendevano lo stipendio (il quale non sarebbe stato dato a causa di suo figlio Arcagato), calmando i loro animi con promesse di denaro elargite dalla futura preda africana che avrebbero conquistato in battaglia. Secondo Diodoro, che non conosce tale sedizione, Agatocle spron\u00f2 i suoi uomini a reagire, non contemplando minimamente la resa per fame - come si aspettavano invece i Cartaginesi - conducendoli quindi in una nuova estenuante battaglia dove il suo esercito ebbe la peggio: sia a causa della sfavorevole posizione logistica (i Cartaginesi trincerati su una collina li vedevano giungere da sotto, mentre i Siracusani dovevano avanzare scoperti, in salita, su un terreno accidentato) e sia a causa della troppa differenza numerica, la quale stavolta influ\u00ec, portando a un primo cedimento dei mercenari, seguito a ruota dalle restanti truppe siceliote e greche. La sconfitta di questa battaglia caus\u00f2 ad Agatocle la perdita di altri 300 uomini, l'immolazione da parte dei Cartaginesi di 3\u00a0000 prigionieri di guerra e l'allontanamento degli ultimi 10\u00a0000 soldati degli alleati Libici che avevano combattuto dalla sua parte e che avevano deciso, a seguito della sconfitta, di ritornare fedeli a Cartagine.\nDefinitivo rientro di Agatocle in Sicilia.\nAgatocle decise di tornare nuovamente in Sicilia e di lasciare l'esercito e i suoi figli in Africa; aspettando un suo ritorno, sostengono le fonti odierne, discordando dalla versione, troppo confusionaria, delle fonti antiche (Giustino e Diodoro), secondo le quali Agatocle avrebbe scelto di portare con s\u00e9 solo uno dei suoi due figli (Arcagato afferma Giustino; Ercaldide sostiene Diodoro) e infine, scoperto dai suoi uomini che non volevano restare un'altra volta nella \"Libye\" senza di lui, fu costretto a fuggire da solo, tradendo cos\u00ec il suo esercito e la sua discendenza:\nNella versione di Giustino si sente molto l'influsso timaico, decisamente avverso al dinasta. Ma poich\u00e9 anche Diodoro registra un ritorno in Sicilia rocambolesco per Agatocle, \u00e8 molto probabile che realmente egli fu costretto ad andarsene segretamente, contro la volont\u00e0 del suo esercito, che evidentemente era rimasto troppo traumatizzato dai recenti eventi (l'eccidio post-spedizione di Eumaco) per accettare di rimanere ancora all'accampamento aspettando nuovi rinforzi dalla Sicilia con la minaccia sempre pi\u00f9 crescente di Cartaginesi e Libici. E infatti arriv\u00f2 la ritorsione dei soldati, i quali uccisero i figli di Agatocle, scombinando del tutto i suoi piani.\nLa vendetta di Agatocle sui Siracusani.\nAppena ad Agatocle giunse notizia che l'esercito rimasto in Africa gli aveva ucciso entrambi i figli, la sua vendetta fu repentina e tremenda: egli, che in quel momento si trovava impossibilitato a raggiungere Siracusa poich\u00e9 una folta schiera di truppe ai comandi di Dinocrate gli sbarrava la strada, diede l'ordine dalla Sicilia occidentale di fare uccidere tutti i siracusani che avevano legami di sangue con i soldati che con lui erano partiti per la \"Libye\": egli si era gi\u00e0 premunito per una simile eventualit\u00e0 (infatti all'inizio della spedizione si era assicurato di dividere con la lista dei proscritti le famiglie di Siracusa), per cui Antandro e i suoi soldati non dovettero fare altro che tenere fede a quella famigerata lista per compiere il pi\u00f9 grave degli eccidi di massa ordinati dal dinasta:\nAgatocle tra Dinocrate e Cartagine (306 a.C.).\nAgatocle non pens\u00f2 di arrendersi, nonostante fosse accerchiato da tutti i lati (in Africa i Cartaginesi erano scesi a patti con i suoi soldati e avevano crocifisso quelli che ancora speravano in un suo ritorno; in Sicilia gli oligarchici di Dinocrate spadroneggiavano sulle citt\u00e0 un tempo conquistate potendo contare su una solida superiorit\u00e0 numerica; a Siracusa le schiere di Cartagine, nonostante il peso dei quattro anni di guerra sofferti dalla patria, non avevano mollato la loro salda presa sulla pentapolis), fino a quando non lo trad\u00ec anche il suo fidato generale Pasifilo; questi defezion\u00f2 da Agatocle consegnando a Dinocrate tutte le citt\u00e0 della Sicilia orientale che erano rimaste sotto il dominio del dinasta; tutte tranne Siracusa, nella quale resisteva suo fratello Antandro.\nA questo punto Agatocle disper\u00f2 e non vide altra soluzione se non quella di arrendersi. Tra i due fatali nemici per\u00f2 Agatocle non avrebbe scelto di arrendersi a Cartagine; gli eventi della guerra nella \"Libye\" erano ancora troppo freschi e consegnarsi nelle mani dei Punici sarebbe stato troppo umiliante per lui.\nDecise quindi di venire a patti con il siracusano Dinocrate, il quale rappresentava tutti coloro che dal tiranno erano stati massacrati o esiliati per l'appartenenza politica avversa. Agatocle disse a Dinocrate che avrebbe deposto il suo potere e lasciato Siracusa in mano agli oligarchici, in cambio chiedeva solamente che gli venissero lasciate le due fortezze site nella Sicilia occidentale; le sole che gli erano rimaste fedeli: Terme e Cefal\u00f9. Dinocrate a questo punto aveva nelle sue mani un potere enorme: l'intera Sicilia praticamente era a lui soggetta e adesso anche il nemico pi\u00f9 pericoloso, Agatocle, veniva a rimettersi al suo volere.\nTuttavia Dinocrate prese tempo e rifiut\u00f2 la resa di Agatocle, poich\u00e9 non era una resa totale: fino a quando Agatocle avesse potuto contare sull'appoggio di una qualsiasi citt\u00e0, con le sue doti da stratego, sarebbe stato sempre pericoloso; una minaccia per la libert\u00e0 dei popoli, anche se Agatocle insisteva nel dire che in quelle fortezze egli avrebbe semplicemente voluto terminarvi i suoi giorni.\nDiodoro, che non risparmia le critiche ad Agatocle per essersi arreso quando aveva ancora in suo potere Siracusa (egli qui elogia piuttosto il tiranno Dionisio I che in una simile circostanza non si era arreso ma aveva reagito e vinto, lasciando infine ai suoi figli quello che allora era \u00abl'impero pi\u00f9 grande d'Europa\u00bb), nel narrare il diniego che Dinocrate porse ad Agatocle aggiunge che il capo degli esuli era diventato troppo sicuro di s\u00e9, poneva la sua ambizione e il suo desiderio sopra il bene comune, ovvero sopra la necessit\u00e0 di chiudere quanto prima la partita. Agatocle vedendosi le porte sbarrate dagli oligarchici, fu costretto a rivolgersi a Cartagine, accusando Dinocrate di essere il solo responsabile della mancata indipendenza del suo popolo.\nI Cartaginesi, che evidentemente - proprio come Diodoro - vedevano in Dinocrate un nemico fresco e potente (va infatti ricordato che Dinocrate aveva rotto l'alleanza con Cartagine dal momento in cui i Siracusani e Agatocle avevano portato la guerra in Africa; sposando in tal senso una secolare causa comune contro l'oppressore fenicio), preferirono non lasciare un vuoto di potere in Sicilia, il quale si sarebbe venuto a creare con la caduta di Agatocle, e al contempo intuirono che se avessero continuato il blocco marittimo, Siracusa, ormai stremata dalla troppa guerra, sarebbe presto caduta, ma poich\u00e9 adesso le forze terrestri oligarchiche erano superiori, essa sarebbe finita sotto il controllo di Dinocrate; un'incognita troppo pericolosa da affrontare in un momento delicato come quello. Decisero quindi di accettare la proposta di pace che giungeva da Agatocle; certamente acerrimo nemico, ma almeno non rappresentava l'ignoto.\nLe condizioni di pace tra i Cartaginesi e Agatocle prevedevano: la restituzione a Cartagine di tutte le citt\u00e0 puniche di Sicilia; l'apporto di Cartagine ad Agatocle della cifra di 300 talenti d'argento (secondo Timeo furono 150) e 20\u00a0000 medimni di grano.\nAgatocle in fin dei conti aveva strappato a Cartagine delle vantaggiose condizioni, poich\u00e9 aggiungeva l'argento all'oro gi\u00e0 sottratto da Segesta e con il grano poteva sfamare e pagare un nuovo esercito.\nFine della guerra civile (304 a.C.).\nAgatocle volle dimostrare una volta per tutte la sua superiorit\u00e0 bellica e tattica agli esuli di Dinocrate invitandoli apertamente a uno scontro diretto che si svolse presso un luogo della Sicilia che rimane tutt'oggi ignoto: il Torgion o Torgio. Agatocle pot\u00e9 mettere sul campo di battaglia 5\u00a0000 fanti e 800 cavalieri; Dinocrate disponeva di forze grandemente maggiori: 25\u00a0000 fanti e oltre 3\u00a0000 cavalieri, ma Agatocle, che in Africa si era temprato e non aveva pi\u00f9 timore di affrontare numeri di molto maggiori dei suoi (per la quasi totalit\u00e0 della guerra libica era infatti stato in inferiorit\u00e0 numerica, senza per questo mai perdere una battaglia, tranne alla fine) affront\u00f2 serenamente gli esuli.\nLa battaglia dur\u00f2 a lungo poich\u00e9 la superiorit\u00e0 numerica era compensata dall'esperienza bellica. Alla fine per\u00f2 a causa dei disertori che minarono l'integrit\u00e0 dell'esercito di Dinocrate, gli uomini di Agatocle poterono assicurarsi la vittoria.\nLa gran parte dell'esercito oligarchico trov\u00f2 rifugio sulle alture della zona, ma i fanti vennero attirati dalle promesse di piet\u00e0 e ritorno alla normalit\u00e0 elargite da Agatocle che li attendeva ai piedi della collina. Sbagliarono a fidarsi del dinasta, poich\u00e9 questi una volta che li ebbe a portata di mano li fece trucidare tutti: 7\u00a0000 vittime secondo Timeo, 5\u00a0000 secondo Diodoro. Sorprendentemente Agatocle grazi\u00f2 Dinocrate per una seconda volta e anzi lo volle sotto i suoi comandi. Dinocrate si volse quindi contro i suoi ex-alleati e a Gela uccise il generale traditore di Agatocle: Pasifilo.\nCi vollero altri due anni prima che la guerra civile giungesse al termine, ma con la caduta delle ultime roccaforti della Sicilia orientale (tra le citt\u00e0 greche solamente Agrigento rest\u00f2 fuori dal suo regno), Agatocle pot\u00e9 dichiarare finalmente concluso il sanguinoso e decennale conflitto fratricida. Sciolse le liste dei proscritti e dimor\u00f2 a Siracusa.\nAgatocle nelle isole Eolie.\nNell'anno 304 a.C., dopo aver concluso la pace con Cartagine e aver posto nuovamente sotto il suo dominio l'area greca di Sicilia, Agatocle, agevolato dal controllo che aveva sull'area di Messana, navig\u00f2 verso le isole Lipari (le odierne isole Eolie) e approdato sulla pi\u00f9 opulenta delle sette isole il dinasta aretuseo chiese agli abitanti di consegnargli le loro ricchezze, nella misura di 50 talenti d'argento; una mossa che Agatocle adott\u00f2 affinch\u00e9 il suo dominio venisse riconosciuto sull'intera regione siciliana di lingua e costumi greci, isole comprese, e che gli consentiva inoltre di risollevarsi dagli oneri della guerra. Gli fu risposto che doveva concedere tempo ai Liparesi poich\u00e9 essi non avevano quel denaro e non osavano andarlo a prendere dalle offerte dei templi, poich\u00e9 mai avevano mutato le cose sacre in profane.\nAgatocle non volle sentire ragioni e fece uscire dal pritaneo il metallo prezioso che, essendo materiale votivo, recava incise le dediche per gli dei Eolo ed Efesto (Vulcano). Fatto ci\u00f2 si allontan\u00f2 dall'arcipelago, ma una violenta tempesta con venti fortissimi, creata, secondo la tradizione, dall'ira del dio Eolo - che era il protettore delle Lipari, poich\u00e9 esse erano state la sua dimora - appositamente per punire il sacrilegio di Agatocle, fece sprofondare sott'acqua le undici navi cariche di denaro. E, aggiunge Diodoro, non solamente il dio dei venti trov\u00f2 la sua vendetta, ma anche il dio del fuoco, Efesto, far\u00e0 pentire amaramente Agatocle delle sue malefatte (Agatocle, in seguito, quando era sul punto di morire, ma ancora cosciente, sarebbe stato arso vivo sopra ardenti carboni, per volere di Efesto).\nCampagne belliche in Italia e in Adriatico (301-295 a.C.).\nNel 301 a.C. Agatocle sbarc\u00f2 in Magna Grecia perch\u00e9 chiamato da una popolazione italica che secondo Strabone corrispondeva ai Tarantini, mentre secondo Giustino agli Italioti della Calabria (forse Locri), i quali lo \u00abimplorarono\u00bb affinch\u00e9 passasse in Italia ad affrontare la popolazione barbarica che minacciava l'integrit\u00e0 dei Greci: i Bruzi. Se invece si vuol dar fede alla notizia straboniana Agatocle rispose alla richiesta dei Tarantini che chiedevano protezione contro la minaccia dei Lucani e dei Messapi. Strabone pone infatti il nome di Agatocle dopo il principe spartano Cleonimo (che lasci\u00f2 l'Italia l'anno in cui vi arriv\u00f2 Agatocle) e prima dell'epirota Pirro. Di Diodoro non restano che frammenti del suo XXI libro, proprio quello incentrato sulla spedizione italica di Agatocle, per cui non \u00e8 possibile con esso risalire al motivo che spinse il basileus a giungere sul suolo italico, andando a ripercorrere cos\u00ec le orme di Dionigi.\nI Bruzi, stando a quanto emerge da Giustino e da Diodoro, inizialmente erano in pace con Agatocle. In Diodoro si ritrova l'esercito siracusano accampato in un luogo detto Ethe. Agatocle lasci\u00f2 il comando a suo nipote Arcagato (figlio dell'Arcagato ucciso dai suoi soldati in Africa) ed egli si diresse con la flotta sul mar Adriatico dove pervenne a un importante scontro con le forze dei Macedoni del diadoco Cassandro che stavano assediando per mare e per terra l'isola di Corcira (l'odierna Corf\u00f9). Anche in questo caso egli sarebbe stato invitato a intervenire contro le forze del Macedone (Diodoro infatti, fonte principale dell'avvenimento, dice che Agatocle \u00abaccorse in difesa\u00bb dei Corciresi), ma stavolta la richiesta sarebbe giunta dall'Egitto tolemaico; vi sarebbe infatti una connessione tra la palese ostilit\u00e0 di Tolomeo nei confronti di Cassandro e le mosse di Agatocle (che ebbe gi\u00e0 dei contatti con Tolomeo in Africa) che improvvisamente si port\u00f2 a contrastare il disegno egemonico macedone.\nTuttavia non sono da escludere n\u00e9 la possibilit\u00e0 che la chiamata sia giunta direttamente dai Corciresi (i quali avevano precedenti stretti rapporti con i Siracusani) n\u00e9 che Agatocle sia intervenuto per un suo preciso piano; del resto l'Adriatico era un mare dove i Siracusani avevano colonizzato e commerciato per pi\u00f9 di cento anni e proprio con Agatocle si ha la riattivazione di questi particolari rapporti (basti ricordare che sono state rinvenute monete di Agatocle in luoghi dove la presenza delle monete greche \u00e8 gi\u00e0 di per s\u00e9 rara: nella pianura Padana e oltre le Alpi, in Svizzera). I Siracusani di Agatocle bruciarono l'intera flotta macedone e misero in fuga la fanteria di Cassandro.\nFu un successo per i Sicelioti. Che i Siracusani ci tenessero ad affrontare i Macedoni, con o senza l'incentivo del diadoco egizio, \u00e8 palesato da Diodoro il quale sottolinea l'orgoglio provato da essi nel dimostrare ai Greci (tutti: sia d'Occidente sia d'Oriente) che essi erano in grado di sconfiggere non solamente i Cartaginesi e i popoli barbarici dell'Italia, ma anche i Macedoni; le cui lance avevano sottomesso l'Asia e l'Europa.\nVenuto in possesso di Corcira, Agatocle sottomise le altre isole Ionie (certamente Itaca e Leucade, probabilmente anche Cefalonia). In seguito ritorn\u00f2 in Italia e venne allo scontro con i Bruzi; questi reagirono all'uccisione di un contingente di 2\u00a0000 mercenari e portarono a loro volta la strage nell'accampamento agatocleo uccidendo soldati siracusani.\nDopo una breve pausa, Agatocle torn\u00f2 un'altra volta in Italia per condurre sua figlia Lanassa in Epiro, dove avrebbe sposato il protetto di Tolomeo Sotere e degli Illiri, Pirro. Durante la sua permanenza in Italia diede il sacco alla polis di Crotone e strinse patti di alleanza con i pirati apuli: Iapigi e Peucezi e con un terzo popolo barbarico italico non meglio identificato.\nTorn\u00f2 una terza volta in Italia con un poderoso esercito di 30\u00a0000 fanti e 3\u00a0000 cavalieri. Dai frammenti diodorei si apprende che conquist\u00f2 la citt\u00e0 bruzia di Ipponio (l'odierna Vibo Valentia), ma certamente egli estese il suo dominio su molte altre citt\u00e0 della Magna Grecia, dato che numerosi simboli del suo potere (come la Triscele) sono stati rinvenuti nei reperti dei siti magnogreci. Il suo ruolo sulla costa adriatica e sul mare Adriatico \u00e8 testimoniato anche da Aristotele il quale con un aneddoto mostra il legame che si era venuto a creare tra Agatocle e il \u00abdiffusore della civilt\u00e0 in Adriatico\u00bb, Diomede; narra Aristotele che il re dei Sicelioti trov\u00f2 sulle terre apule una \"torque\" appartenente al cervo che Diomede consacr\u00f2 ad Artemide ed egli a sua volta lo dedic\u00f2 a Zeus; chiara assimilazione del Siracusano all'eroe acheo che vigeva tra le popolazioni adriatiche (anche Dionisio I a suo tempo venne dagli Adriatici assimilato a Diomede).\nData la sintesi di Giustino e la frammentazione del testo diodoreo, non si conosce altro delle campagne belliche del basileus in Italia e in Adriatico, che pure lasciarono segni profondi. Secondo Giustino Agatocle a un certo punto dovette far rientro in Sicilia perch\u00e9 fu colto da una grave malattia. Da Diodoro invece si apprende che i Bruzi si ribellarono al suo dominio uccidendo i suoi soldati mentre egli aveva gi\u00e0 fatto ritorno a Siracusa.\nIl legame con Pirro e Demetrio.\nNell'ultimo periodo agatocleo spicca la preoccupazione del basileus di contrarre nuove solide alleanze e di garantire una continuit\u00e0 all'impero. In tale contesto giocano un ruolo fondamentale i suoi due figli avuti da Alchia: Lanassa e Agatocle II.\nLa figlia Lanassa and\u00f2 in sposa al nuovo re d'Epiro, nonch\u00e9 cugino di Alessandro Magno, Pirro. L'alleanza conveniva ad Agatocle poich\u00e9 si assicurava anche la fedelt\u00e0 degli Illiri (essendo Pirro grande amico dei sovrani illirici; da bambino era stato adottato dal re illirico Glaucia); essenziale per percorrere senza rischi la lunga via dell'alto Adriatico. Si \u00e8 supposto inoltre che fu proprio grazie a Pirro che i legami tra Tolomeo e Agatocle si strinsero (per via del protettorato di Tolomeo sull'erede d'Epiro).\nTuttavia a un certo punto il basileus siracusano si avvicin\u00f2 maggiormente al macedone Demetrio Poliorcete, figlio di Antigono e sovrano di Macedonia e di Grecia; definito come \u00abil pi\u00f9 spregiudicato dei Diadochi\u00bb Agatocle mand\u00f2 da Demetrio il suo giovane figlio omonimo, Agatocle II, facendolo giungere a Pella, alla corte dei Macedoni, affinch\u00e9 Demetrio stringesse con Agatocle rapporti di \"philia\" e \"symmachia\". Inoltre lo scopo del viaggio era anche far riconoscere da una figura potente, come lo era Demetrio, suo figlio in qualit\u00e0 di successore al trono di Siracusa.\nL'Antigonide accolse molto volentieri la richiesta di Agatocle e tratt\u00f2 il giovane siracusano con tutti gli onori. Demetrio gli diede doni grandiosi e lo cinse con una speciale veste regale, fuori dall'ordinario; una veste che, ad esempio, ad Atene era prerogativa dello ierofante e delle cariche sacerdotali pi\u00f9 importanti. Fatto ci\u00f2 rimand\u00f2 il giovane dal padre con uno dei suoi pi\u00f9 fidati ministri, Ossitemide, ufficialmente per ratificare l'alleanza, in realt\u00e0, aggiunge Diodoro, il Macedone aveva il compito di spiare la situazione in Sicilia.\nA seguito di questa alleanza la sorella di Agatocle II fu costretta a divorziare da Pirro, ostile a Demetrio (anche se Plutarco pretende che Lanassa vi abbia divorziato perch\u00e9 trascurata dal marito che dava pi\u00f9 importanza alle mogli barbare, appare evidente in verit\u00e0 che dietro le mosse della figlia vi fossero i progetti di Agatocle), lasciando in Epiro suo figlio, il nipote di Agatocle, Alessandro II, nato dall'unione con l'Epirota e destinato al trono di quel regno. Rifugiatasi nell'isola di Corcica, che era ancora presidiata militarmente dai Siracusani, Lanassa nel 291 a.C. offr\u00ec la sua mano a Demetrio. Con questa nuova unione Agatocle si assicurava ulteriormente la vicinanza del Macedone, famoso soprattutto per la sua numerosissima flotta; va infatti tenuto presente che Agatocle in quel periodo stava gi\u00e0 organizzando la sua seconda spedizione in Africa contro Cartagine e aveva quindi bisogno di un alleato molto forte. Demetrio, dal canto suo, aveva tutto l'interesse a estendere i suoi rapporti (commerciali e dinastici) nell'occidente greco, e sposare la figlia della figura pi\u00f9 egemonica di quelle terre, per l'appunto Agatocle, era il modo pi\u00f9 efficace per farlo.\nLe mosse di Agatocle certamente contribuirono a fare aumentare la storica rivalit\u00e0 tra Pirro e Demetrio (dissapori incominciati pochi anni prima della contesa di Lanassa, quando Demetrio uccise il protetto di Pirro sul trono di Macedonia: li figlio di Cassandro, Alessandro V).\nPreparativi per un nuovo sbarco in Africa.\nIn vista di un nuovo sbarco in Africa, Agatocle aveva messo all'opera grandi preparativi: anzitutto era riuscito a dotare la marina di Siracusa di ben 200 navi da guerra (altri dicono 300) tra quadrireme ed exere, perfettamente equipaggiate, le quali ponevano la Siracusa di Agatocle tra le tre pi\u00f9 forti potenze marittime del Mediterraneo; insieme alla Macedonia di Demetrio Poliorcete e all'Egitto di Tolomeo Sotere. Aveva fatto ci\u00f2 perch\u00e9 conscio, grazie alla sua precedente guerra libica, che la partita con Cartagine si sarebbe giocata sul mare (la prima volta Agatocle era riuscito ad accerchiare totalmente via terra l'impero di Cartagine, ma a causa dell'assenza di una flotta non aveva potuto assediare la stessa capitale che si affacciava sul mare). Inoltre il basileus siracusano pens\u00f2 bene di spedire il suo esercito in Sardegna per bloccare l'importazione di grano verso l'Africa, la quale aveva permesso la scorsa volta la duratura resistenza dei Fenici (la Sardegna infatti, insieme alla Sicilia occidentale, era il principale granaio di Cartagine).\nNella prospettiva di un nuovo sbarco delle forze siracusane in Africa diversi studiosi hanno sottolineato come l'alleanza tra Agatocle e Demetrio non significava per forza che il basileus dei Sicelioti volesse una rottura con l'Egitto di Tolomeo; una conferma in tal senso arriverebbe dal fatto che la moglie egiziana di Agatocle, Teossena, e i due figli avuti da lei rimasero fino alla fine a Siracusa, accanto al basileus (anche se per altri la famiglia rest\u00f2 unita solo per affetto e non pi\u00f9 vincolata da interessi statali). Ad Agatocle non conveniva inoltre inimicarsi l'Egitto, grande produttore di cereali, che in questo caso avrebbe potuto rifornire Cartagine di grano, per mettere in difficolt\u00e0 i Siracusani, vanificando cos\u00ec il blocco dei granai sardi. Piuttosto sembra pi\u00f9 plausibile l'ipotesi secondo la quale Agatocle intendesse sbarcare nuovamente in terra africana presentandosi al regno tolemaico come sovrano indipendente, non coinvolto nelle ostilit\u00e0 del Mediterraneo orientale, le quali riguardavano il percorso di Demetrio e non il suo.\nAd ogni modo Agatocle non riusc\u00ec a realizzare la sua seconda spedizione nella \"Libye\" a causa dell'aggravarsi delle sue condizioni di salute che lo costrinsero ad annullare tutti i suoi piani.\nLotte dinastiche e morte di Agatocle (289 a.C.).\nQuando si trovava accampato nei pressi di Aitna (citt\u00e0 di fondazione ieroniana), Agatocle aveva gi\u00e0 deciso che il suo successore sarebbe stato il figlio Agatocle II, per cui lo present\u00f2 al popolo di Siracusa come suo erede, dopodich\u00e9 lo mand\u00f2 al campo, dove si trovava l'esercito siracusano sotto la guida di suo nipote Arcagato, al quale fece giungere una lettera, scritta di suo pugno, che recava l'ordine di cedere il posto di comandante delle truppe a suo figlio: le forze terrestri e navali dovevano rispondere da quel momento ad Agatocle II.\nIl nipote, adirato per essere stato estromesso dal comando e dalla linea di successione, decise di vendicarsi: ordin\u00f2 a Menone - un segestano che era stato catturato giovane da Agatocle durante il sacco alla citt\u00e0 elima e che per la sua bellezza era diventato uno dei favoriti del re - di avvelenare Agatocle; Menone, a sua volta adirato con il re per la sorte toccata ai suoi concittadini, esegu\u00ec il volere di Arcagato. Il nipote nel frattempo decise di sbarazzarsi anche del legittimo erede al trono di Siracusa: con il pretesto di compiere dei sacrifici su un'isola, non meglio specificata, Arcagato invit\u00f2 il giovane Agatocle e lo intrattenne a una festa, dopo averlo fatto bere lo uccise durante la notte e gett\u00f2 il suo corpo in mare. Diodoro racconta che le onde portarono il corpo del giovane fino alla costa di Siracusa; qui venne raccolto da alcuni uomini e poich\u00e9 venne riconosciuto come il figlio di Agatocle, fu portato al cospetto del re. Straziato dalla vista del corpo senza vita del suo giovane figlio, gi\u00e0 afflitto dal veleno somministratogli che lentamente lo stava uccidendo, Agatocle disered\u00f2 Arcagato e indisse un'assemblea con la quale elesse suo unico erede il popolo di Siracusa, incitando le masse a vendicarsi di quanto accaduto.\nLa fine di Agatocle diventa in Diodoro ancora pi\u00f9 misteriosa quando si scopre che a porre il basileus sulla pira, morente ma ancora cosciente, affinch\u00e9 venga arso vivo, \u00e8 niente meno che l'amico di Demetrio Poliorcete giunto in Sicilia: Ossitemide. Costui avrebbe visto il dinasta ribellarsi a questa orrenda fine, ma il veleno ormai gli aveva tolto la voce e dalle sue labbra non si ud\u00ec alcun suono. Il finale diodoreo \u00e8 ambiguo, poich\u00e9 lascia intendere un'intromissione non da poco sulla successione siracusana da parte di Demetrio Poliorcete.\nA uccidere Agatocle non fu il veleno, sostengono alcuni storici moderni, fu piuttosto un cancro alla bocca. Neanche Giustino parla di veleno; egli afferma che Agatocle si ritir\u00f2 dalle campagne belliche in Italia a causa di un'improvvisa malattia che lo port\u00f2 a uno stato di terribile agonia. Allora si innescarono le violente lotte dinastiche per la successione. \u00c8 Giustino a narrare di come Teossena non volesse abbandonare il marito morente, ma fu Agatocle a insistere perch\u00e9 lei portasse in salvo i loro due figli, mentre a Siracusa infuriavano le lotte per il potere. Il basileus sped\u00ec quindi la figlia dei sovrani d'Egitto e i loro due nipoti, Teossena d'Egitto e Arcagato di Libia, ad Alessandria, alla corte di Tolomeo, imbarcandoli su alcune navi cariche di ogni bene; tanto da fare esclamare a Giustino in quei frangenti che nessun re del suo tempo fu pi\u00f9 premuroso e pi\u00f9 ricco di Agatocle.\nRegalit\u00e0 e discendenza di Agatocle.\nAgatocle prese il titolo regale tra il 307 a.C. (per chi sostiene che Diodoro affermi che egli si coron\u00f2 in Africa) e il 304 a.C. (se si prende come punto di riferimento l'incoronazione del re egizio Tolomeo il cui regno non inizi\u00f2 prima del 305 a.C.). Il \"terminus ad quem\" \u00e8 invece il 294 a.C. poich\u00e9 Plutarco nella \"Vita di Demetrio\" narra di come il basileus macedone, preso il titolo regale in quell'anno, deridesse tutti gli altri diadochi, tra i quali viene menzionato anche Agatocle, che osarono prendere il titolo di re mentre invece esso spettava solo a suo padre e a lui; si passa quindi, nella scena plutarchea, a sminuire le imprese degli altri basilei e a enfatizzare le loro peculiarit\u00e0:\nLa canzonatura, che di per s\u00e9 \u00e8 un eccezionale documento che mostra come i basilei interagissero tra di essi, \u00e8 anche molto importante perch\u00e9 conferma che la basileia di Agatocle venne accettata e riconosciuta dai Macedoni che lo annoverano nel loro gruppo; aggiunge Plutarco che tutti i basilei ridevano dei titoli a loro affibbiati dai sostenitori demetriaci, non dando loro peso. Tuttavia merita attenzione il titolo assegnato al Siracusano poich\u00e9 \u00e8 molto particolare; in esso sono racchiusi \u00abi limiti di una condizione geografica irrevocabile\u00bb; egli \u00e8 il \u00ab\"nesiarchos\"\u00bb della pi\u00f9 vasta isola mediterranea, la Sicilia, ma \u00e8 anche colui che infranse questa insularit\u00e0 andando a conquistare terre in Africa, in Italia e nell'Adriatico; azioni che gli fecero conquistare per l'appunto la basileia. Appare inoltre significativo il fatto che il pi\u00f9 altezzoso dei diadochi sposi la figlia del \u00absignore delle isole\u00bb e che sia ben lieto di contrarre con esso alleanza.\nLa sua basileia fu soprattutto di stampo militare; la caratteristica del soldato-re \u00e8 infatti quella che maggiormente permette di distinguere Agatocle dagli altri diadochi macedoni: egli fond\u00f2 il suo regno sulla guerra (esercito, territorio e imprese sono gli elementi che vanno a formare la sua corona), non sull'eredit\u00e0 territoriale o sulla nobilt\u00e0 di sangue (inesistente per Agatocle dato che proveniva da umili origini) o sulla diplomazia; la quale giunger\u00e0 solo in seguito.\nDue i personaggi chiave che lo influenzarono nelle scelte: Dionisio I e Alessandro Magno; il primo era il perno per la sua legittimazione agli occhi dei Siceliotii; non a caso le fonti ripetono pi\u00f9 volte che Agatocle volle imitare il \u00abdinasta d'Europa\u00bb, facendosi suo erede. Il secondo, Alessandro, aveva ovviamente lasciato anche in Agatocle una forte impronta ed \u00e8 forse questo il motivo che lo spinse fino alla \"Libye\".\nConseguenze.\nCon la morte di Agatocle spar\u00ec anche la sua dinastia: avendo egli dettato come sua ultima volont\u00e0 la restaurazione del potere popolare a Siracusa, nessun erede tra quelli che sopravvissero fu fatto salire sul trono siracusano. L'esercito di Agatocle venne sciolto e la sua figura condannata a una dura \"damnatio memoriae\": tutte le statue presenti in Sicilia che lo raffiguravano vennero distrutte e solamente i grandiosi dipinti che lo ritraevano durante le battaglie vennero risparmiati poich\u00e9 custoditi a Siracusa nel tempio di Atena, luogo sacro.\nLa sua linea di successione continu\u00f2 sia in Epiro sia in Egitto: di quella egizio-tolemaica i Siracusani non ne ebbero pi\u00f9 notizia (l'ultimo discendente agatocleo certo alla corte tolemaica fu il figlio di Teossena d'Egitto, pi\u00f9 controversa appare invece l'attribuzione alla genealogia agatoclea dell'avversa figura dell'Agatocle ministro d'Egitto), ma si appellarono tempo dopo la morte di Agatocle alla discendenza epirota, chiedendo che rivendicasse il trono del nonno materno il figlio di Lanassa e di Pirro, Alessandro II.\nPirro era infatti stato chiamato dai Sicelioti per contrastare Cartagine, la quale aveva riconquistato tutta l'isola e aveva posto l'assedio a Siracusa per mare e per terra approfittando delle guerre civili che dopo la scomparsa del basileus avevano dilaniato nuovamente la pentapolis. Una volta giunto in Sicilia, Pirro si present\u00f2 come genero di Agatocle e dunque come avente diritto al trono di Siracusa e nomin\u00f2 suo figlio legittimo successore di Agatocle.\nTuttavia scoppiarono dei contrasti tra Pirro e i Sicelioti: l'Epirota voleva sbarcare in Africa per riprendere la lotta contro Cartagine incominciata da Agatocle, ma i Siracusani non vollero seguirlo. I contrasti aumentarono e Pirro fu costretto ad abbandonare la Sicilia, portandosi via anche suo figlio Alessandro, il quale non avrebbe pi\u00f9 fatto ritorno a Siracusa, divenendo piuttosto re d'Epiro.\nNel 269 a.C. venne nominato basileus Ierone II, siracusano che si era distinto combattendo tra le file di Pirro. Costui ebbe un figlio, Gelone II, che spos\u00f2 Nereide degli Eacidi. Sulla figura di questa ultima discendente di Pirro vi \u00e8 un forte dubbio: essa infatti potrebbe essere la figlia di Pirro II - il pronipote di Agatocle in quanto figlio di Alessandro II - e non di Pirro. Se cos\u00ec fosse, poich\u00e9 dalla loro unione nacque Ieronimo - l'ultimo sovrano di Siracusa che eredit\u00f2 il regno a soli quindici anni di et\u00e0 e fu brutalmente assassinato nel 214 a.C. per aver stretto alleanza con Cartagine in modo da combattere con essa Roma; ormai vicinissima a Siracusa - vorrebbe dire che l'eredit\u00e0 di Agatocle accompagn\u00f2 fino alla sua ultimissima fase il regno siracusano (poich\u00e9 Ieronimo sarebbe in tal caso l'ultimo discendente regale di Agatocle).\nLa monetazione dell'et\u00e0 agatoclea.\nLa monetazione di Agatocle va divisa in tre distinti periodi cronologici: \nNel I Periodo (317-310 a.C.), Agatocle si accosta ancora molto ai passati canoni della classica monetazione di Siracusa e sceglie quelli pi\u00f9 gloriosi che possano ben riflettere la sua sorprendente scalata al potere: nei suoi primi conii compare sempre e solo la scritta SYRAKOSION (dei Siracusani) e figure simboliche come la divinit\u00e0 siracusana per eccellenza, ovvero la ninfa Aretusa coronata da canne, e la quadriga al galoppo che celebrano la vittoria dei Siracusani sugli invasori Ateniesi; ma anche pegasi corinzi (introdotti da Timoleonte), l'Apollo coronato di alloro e il toro cozzato; tutti simboli della tradizione siceliota.\nMa fin da subito egli introduce una novit\u00e0 nella monetazione: l'immagine della Triscele; \u00e8 il primo a farlo e gioc\u00f2 un ruolo fondamentale per la sua diffusione come simbolo della Sicilia celebre e riconosciuto anche fuori dall'isola. Egli inoltre introduce l'immagine della ninfa Kore, la \u201cVergine\u201d; un simbolo a lui molto caro e molto importante per quella Sicilia che egli desidera possedere. La sua moneta con l'effigie della Ninfa e la scritta KOPA sar\u00e0 in seguito ripetuta dai successivi tiranni e basilei siracusani.\nDurante il II Periodo (310-307 a.C.) avviene un grande cambiamento: Agatocle \u00e8 il primo nell'occidente greco a far sparire il nome della citt\u00e0 stato e a sostituirlo con quello del dinasta che governa; in queste monete appare il suo nome, il suo genitivo, per cui la moneta diventa di Agatocle e non pi\u00f9 dei Siracusani, aprendosi cos\u00ec a un panorama molto pi\u00f9 ampio, universale, che ha ormai superato il concetto di singola citt\u00e0-stato.\nQuesti sono gli anni della spedizione agatoclea in Africa: la vicinanza agli altri diadochi (Tolomeo soprattutto) o la necessit\u00e0 di adeguarsi alla nuova moneta dominante (che \u00e8 per l'appunto quella macedone) spingono Agatocle ad allineare il suo profilo monetario con quello delle altre influenti figure del Mediterraneo. In questa occasione fa la sua comparsa, per la prima volta nelle monete siracusane, una grande Nike alata, che per di pi\u00f9 nelle incisioni agatoclee \u00e8 seminuda; quasi completamente scoperta e incorona un trofeo di guerra. Questo suo conio \u00e8 un'originalit\u00e0 che si discosta dal tipo alessandrino ed ebbe molta fortuna, tanto da essere successivamente d'ispirazione per le monete del basileus che diede vita all'Impero seleucide; Seleuco Nicatore.\nInfine nel III Periodo (tra il 307 e il 295 fino al 289 a.C.) Agatocle aggiunge il titolo di basileus nelle sue monete in oro e in argento; specialmente in oro poich\u00e9 esso era il metallo emblema della regalit\u00e0. Lo statere del basileus reca sul dritto la testa di Atena con elmo corinzio e un grifone - unico particolare che distingue il lato della moneta da quella di Alessandro Magno - mentre sul rovescio il fascio di fulmini, simbolo di Zeus liberatore, diviene la sua principale incisione insieme alla scritta basileus e al suo nome: senza ulteriore specificazione territoriale, poich\u00e9, pienamente in sintonia con il periodo ellenistico, la basileia \u00e8 senza confini; ovunque arrivino le sue lance \u00e8 territorio di suo dominio.\nAgatocle nella cultura di massa.\nLa figura di Agatocle entr\u00f2 presto nel panorama storiografico ed \u00e8 presente in diverse opere della cultura di massa. Tra gli antichi romani Agatocle era gi\u00e0 noto per essere stato il primo ad aver attaccato Cartagine direttamente sul suo suolo, in Africa; l'impresa che maggiormente lo ha reso celebre nelle fonti:\nDice Polibio che quando fu chiesto a Scipione l'Africano chi fossero a suo avviso gli uomini pi\u00f9 abili nel disbrigo dei pubblici affari e i pi\u00f9 capaci nel coordinare l'audacia all'ingegno egli rispose solamente \u00abi Sicelioti Agatocle e Dionisio\u00bb.\nAnche il drammaturgo Tito Maccio Plauto menzionava il valore dell'Agatocle re in una delle sue pi\u00f9 note opere: \"Pseudolus\". In epoca rinascimentale Agatocle venne inserito dal fiorentino Niccol\u00f2 Machiavelli nell'VIII capitolo della sua nota opera \"Il Principe\" dove si parla di coloro che presero il potere e lo mantennero con scelleratezza. Da notare che al tempo di Machiavelli (a cavallo tra il XV e XVI secolo) non erano ancora noti i frammenti di Polibio (riscoperti solo nel 1600), per cui il ritratto che egli d\u00e0 di Agatocle \u00e8 basato essenzialmente su Trogo-Giustino, ovvero su Timeo; la fonte pi\u00f9 avversa in assoluto ad Agatocle:\nNel 1778 un altro celebre personaggio letterario, il parigino Voltaire, scrisse la sua ultima opera incentrandola sull'Agatocle sbarcato in Africa per combattere Cartagine e sul rapporto con i suoi figli, tra contrasti ed eredi al trono. Nel 1862 un altro francese, lo scrittore Gustave Flaubert, inser\u00ec Agatocle nella fortunata opera \"Salammb\u00f4\"; anch'essa ambientata in Africa. In epoca contemporanea lo scrittore madrileno Javier Negrete nella sua ucronia su Alessandro Magno ha fatto del re Agatocle l'alleato di Alessandro contro Roma. La figura di Agatocle rivive ancora nel romanzo del filologo spagnolo Santiago Posteguillo (noto autore de \"L'Africano\"):\nAgatocle sui libri dell'epoca medievale:"}
{"id": "452810", "revid": "339392", "url": "https://it.wikipedia.org/wiki?curid=452810", "title": "String - Informatica", "text": ""}
{"id": "452811", "revid": "287204", "url": "https://it.wikipedia.org/wiki?curid=452811", "title": "Banana Republic (disambigua)", "text": ""}
{"id": "452816", "revid": "27767", "url": "https://it.wikipedia.org/wiki?curid=452816", "title": "San Paolo Belsito", "text": ""}
{"id": "452817", "revid": "671029", "url": "https://it.wikipedia.org/wiki?curid=452817", "title": "Cappella dei Principi", "text": "La Cappella dei Principi \u00e8 il mausoleo dei Granduchi di Toscana e delle loro famiglie ed \u00e8 parte del complesso museale delle cappelle medicee di Firenze, ricavato da alcune aree della basilica di San Lorenzo.\nLo sfarzoso ambiente ottagonale \u00e8 largo 28 metri ed \u00e8 sormontato dalla cupola di San Lorenzo, che raggiunge un'altezza di 59 metri, la seconda per maestosit\u00e0 in citt\u00e0 dopo quella del Brunelleschi.\nStoria.\nLa Cappella fu ideata da Cosimo I de' Medici, ma la sua realizzazione si deve al suo successore Ferdinando I, che incaric\u00f2, quale responsabile della fabbrica, l'architetto Matteo Nigetti nel 1604 su disegno di Don Giovanni de' Medici, fratello dello stesso Granduca. Lo stesso Buontalenti intervenne modificando in parte il progetto.\nLo sfarzo abbagliante \u00e8 dato dai ricchissimi intarsi in commesso fiorentino, per la realizzazione dei quali fu creato l'Opificio delle pietre dure. Questa arte, tuttora praticata soprattutto nella decorazione di mobili e vasi, trov\u00f2 qui il suo apice, anche se il tono funebre dell'opera fece scegliere i colori pi\u00f9 smorzati e cupi con porfidi e graniti. Nella zoccolatura invece si usarono pietre dure pi\u00f9 colorate, nonch\u00e9 la madreperla, i lapislazzuli e il corallo per riprodurre gli stemmi delle sedici citt\u00e0 toscane fedeli alla famiglia dei Medici.\nNelle nicchie sarebbero dovute entrare le statue dei granduchi, anche se furono poi realizzate soltanto quelle per Ferdinando I e Cosimo II de' Medici, opere entrambe di Pietro Tacca eseguite tra il 1626 ed il 1642.\nGli altri sepolcri granducali appartengono a Cosimo I (1519-1574), Francesco I (1541-1587) e Cosimo III (succeduto a Ferdinando II, 1643-1723). Al centro dell'atrio, nelle intenzioni dei committenti, doveva trovarsi il santo Sepolcro, sebbene i vari tentativi di comprarlo o rubarlo a Gerusalemme fallirono.\nI sarcofagi sono in realt\u00e0 vuoti e le vere spoglie dei Granduchi e dei loro familiari (una cinquantina fra maggiori e minori) fino ad Anna Maria Luisa de' Medici (ultima erede della dinastia, 1667-1743), sono conservate in semplici ambienti ricavati nel pavimento della cripta sottostante\nDa dietro l'altare si accede ad un piccolo vano dove sono esposti altri preziosi reliquiari, alcuni dei quali donati alla citt\u00e0 da papa Leone X."}
{"id": "452819", "revid": "251174", "url": "https://it.wikipedia.org/wiki?curid=452819", "title": "Dottrina della Chiesa cattolica", "text": "La dottrina della Chiesa cattolica \u00e8 l'insieme degli insegnamenti professati dalla Chiesa cattolica.\nCatechismo.\nUna moderna sintesi di tutta la dottrina cattolica pu\u00f2 essere trovata nel Catechismo della Chiesa cattolica, la cui ultima versione \u00e8 stata redatta nel 1992 sotto Papa Giovanni Paolo II da una commissione con a capo Joseph Ratzinger, futuro Papa Benedetto XVI, allora cardinale e prefetto della Congregazione per la dottrina della fede.\nLa Chiesa cattolica insegna che \u00e8 stata istituita da Ges\u00f9 Cristo per la salvezza di tutte le genti e che questo scopo viene raggiunto con gli insegnamenti e l'amministrazione dei sacramenti attraverso cui Dio garantisce la grazia. I suoi insegnamenti sono basati sulla scrittura e sulla tradizione apostolica.\nLo scopo primario della Chiesa \u00e8 \"essere il sacramento dell'intima unione degli uomini con Dio\" e \"la sua struttura \u00e8 completamente ordinata alla santit\u00e0 delle membra di Cristo\" (\"Catechismo della Chiesa Cattolica\" 775, 773).\nRivelazione.\nLa Chiesa cattolica afferma l'esistenza di un unico Dio, creatore onnipotente dell'universo e dell'umanit\u00e0. L'uomo \u00e8 dotato di libero arbitrio, in grado cio\u00e8 di scegliere fra il bene e il male. Dio ha rivelato la propria legge prima al popolo d'Israele e in seguito, tramite Ges\u00f9 Cristo, il figlio di Dio che condivide con Dio stesso la natura divina, agli altri popoli della terra. L'opera di Ges\u00f9 Cristo prosegue nella Chiesa cristiana, guidata dallo Spirito santo.\nLa Chiesa cattolica considera come fonti della rivelazione la Sacra Scrittura e la Tradizione. Vengono considerati autorevoli i canoni di 21 Concili ecumenici, di cui i primi sette in comune con le Chiese orientali e gli scritti dei Padri della Chiesa.\nNei riti occidentali cattolici viene professata una formula di fede (il Credo Niceno-Costantinopolitano) leggermente variata rispetto alla cristologia ortodossa per l'aggiunta del cosiddetto \"filioque\", che costitu\u00ec una delle cause di scisma con le Chiese ortodosse.\nEcclesiologia.\nA partire dal Concilio Vaticano II, la Chiesa cattolica cerca di comprendere la propria natura e la propria missione secondo varie direttrici, che hanno il loro fondamento nella Bibbia, e in particolare nel Nuovo Testamento:\nDottrina sociale.\nLa Chiesa sostiene che gli insegnamenti di Ges\u00f9 richiamano i propri membri ad agire in modo particolare rispetto al resto dell'umanit\u00e0. Pur non sostenendo nessun programma politico particolare la Chiesa ritiene che i suoi insegnamenti si applichino anche al campo politico pubblico e non solo alla sfera privata del fedele. \nTra questi insegnamenti, come sono stati elaborati recentemente da pensatori cattolici, pronunciamenti dei vescovi e encicliche papali: la richiesta che ogni persona abbia il diritto alla vita e a condizioni di vita degne del suo essere umano, l'uso e la preservazione dell'ambiente in quanto creazione di Dio, l'accettazione di solo un limitato numero di casi in cui \u00e8 ammissibile il ricorso alla guerra.\nContributo cattolico al pensiero sociale occidentale \u00e8 stato il principio di sussidiariet\u00e0: in positivo esso esprime che \"lo Stato o comunque le compagini sociali di maggiori dimensioni devono sostenere e valorizzare il lavoro delle unit\u00e0 sociali pi\u00f9 piccole, riservandosi il solo intervento dove queste unit\u00e0 non vogliono (es. per scarse opportunit\u00e0 economiche), non possono (es. per la grandezza del lavoro da svolgere) o non devono (come nell'amministrazione della giustizia) intervenire\".\nAnche la stessa categoria di laico (nelle sue diverse accezioni) ha avuto nascita nel pensiero cattolico, soprattutto quando si inizi\u00f2 a distinguere tra potere temporale e religioso.\nSacramenti.\nLa chiesa cattolica riconosce sette sacramenti. La chiesa crede e professa che siano stati istituiti direttamente da Cristo. Essi sono:"}
{"id": "452820", "revid": "339392", "url": "https://it.wikipedia.org/wiki?curid=452820", "title": "WWE Summerslam", "text": ""}
{"id": "452823", "revid": "1564499", "url": "https://it.wikipedia.org/wiki?curid=452823", "title": "Musei italiani", "text": "Indice delle liste con i musei italiani suddivise per Regione."}
{"id": "452828", "revid": "304744", "url": "https://it.wikipedia.org/wiki?curid=452828", "title": "Kate Capshaw", "text": "Attiva negli anni ottanta e anni novanta, si \u00e8 ritirata dalle scene nel 2001.\nBiografia.\nLaureata in Educazione all'Universit\u00e0 del Missouri, muove i primi passi nel mondo dello spettacolo come modella, per l'agenzia Ford. Per un periodo fa l'insegnante. Diventa famosa come attrice grazie alla partecipazione al film \"Indiana Jones e il tempio maledetto\" (1984). Viene candidata all'Oscar con il cortometraggio \"Duke of Groove\" (1996) di Griffin Dunne, co-interpretato da Uma Thurman, Kiefer Sutherland e Tobey Maguire. Nel 2001 entra a far parte del cast della miniserie televisiva \"A Girl Thing\", dove interpreta una art designer lesbica che inizia una storia d'amore con un'avvocatessa interpretata da Elle Macpherson; le scene di sesso tra le due donne fecero scandalo. Oltre che come attrice versatile, lavora anche come produttrice.\nVita privata.\nDal suo primo matrimonio con Robert Capshaw \u00e8 nata l'attrice Jessica Capshaw (1976). Dal 1991 \u00e8 sposata in seconde nozze con il regista Steven Spielberg, incontrato sul set di \"Indiana Jones e il tempio maledetto\". La coppia ha avuto tre figli naturali (Sasha nel 1990, Sawyer Avery nel 1992 e Destry Allyn nel 1996) e due adottivi (Theo, nato nel 1988 e adottato da lei prima delle nozze e successivamente adottato anche dal marito, e Mikaela George, nata nel 1996). Ha un figliastro, Max Samuel Spielberg, nato nel 1985 dal primo matrimonio del marito (1985-1989) con Amy Irving.\nDoppiatrici italiane.\nNelle versioni in italiano dei suoi film, Kate Capshaw \u00e8 stata doppiata da:"}
{"id": "452833", "revid": "767487", "url": "https://it.wikipedia.org/wiki?curid=452833", "title": "Deutsch-Amerikanische Freundschaft", "text": "D.A.F. o Deutsch-Amerikanische Freundschaft (\"Amicizia Tedesco-Americana\") sono stati un gruppo di musica elettronica esponente di punta della Neue Deutsche Welle tedesca, nella fattispecie inventori della Electronic Body Music, originario di D\u00fcsseldorf. La loro musica deve molto ai seminali Kraftwerk, le cui sonorit\u00e0 vengono reinterpretate con lo spirito oppressivo di gruppi post-punk come Killing Joke e Siouxsie and the Banshees.\nStoria.\nI D.A.F. si formarono nel 1978 per volere del pianista Robert G\u00f6rl, influenzato dall'opera di B\u00e9la Bart\u00f3k, che si sarebbe occupato di batteria e sintetizzatori e del cantante spagnolo dai trascorsi punk Gabriel \"Gabi\" Delgado-L\u00f3pez. Per breve tempo ruotarono attorno al duo anche il chitarrista Wolfgang Spelmans, il bassista Michael Kemner e il bassista/tastierista/sassofonista Chrislo Haas, morto nell'ottobre del 2004. Dopo aver fatto uscire nella sola Germania il loro primo LP \"Ein Produkt der Deutsch-Amerikanischen Freundschaft\", composto di 22 tracce strumentali, la formazione si stabil\u00ec a Londra dove ebbe modo di esibirsi al noto Marquee Club e di firmare un contratto con l'etichetta indipendente Mute.\nPubblicarono il singolo \"Kebab-Tr\u00e4ume\" che con un arrangiamento lievemente diverso verr\u00e0 riproposta nel successivo \"F\u00fcr Immer\". Dopo aver pubblicato il loro secondo album \"Die Kleinen und die B\u00f6sen\", il duo riusc\u00ec ad aggiudicarsi un contratto con la Virgin, per la quale pubblicarono \"Alles ist gut\". Con il successivo \"F\u00fcr Immer\" si ebbe un calo di motivazione dovuto allo scarso successo commerciale che port\u00f2 i due allo scioglimento e alla successiva riunione che nel 1986 port\u00f2 a 1st Step to Heaven. La formazione si sciolse nuovamente, ma gi\u00e0 dopo qualche anno si incominci\u00f2 a parlare di un loro ricongiungimento, concretizzatosi per\u00f2 solo nel 2003. Dopo essersi riuniti nel 2003 con conseguente album, il duo continu\u00f2 la sua carriera per altri 17 anni esclusivamente con tour in giro per il mondo, senza rilasciare ulteriori album o materiale inedito. Il cammino dei D.A.F. si interrompe definitivamente nel 2020 in seguito alla morte di Delgado.\nPoetica e politica.\nIl loro nome per esteso prende spunto dalla \"Deutsch-Sowjetische Freundschaft\" (Amicizia Tedesco-Sovietica), un'organizzazione della RDT, mentre il loro nome sotto forma di sigla si richiama alla RAF. Vi sono state voci secondo cui il loro nome derivasse in realt\u00e0 dal Deutsche Arbeitsfront, sindacato del regime nazista. A giudicare dalla loro vena ironica e dai loro commenti quest'ultima ipotesi non pare molto plausibile.\nUna delle loro canzoni pi\u00f9 famose \u00e8 \"Der Mussolini\", il cui testo dice \"Alzati/batti le tue mani/scuoti i tuoi fianchi/danza il Mussolini/danza l'Adolf Hitler/muovi il tuo culo/danza il Ges\u00f9 Cristo/danza il comunismo\". Secondo alcune interviste i loro testi non avevano delle vere e proprie ambizioni politiche, bench\u00e9 alcuni giornalisti li avessero scambiati per neo-nazisti, ma solo l'intento di motteggiare la realt\u00e0 tramite surreali stravolgimenti di frasi e concetti figuranti sui media. Invece ebbero una chiara presa di posizione nel 2003 con il singolo \"Der Sheriff\", dura critica alla guerra in Iraq voluta da George W. Bush."}
{"id": "452836", "revid": "124366976", "url": "https://it.wikipedia.org/wiki?curid=452836", "title": "Claims made", "text": "Claims made (un'espressione inglese che potrebbe tradursi con \"a richiesta fatta\") \u00e8 uno dei due regimi a cui pu\u00f2 essere assoggettata una polizza di responsabilit\u00e0 civile verso terzi (con esclusione delle polizze per responsabilit\u00e0 derivante da circolazione di veicoli a motore; quest'ultimo tipo di polizza \u00e8 infatti rigidamente vincolato da un'articolata normativa sulla responsabilit\u00e0 civile obbligatoria).\nIn sostanza, con il regime di \"claims made\" si assume che il sinistro venga \"attivato\" dalla richiesta di risarcimento che l'assicurato riceve durante il periodo di validit\u00e0 o di vigenza della polizza, e pertanto le relative garanzie operano dal momento in cui tale richiesta \u00e8 ricevuta.\nLa differenza tra una polizza assicurativa in regime \"claims made\" e una in regime \"Loss occurrence\" \u00e8 immediatamente percepibile nel caso della responsabilit\u00e0 professionale, in cui tra il momento in cui il professionista commette l'errore professionale e il momento in cui il cliente ha percezione dell'errore professionale pu\u00f2 passare molto tempo.\nCon una polizza \"Loss occurrence\" affinch\u00e9 vi sia copertura assicurativa \u00e8 necessario che il danneggiante sia assicurato prima della commissione dell'errore professionale; con una polizza \"claims made\" \"pura\" il professionista potrebbe avere copertura assicurativa anche senza essere stato assicurato al momento della commissione dell'errore, purch\u00e9 sia assicurato prima di ricevere la richiesta di risarcimento danni.\nL\u2019inserimento di una clausola rispetto all'altra nel contratto assicurativo \u00e8 un elemento determinante ai fini dell'imputazione dell'impresa assicurativa che avr\u00e0 l\u2019onere della gestione del sinistro..\nIn Italia.\nLa natura giuridica della formula claims made \u00e8 stata in Italia oggetto di un acceso dibattito il quale \u00e8 approdato anche nelle aule dei tribunali. L\u2019ultima conferma viene direttamente dalla Corte di Cassazione che con la sentenza 9140/2016 ha ribadito la piena validit\u00e0 e la natura non vessatoria della clausola in discorso, purch\u00e9 vengano rispettate due condizioni: l\u2019assicurato non deve aver tenuto nascosto un evento che sapeva poter essere foriero di denunce di sinistro n\u00e9 altre circostanze che avrebbero potuto indurre l\u2019assicuratore a non coprire il professionista; l\u2019assicuratore per contro non pu\u00f2 proporre formulazioni che tendano ad escludere o limitare indebitamente la propria responsabilit\u00e0. La valutazione circa l\u2019effettivo rispetto delle condizioni illustrate per\u00f2, non pu\u00f2 essere fatta in base a modelli astratti e deve essere condotta avendo riguardo delle peculiarit\u00e0 del singolo caso.\nCos\u00ec facendo, in conclusione, la Cassazione conferma che nella teoria generale del diritto il contratto di assicurazione nella formula \u2018claims made\u2019 resta valido e compatibile con il diritto italiano, ma quelle offerte sono delle linee guida che non consentono di poter stabilire -al di fuori di un\u2019aula di tribunale- quando un contratto assicurativo presenti dei profili di vessatoriet\u00e0 o meno."}
{"id": "452837", "revid": "767487", "url": "https://it.wikipedia.org/wiki?curid=452837", "title": "Funzione concava", "text": "In matematica, una funzione formula_1 a valori reali definita su un intervallo si dice concava se il segmento che congiunge due qualsiasi punti del suo grafico si trova al di sotto del grafico stesso. Per esempio, sono funzioni concave la funzione logaritmica formula_2 o l'opposto della funzione quadratica formula_3.\nIl concetto opposto a quello di funzione concava \u00e8 quello di funzione convessa, ovvero di una funzione in cui il segmento che congiunge due qualsiasi punti del grafico si trovi al di sopra del grafico stesso. Una funzione formula_1 \u00e8 convessa se il suo opposto formula_5 \u00e8 una funzione concava.\nDefinizione.\nUna funzione formula_6 dove formula_7 \u00e8 un intervallo (o pi\u00f9 generalmente, un insieme convesso di uno spazio vettoriale) si dice concava se, comunque scelti due punti formula_8 e per ogni formula_9, si ha che\nUna funzione si dice strettamente concava se vale la disuguaglianza stretta, ovvero se\nper ogni formula_12 e formula_13."}
{"id": "452846", "revid": "6923", "url": "https://it.wikipedia.org/wiki?curid=452846", "title": "Nsu Ro 80", "text": ""}
{"id": "452847", "revid": "132266", "url": "https://it.wikipedia.org/wiki?curid=452847", "title": "Unmanned Air Vehicle", "text": ""}
{"id": "452851", "revid": "287204", "url": "https://it.wikipedia.org/wiki?curid=452851", "title": "Loss occurrence", "text": "Loss occurrence (un'espressione inglese che potrebbe tradursi con \"insorgenza del danno\") \u00e8 uno dei due regimi a cui pu\u00f2 essere assoggettata una polizza di responsabilit\u00e0 civile verso terzi (con esclusione delle polizze per responsabilit\u00e0 derivante da circolazione di veicoli a motore; quest'ultimo tipo di polizza \u00e8 infatti rigidamente vincolato da un'articolata normativa sulla responsabilit\u00e0 civile obbligatoria).\nIn sostanza, con il regime di \"loss occurrence\" si assume che il sinistro si verifichi nel momento in cui avviene materialmente il fatto illecito da cui scaturisce la responsabilit\u00e0 per la quale \u00e8 stata stipulata la polizza, e pertanto le relative garanzie operano da quel momento."}
{"id": "452852", "revid": "3269187", "url": "https://it.wikipedia.org/wiki?curid=452852", "title": "Patty Smith", "text": ""}
{"id": "452854", "revid": "144796", "url": "https://it.wikipedia.org/wiki?curid=452854", "title": "Casa Buonarroti", "text": "Casa Buonarroti \u00e8 la casa-museo di Firenze dedicata a Michelangelo e ai suoi discendenti, che qui vissero abbellendo la dimora. Si trova in via Ghibellina 70, all'angolo con via Buonarroti.\nStoria del palazzo.\nMichelangelo e le origini.\nMichelangelo non era nato qui, ma a Caprese in provincia di Arezzo, quando suo padre Ludovico di Leonardo, seppur fiorentino, si era trasferito per ricoprire una carica pubblica. Non \u00e8 nemmeno l'unica residenza abitata da Michelangelo in citt\u00e0, che furono pi\u00f9 di una, ma qui, nel 1508, egli aveva acquistato tre piccoli appezzamenti confinanti appartenenti ai Bonsi. Nel 1514 la propriet\u00e0 era stata ingrandita da un altro fondo confinante dell'ospedale di Santa Maria Nuova, acquistato dallo scultore. \u00c8 incorretta la notizia che Michelangelo, ormai gi\u00e0 residente in Roma, non avesse mai usato questa abitazione: era infatti presente all'atto di acquisto, di ritorno da Bologna, ed ebbe modo di soggiornarvi, assieme al nipote Leonardo, durante la stagione dei lavori a San Lorenzo (1516-1534).\nChe Michelangelo risiedesse qui lo testimoniano i documenti con cui dava a pigione le casette accessorie e, nel 1525, una delle due case principali del complesso; inoltre nella dichiarazione legata all'istituzione della decima granducale, nel 1534, Michelangelo denunci\u00f2, tra l'altro, \"una casa posta in via Ghibellina, [... che] \u00e8 per lo mio abitare\". Dal 1539 l'edificio principale non venne pi\u00f9 dato in pigione, anzi dal carteggio dell'artista si nota l'interesse verso una migliore sistemazione dei suoi parenti, in particolare del nipote Leonardo, figlio di suo fratello minore Buonarroto, verso cui l'artista nutriva tutte le speranze di prosecuzione della stirpe. Interessandosi al suo matrimonio con una donna del patriziato cittadino, Michelangelo sugger\u00ec prima di trovarsi una dimora pi\u00f9 \"onorevole\", poi accett\u00f2 di far usare i denari che egli metteva a disposizione del nipote per ristrutturare le case gi\u00e0 in possesso.\nSolo nel 1553 Leonardo trov\u00f2 come sposa Cassandra di Donato Ridolfi, che un anno dopo rimase gravida, con gran gioia dell'artista, ormai anziano e residente da tempo in Roma. Di nuovo un figlio nacque nel 1554, ma un terzo figlio, ovvero il personaggio che avrebbe rinnovato il lustro familiare, sarebbe nato solo quattro anni dopo la morte dell'artista, nel 1568, venendo significativamente chiamato Michelangelo \"il Giovane\".\nL'epoca di Michelangelo il Giovane.\nAlla morte di Leonardo, nel 1599, le propriet\u00e0 su quel tratto di via Ghibellina (chiamato anche \"via Santa Maria\") erano state ulteriormente accresciute e doveva esser avviata la trasformazione degli edifici in un unico palazzo: la morte dell'artista aveva infatti portato alla famiglia un'eredit\u00e0 molto cospicua. I figli di Leonardo, Buonarroto il maggiore e Michelangelo il minore, si spartirono dunque i possedimenti: al primo and\u00f2 la costruzione \"nuova\", all'altro la vecchia abitazione familiare che non era stata interessata dalla recente ristrutturazione, e che fu presto ingrandita con l'acquisto di un ulteriore fondo adiacente. Dal 1612 Michelangelo il Giovane inizi\u00f2 l'edificazione del palazzo come si vede oggi, del quale resta una rara, precisa e particolareggiata documentazione d'archivio.\nIl Giovane utilizz\u00f2 un progetto che comprendeva due disegni dello stesso Michelangelo e nella decorazione interna fece celebrare ampiamente il famoso prozio con un preciso programma decorativo.\nVicende successive.\nMichelangelo il Giovane mor\u00ec senza figli nel 1647, e tutta l'eredit\u00e0 familiare pass\u00f2 al minore dei nipoti Leonardo, figlio di Buonarroto, e sopravvissuto al fratello maggiore Sigismondo. Leonardo, che ebbe una venerazione assoluta sia per il Michelangelo \"vecchio\", che per l'opera dello zio \"Giovane\", alla sua morte nel 1684 aveva redatto un testamento (1678) particolarmente esplicito riguardo al mantenimento integro della galleria, delle sale monumentali e delle collezioni artistiche e librarie della famiglia, istituendo clausole particolarmente coercitive, che riguardavano la perdita dei diritti di primogenitura e delle altre rendite familiari in caso di cambio di destinazione delle sale, alienazione, dispersione, concessione a pigione e qualsiasi altra modifica non migliorativa.\nSuo figlio Michelangelo \"il Terzo\", autore di una preziosa descrizione-inventario di tutti i beni familiari, mor\u00ec senza figli nel 1697. I tre fratelli superstiti stabilirono di assegnare al solo Filippo la cura del palazzo: senatore, auditore, accademico della Crusca, presidente in perpetuo dell'Accademia etrusca di Cortona, fece della casa familiare un rinomato centro della cultura cittadina, arricchito dalle sue cospicue raccolte archeologiche. Con la morte dei suoi fratelli, senza discendenza, ricompose tutte le propriet\u00e0 attigue in un unico complesso, che trasmise all'unico figlio maschio Leonardo, il quale a sua volta ebbe quattro figli, tra cui il noto Filippo, che prese parte agli eventi della Rivoluzione francese. Alla morte di Leonardo, nel 1799, nessuno dei suoi figli era in citt\u00e0 per prendersi cura dell'eredit\u00e0, e la casa, nel delicato periodo dell'occupazione francese, venne temporaneamente affidata agli spedalinghi di Santa Maria Nuova, che redassero un prezioso inventario.\nNel 1801 i Buonarroti rientrarono in possesso del palazzo, in particolare del ramo di Filippo e poi di suo figlio Cosimo, che cur\u00f2 un rinnovamento tra il 1820 e il 1823, quando andarono purtroppo perduti lo scalone e la loggetta del primo piano sul cortile. Dai resoconti dell'epoca si viene a sapere che i venti anni di esproprio e abbandono della casa erano stati disastrosi: a eccezione della Galleria e delle sale monumentali, le altre stanze erano in forte degrado, e che solo coi restauri si restitu\u00ec una dignit\u00e0 all'abitazione, che torn\u00f2 ad essere abitata da Cosimo e sua moglie, Rosina Vendramin.\nFu proprio Cosimo a istituire, nel 1858, esaudendo probabilmente anche la volont\u00e0 della moglie scomparsa nel 1856, un Ente morale che si prendesse cura dell'edificio e delle raccolte d'arte in esso contenute (dei fatti documenta una memoria gi\u00e0 posta sul fronte del palazzo e oggi all'interno), ponendo le basi di quell'attivo Museo di Casa Buonarroti che ancora oggi gestisce, come Fondazione, la propriet\u00e0. La targa recita:\nQUESTA CASACOMPRATA A' SUOI DA DIVINO MICHELANGELOFATTA ORNARE DI PITTUREED ARRICCHITA DE' MODELLI DE' DISEGNI E DEGLI SCRITTIDEL GRANDE ZIODA MICHELANGELO PRONIPOTEIL CAVALIER COSIMO BUONARROTILASCI\u00d2 PER TESTAMENTO ALLA CITT\u00c0CON TUTTO NIL SUO MOBILE PREZIOSOL'ANNO MDCCCLVIII\nL'arbitraggio del granduca Leopoldo II aveva messo a tacere le pretese dei figli delle sorelle di Cosimo, che avevano rivendicato inizialmente alcune parti dell'eredit\u00e0 familiare nel palazzo di via Ghibellina, rinunciandovi in seguito.\nNel 1950 l'edificio fu oggetto di un parziale e comunque importante restauro promosso da Giovanni Poggi e da un comitato cittadino, ad esclusione del secondo piano, che gi\u00e0 aveva ospitato il Museo Storico Topografico Fiorentino e che in seguito era stato adibito ad appartamenti per abitazione privata. Riaperta al pubblico la casa il 26 maggio 1951, si dovette attendere il 1964, in concomitanza con il quarto centenario della morte dell'artista, per vedere l'edificio interessato da un pi\u00f9 radicale intervento promosso dai Ministeri della Pubblica Istruzione e dei Lavori Pubblici e diretto dall'architetto Guido Morozzi, con lavori di adattamento interno per il museo e per la fondazione che portarono (nonostante i progetti elaborati nei decenni precedenti per arricchire il fronte reputato troppo semplice in relazione alla ricchezza degli interni) ad esaltare l'essenzialit\u00e0 del prospetto. Negli interni, oramai del tutto liberati da inquilini, fu tra l'altro, in questa occasione, recuperata la cinquecentesca sala d'ingresso (fino a quel momento suddivisa da tramezzi e corridoi) e, all'ultimo piano, una bella loggia gi\u00e0 tamponata.\nDurante l'alluvione del 4 novembre 1966 la struttura sub\u00ec purtroppo ingenti danni, rendendo necessari ulteriori interventi prontamente effettuati entro l'ottobre dell'anno successivo a interessare sia i prospetti esterni sia gli spazi interni terreni.\nDescrizione.\nL'edificio, organizzato su tre piani per una estensione di otto assi, nasce da una serie di accorpamenti, che raggiunsero la loro forma attuale a partire quindi dal 1612. Il prospetto mostra le finestre incorniciate da modini in pietra, poggiate su ricorsi ugualmente in pietra. Sul portone di via Ghibellina \u00e8 un busto raffigurante Michelangelo, di Clemente Papi e Lodovico Caselli, del 1875, modellato su un celebre ritratto di Daniele da Volterra ora al Bargello. Sulla cantonata \u00e8 uno scudo con l'arme dei Buonarroti (d'azzurro, alla gemella in banda d'oro; con il capo cucito d'Angi\u00f2, abbassato sotto il capo di Leone X).\nVerso il 1612 si apr\u00ec negli interni un importante cantiere volto alla definizione di un ciclo di affreschi celebrativi, terminato venticinque anni dopo (1637) a interessare in special modo la Galleria e le tre sale successive, con il coinvolgimento dei maggiori artisti allora attivi a Firenze, tra i quali l'Empoli, Giovanni Bilivert, Cristofano Allori, Domenico Passignano, Artemisia Gentileschi, Pietro da Cortona, Giovanni da San Giovanni, Francesco Furini e Jacopo Vignali. Il ciclo esalta Michelangelo attraverso gli episodi pi\u00f9 significativi della sua vita (Galleria), quindi passa a celebrare altri personaggi della famiglia (stanza della Notte e il D\u00ec), e a glorificare la citt\u00e0 di Firenze attraverso la rappresentazione dei suoi santi (camera degli Angioli) e dei suoi uomini illustri (biblioteca).\nLe collezioni.\nL'aspetto esterno del palazzo \u00e8 piuttosto semplice, si distingue solo il portale, sovrastato da un busto in bronzo, copia del ritratto di Michelangelo fatto da Daniele da Volterra e conservato alla Galleria dell'Accademia di Firenze.\nIl principale motivo di interesse \u00e8 la bella collezione di opere dell'illustre scultore raccolta nei secoli dai discendenti, a partire dai figli di suo fratello (Michelangelo non ebbe mai figli). Oltre ad una poco conosciuta collezione archeologica con materiali vari al primo piano \u00e8 esposto un busto di Michelangelo opera dell'amico Daniele da Volterra; inoltre sono qui presenti i due busti di Cosimo Buonarroti e di Rosina Vendramin, di Aristodemo Costoli.\nNelle sale successive al primo piano, una \u00e8 dedicata ai modelli in cera e in bronzo usati dall'artista (fra cui quello del progetto abbandonato dell'Ercole di Piazza della Signoria, poi realizzato da Baccio Bandinelli), mentre in un'altra sono esposti a rotazione i disegni della vasta collezione del museo. Negli ambienti nobiliari sono stati eseguiti degli affreschi nel Seicento che esaltano la vita e le opere di Michelangelo (particolarmente suggestiva \u00e8 la \"Galleria\" o lo studiolo di Michelangelo il Giovane), come pure sono presenti opere che documentano l'influenza dello stile di Michelangelo sugli artisti successivi. \u00c8 esposto anche un modellino dell'imbracatura che serv\u00ec per spostare il David da Piazza della Signoria al Museo dell'Accademia nel 1872.\nSpiccano diverse opere michelangiolesche, in particolare due opere giovanili interessanti per meglio comprendere l'evoluzione stilistica del maestro: il raffinato bassorilievo della \"Madonna della Scala\", prima opera documentata, del 1490-92, ispirata a Donatello, e soprattutto la \"Centauromachia\" o \"Battaglia dei centauri\", scolpita a soli 16 anni.\nL'ispirazione per questa opera \u00e8 data dai bassorilievi dei sarcofagi romani, ma il fortissimo dinamismo \u00e8 una novit\u00e0 tipica di Michelangelo. Gi\u00e0 in questa opera precoce la conoscenza dell'anatomia \u00e8 notevole e risalta la predilezione per le figure in movimento, che sprigionano una grande forza espressiva.\n\u00c8 esposto anche il torso di una divinit\u00e0 fluviale (fusione metallica) e un modello in legno del progetto di Michelangelo per la facciata della basilica di San Lorenzo, progetto mai realizzato.\nBozzetti michelangioleschi.\nIl museo conserva la pi\u00f9 ricca collezione al mondo di bozzetti di Michelangelo e della sua scuola. Il pezzo pi\u00f9 importante \u00e8 il \"Torso di fiume\", a grandezza naturale e destinato a fare da modello per una statua mai realizzata per la Sagrestia Nuova, ma sono suggestivi anche i \"Due lottatori\" o il \"Nudo femminile\"."}
{"id": "452864", "revid": "1632387", "url": "https://it.wikipedia.org/wiki?curid=452864", "title": "DGM (gruppo musicale)", "text": "I DGM sono un gruppo musicale progressive metal italiano. La sigla trova origine nelle iniziali dei nomi tre membri fondatori: Diego Reali, Gianfranco Tassella e Maurizio Pariotti.\nStoria del gruppo.\nPrimi anni: \"Elevate Records\" e \"Change Direction\" (1994-1998).\nI DGM si formano nel 1994 come trio strumentale. La formazione originale comprende Diego Reali alla chitarra, Maurizio Pariotti alle tastiere e Gianfranco Tassella alla batteria (i quali nomi di battesimo a formare l'acronimo \"DGM\"), con l'aggiunta in seguito di Marco Marchiori al basso. Le apparizioni dal vivo della band diventano subito frequenti e particolare rilevanza ha la partecipazione ed il secondo posto al Rock Innovation Festival organizzato da Claudio Simonetti, nel settembre 1995, nel corso del quale la band presenta il brano auto-prodotto \"Flyin' Fantasy\", vero e proprio manifesto d'intenti della band che verr\u00e0 incluso nel futuro full-length del 1997. In questo periodo la band inizia a lavorare alla prima vera uscita ufficiale a nome DGM, l'EP autoprodotto \"Random Access Zone\", in larga misura costituito da composizioni gi\u00e0 realizzate nella veste \"Random\" con la collaborazione di musicisti quali Ingo Schwartz, Roberto Riccitelli, Gabriele Provinciali e con lo stesso Gianfranco Tassella a fare da \"trait d'union\" tra le due formazioni. Il disco vede inoltre l'ingresso in formazione del quarantaquattrenne cantante Luciano Regoli, esperto singer e vero rocker di razza. Come avvenuto con altre band italiane degli anni settanta, seminali del genere \"pop\", divenuto poi \"progressive\" (Raccomandata Ricevuta di Ritorno, Ritratto di Dorian Gray, Samadi), Regoli porta all'interno dei DGM il suo personale stile prettamente hard rock e blues, unendo le sue influenze di matrice hard rock (Coverdale, Plant, Page), ad un percorso sempre pi\u00f9 marcatamente metal intrapreso dalla band.\nNell'estate del 1997 la band completa il primo full-length di 8 brani originali dandogli il nomer \"Change Direction\" dal titolo del primo brano nato nella formazione ormai definitiva. L'album esce a fine novembre dello stesso anno attraverso l'etichetta italiana Elevate Records ed \u00e8 distribuito dalla 99th Floor. Inizia un tour italiano che porta la band a suonare in tutte le maggiori citt\u00e0 italiane. Il 1998 \u00e8 anche conosciuto come l'anno della consacrazione per una miriade di nuove band che attraverso la pubblicazione di dischi innovativi nella qualit\u00e0 di composizione, stile, incisione, danno vita alla cosiddetta \"New wave of Symphonic Italian Metal\". L'album dei DGM si affianca pertanto a lavori eccellenti di altre band italiane quali ad esempio Labyrinth, Rhapsody, Eldritch, Vision Divine, Skylark, Domine, Drakkar e Lacuna Coil su tutte.\n\"Wings of Time\" e \"Dreamland\" (1998-2001).\nNel settembre del 1998 i DGM concentrano la propria attenzione sulla composizione del materiale per l'album successivo. Contemporaneamente il batterista e coo-fondatore della band Gianfranco Tassella lascia il gruppo; la separazione, seppur per divergenze artistiche scuote la band che ricerca nuove energie positive ed una figura capace di sostituire in carisma e tecnica il lavoro svolto in quegli anni da Tassella; a riprova la fase di nuova collaborazione dello stesso Gianfranco con i DGM in qualit\u00e0 di tecnico del suono insieme a Daniele Conte, per le riprese audio del nuovo album. Il nuovo batterista da questo momento diventera' Fabio Costantino (precedentemente con i Carnal Rapture) ancora membro della attuale formazione (2019).\nDopo una attenta fase di pre-produzione e jam, il gruppo entra in studio nel gennaio del 1999 dove rimarr\u00e0 fino alla fine di febbraio. Il nuovo disco \u00e8 intitolato \"Wings of Time\" che si riveler\u00e0 un clamoroso quanto inatteso successo in termini di vendite soprattutto in oriente ed in particolare in Giappone: 4.000 copie sold out nella prima settimana di pubblicazione su sub-label Dreamchaser, seppur accompagnato da qualche critica per la produzione, che abbandonando la iniziale vena progressiva si fa spinge questa volta verso territori pi\u00f9 marcatamente power-speed metal. Unica e potente testimonianza della qualit\u00e0 live raggiunta allora dal quintetto, il concerto di presentazione del nuovo album in Roma (Maggio 1999, Locale Memphis Belle), disponibile in formato audio al link https://www.youtube.com/watch?v=kTi6pd-T4eA\nSi susseguiranno cambiamenti nella formazione: nel 2000, dopo anni di collaborazione, Luciano Regoli e Marco Marchiori decidono di lasciare il gruppo. Diego Reali svilupper\u00e0 e suoner\u00e0 il basso nel nuovo lavoro ormai in fase di pre-produzione e dopo numerosi e faticosi provini, Titta Tani (ex Abastracta, Glory Hunter) si unisce alla band, ancora orfana di Regoli. Con l'avvento di Tani, la cui voce ai pi\u00f9 ricorda timbriche e fraseggi di James La Brie dei Dream Theater, si fa pi\u00f9 netta la separazione da suoni e ricerche dei primi anni: lo stile \u00e8 ormai vicino ad un vero e proprio metal sinfonico che trova riferimenti oltre oceano in band quali ad esempio Symphony X ed ARK. Dopo oltre due anni di faticosa gestazione, viene infine pubblicato il terzo CD, \"Dreamland\", un album che ottiene grande successo in Italia ed all'estero, rappresentando per molti versi lo spartiacque artistico della band verso un genere pi\u00f9 marcatamente heavy a discapito della matrice \"prog\". Anche grazie all'opportunit\u00e0 di lavorare in uno studio di propriet\u00e0 (I Random Music House di Ostia), la produzione \u00e8 interamente nelle mani dei DGM che si avvalgono della collaborazione di Claudio Simonetti, per il missaggio ai suoi \"Newcastles Studio\".\nAncora senza un bassista per le sessioni live, nella primavera del 2001 il gruppo assolda Andrea Arcangeli (River of Change, Concept). Seguiranno quindi diverse date in Italia con la nuova formazione dopo l'uscita di \"Dreamland\".\nA fine tour, dopo nove anni di amicizia e collaborazione, Maurizio Pariotti decide di lasciare la band per motivi personali accompagnati da crescenti divergenze artistiche sulla direzione stilistica intrapresa dalla band. Ancora una separazione in casa DGM fa alzare la testa a tutto il gruppo, soprattutto in coincidenza con la fine del contratto con la Elevate Records.\nIl periodo con la Scarlet Records (2001-presente).\nNel 2001 la Scarlet Records prende il gruppo sotto le proprie ali protettrici chiedendo loro di firmare un contratto per la realizzazione del quarto studio album. Viene reclutato il nuovo tastierista Fabio Sanges (Abstracta). \"Hidden Place\" viene pubblicato nel maggio del 2003. Dopo numerose date live la gratificazione arriva con la partecipazione al Gods of Metal del 2003.\nDopo una piccola pausa, nel febbraio del 2004, i DGM iniziano le registrazioni di \"Misplaced\", che viene missato agli \"Outer Sound Studios\" nell'estate dello stesso anno. L'album viene pubblicato a novembre 2004. Ma un anno dopo l'uscita di \"Misplaced\", il chitarrista Diego Reali decide di lasciare la band per seguire dei suoi progetti personali.\nSimone Mularoni, un chitarrista talentuoso, diventa il nuovo chitarrista dei DGM, capace di fondere il suo stile personale con il tipico sound della band. Dopo la dipartite di Diego anche Fabio Sanges decide di lasciare il gruppo per motivazioni personali. Viene chiesto ad Emanuele Casali di unirsi alla band. Dopo qualche data, Emanuele diventa ufficialmente il nuovo tastierista dei DGM, poco prima delle registrazioni del sesto studio album.\nCon Simone ed Emanuele, i DGM pubblicano nel giugno del 2007 \"Different Shapes\". Dopo la partecipazione al \"Gods of Metal 2007\" i DGM vengono scritturati per il Lagoa Burning Festival e per il Prog Power Europe. Questi spettacoli sono stati gli ultimi show a vedere presente Titta Tani come cantante dei DGM.\nNel febbraio del 2008 i DGM annunciano Mark Basile (B.R.A.K.E., ex Mind Key) come nuovo cantante della band. Ad un anno di distanza dall'entrata di Mark nella band, i DGM pubblicano il settimo album, \"Frame\", per la \"Scarlet Records\".\nDopo pi\u00f9 di 15 anni di attivit\u00e0, i DGM si apprestano a pubblicare il primo live DVD ufficiale intitolato \"Synthesis\". Oltre a contenere lo show del 29 aprile 2010 a Stazione Birra a Roma, viene pubblicato con un CD contenente 8 vecchi brani ri-registrati e ri-arrangiati per l'occasione; inoltre sono presentati due brani inediti composti per l'occasione: \"Just Like Before\" e \"The Only One\". La presentazione ufficiale del DVD avviene in concomitanza con la loro partecipazione al Prog Power USA ad Atlanta l'11 settembre 2010. La data di pubblicazione ufficiale del lavoro \u00e8 stata il 24 settembre 2010, per Scarlet Records.\nIl 26 marzo 2013 esce l'album \"Momentum\", anch'esso registrato presso i Domination Studios del chitarrista Simone Mularoni. Il disco ottiene ottime critiche, anche grazie a due ospiti d'eccezione che ne impreziosiscono la scaletta. Il primo \u00e8 Russel Allen dei Symphony X che duetta con Basile sul singolo d'esordio \"Reason\". L'altro \u00e8 il chitarrista dei Pagan's Mind, Jorn Viggo Lofstad, il quale offre un assolo strepitoso in \"Chaos\". La stessa canzone \u00e8 anche citata dallo scrittore italiano Eugene Pitch nel suo thriller \"Absorption - I Colori del Sangue\".\nIl 26 agosto 2016 \u00e8 la volta del nuovo \"The Passage\", il quale si rivela l'album pi\u00f9 maturo registrato dalla band fino a quel momento.\nFormazione.\nEx componenti.\nVoce.\nBasso"}
{"id": "452872", "revid": "809406", "url": "https://it.wikipedia.org/wiki?curid=452872", "title": "NSU Ro 80", "text": "La NSU Ro 80 \u00e8 una automobile berlina di fascia alta prodotta dalla casa automobilistica tedesca NSU Motorenwerke dal 1967 al 1977.\nStoria.\nGenesi e debutto.\nLa data di inizio del progetto \"Typ 80\" che avrebbe portato alla realizzazione della \"Ro 80\" viene fatta risalire al 18 agosto 1961, quando durante una riunione venne discussa la possibilit\u00e0 di realizzare una grande berlina da famiglia che in prima battuta si ipotizz\u00f2 di inserire nel segmento di mercato allora rappresentato in Germania da vetture di fascia media come la Ford Taunus 12M, ma con caratteristiche pi\u00f9 sportiveggianti, carrozzeria berlina a due porte, massa a vuoto non superiore a 800\u00a0kg e abitabilit\u00e0 e bagagliaio in linea con le berline di classe media del periodo e prezzo intorno agli 8.000 DM. Per quanto riguarda le specifiche di massima pi\u00f9 strettamente tecniche, si ipotizz\u00f2 innanzitutto di montare un motore Wankel birotore da circa 80 CV, trazione posteriore, cambio in blocco con il differenziale, velocit\u00e0 massima di 160\u00a0km/h circa e accelerazione da 0 a 100\u00a0km/h in circa 14 secondi. La scelta del motore Wankel fu effettuata sulla base degli esiti positivi ottenuti dal monorotore destinato alla piccola Spider della Casa di Neckarsulm, il cui progetto era ancora in fase di sviluppo, ma che spinse comunque con entusiasmo i responsabili di progetto verso tale direzione. Nel corso del 1962 venne costituita una squadra di responsabili del progetto, tra cui il supervisore Ewald Praxl, il responsabile per lo sviluppo del motore Walter Froede e il direttore del centro stile NSU Claus Luthe. Proprio a proposito del design si chiese a Luthe di disegnare una carrozzeria dalle linee aerodinamiche in modo da sottilineare anche sul piano stilistico quelli che erano i contenuti tecnologici della vettura definitiva, motore rotativo in primis. La sua equipe di sei collaboratori venne quindi invitata a presentare liberamente qualunque proposta di stile. Nell'aprile 1963 i collaboratori di Luthe presentarono le prime proposte di una certa rilevanza, proposte che un mese dopo vennero convertite in modellini in plastilina in scala 1:5 e che vennero vagliate attentamente da Luthe per stabilire quale di esse potesse passare la selezione. Tre mesi dopo, ad agosto, venne selezionato il lavoro ritenuto migliore e il 16 ottobre, dopo le ultime migliorie di dettaglio, alcune delle quali effettuate presso la galleria del vento di Stoccarda, tale lavoro venne presentato finalmente al consiglio di amministrazione della NSU, questa volta sotto forma di un modellino in legno. Il direttivo NSU si mostr\u00f2 alquanto entusiasta dell'idea, compresa l'idea di utilizzare un birotore Wankel per la nuova vettura. Impose per\u00f2 alcuni cambiamenti radicali alle specifiche originarie del progetto: la vettura non avrebbe pi\u00f9 dovuto essere di fascia media, ma di fascia medio-alta, in modo da confrontarsi faccia a faccia con le pi\u00f9 gettonate berline del momento, tra le quali in quel periodo (fine 1963) vi erano per esempio la BMW 1800 o le Ford Zephyr e Zodiac; oltre a ci\u00f2, si fece marcia indietro per quanto riguardava la trazione posteriore, preferendo invece un pi\u00f9 innovativo schema \"tutto avanti\".\nNel frattempo si lavor\u00f2 alacremente al birotore Wankel, un motore da sempre ostico nella messa a punto: si era arrivati a definire una cubatura (il termine cilindrata sarebbe alquanto inappropriato) di 497,5 cm3 per rotore, per un totale di 995\u00a0cm3, equivalenti ad un buon motore a scoppio da 2 litri di cilindrata.\nIl 24 marzo 1964 venne finalmente presentato il primo modello in scala 1:1, realizzato ancora una volta in legno e soprattutto prefigurante quasi del tutto il modello definitivo. Se ne differenzi\u00f2 essenzialmente per il disegno della coda, pi\u00f9 corta e spiovente rispetto a quello che sarebbe stato il modello definitivo. Un mese e mezzo dopo, il 6 maggio, lo stesso modello venne presentato con gli interni completamente definiti. Il direttivo NSU approv\u00f2 in toto e diede il via alla fase di industrializzazione del progetto. A tale scopo venne richiesto ed ottenuto dalla Dresdner Bank un prestito di circa 30-40 milioni di marchi.\nPer quasi tutto il restante 1964, l'attenzione dei progettisti e dei responsabili si spost\u00f2 sul progetto \"Typ 110\", che necessit\u00f2 anch'esso di uno sforzo particolare per poter arrivare alla presentazione, che sarebbe avvenuta di l\u00ec a poco pi\u00f9 di un anno, e cio\u00e8 nel settembre 1965). E proprio in quel mese si ricominci\u00f2 a lavorare al progetto \"Typ 80\", con il birotore che venne sottoposto a modifiche perch\u00e9 non in grado di entrare nel vano motore della vettura. Da tali modifiche nacque il motore \"KKM 512\", che erogava inizialmente 100 CV di potenza massima. Il primo prototipo marciante in grado di essere sottoposto ai test di affidabilit\u00e0 fu pronto il 7 aprile 1966. Migliaia e migliaia furono i chilometri percorsi, mentre la scelta dei progettisti si allontan\u00f2 progressivamente dal cambio manuale a quattro marce per orientarsi su un cambio semiautomatico a tre rapporti. Ci\u00f2 comport\u00f2 un'ulteriore rivisitazione del motore, che venne dotato fra l'altro di un nuovo tipo di accensione, a doppia candela. Altri aggiornamenti riguardarono l'utilizzo di nuovi materiali per realizzare pi\u00f9 efficienti guarnizioni per i rotori, efficienti nel senso che non dovevano pi\u00f9 creare attriti lungo le pareti dello statore sulle quali scorrevano.\nNel febbraio del 1967 si scelse il nome finale dell'autovettura. Il primo nome al quale si pens\u00f2 fu \"Typ 80\", ma lo si dovette scartare in quanto la Mercedes-Benz lo aveva gi\u00e0 utilizzato su una vettura da record. Si abbandonarono per ragioni simili anche \"Rotary 80\", \"NSU Delphin\", \"Rota\" e il pur evocativo \"Delta 80\" (in cui il nome \"Delta\" stabiliva una connessione tra la forma della lettera greca e la forma dei rotori di un motore Wankel). Alla fine si opt\u00f2 per \"Ro 80\" dove Ro stava per \"Rotationskolben\" (pistone rotante) e 80 indicava la sigla interna del progetto. Nell'agosto del 1967 escono i primi esemplari: il 21 di quel mese vi fu la presentazione alla stampa e a numerosi rappresentanti di concessionari NSU da tutta Europa. Questa presentazione ebbe luogo presso il castello Solitude, non lontano da Stoccarda. A settembre l'auto venne presentata invece al Salone dell'automobile di Francoforte, dove anche il grande pubblico pot\u00e9 scoprirla dal vivo.\nDesign esterno ed interno.\nL'equipe di designers diretta da Claus Luthe riusc\u00ec a concepire un corpo vettura molto moderno per l'epoca, merito del grande lavoro di progressivo affinamento portato avanti negli anni, ma anche di un consiglio di amministrazione incline alle innovazioni, anche quelle stilistiche. Ne deriv\u00f2 una linea a cuneo che la maggior parte dei costruttori avrebbe utilizzato solo nel decennio seguente, con volumi assai levigati, senza particolari orpelli, ma votata unicamente all'ottimizzazione dell'aerodinamica in rapporto all'epoca e al genere di vettura. Gli studi aerodinamici fatti sulla carrozzeria della vettura portarono ad un cx di 0.355, valore tra i migliori in assoluto per l'epoca. Gli ingombri erano quelli di una grossa berlina: rispettivamente 4,78 m di lunghezza, 1,76 m di larghezza e 1,41 m di altezza. Il peso totale era di 1.210 kg. \nIl passo assai lungo ne sbilancia in parte l'equilibrio stilistico, ma fu espressamente voluto per ottimizzare l'abitabilit\u00e0 interna. Il frontale \u00e8 caratterizzato da grandi gruppi ottici rettangolari composti da pi\u00f9 elementi racchiusi sotto una carenatura, in mezzo ai quali trova posto un'ampia calandra a griglia. Atra caratteristica del frontale \u00e8 il cofano motore pi\u00f9 basso del normale, soluzione resa possibile dai ridotti ingombri del motore rotativo posto sotto il cofano. Al di sotto dei fari trova posto un paraurti molto avvolgente che si prolunga fin sul bordo dei passaruota. Il parabrezza \u00e8 molto ampio e inclinato all'indietro, sempre per favorire l'aerodinamica. La fiancata \u00e8 percorsa da una nervatura che passa in corrispondenza delle maniglie porta ed \u00e8 sottolineata da una barra cromata nel sottoporta. Tale nervatura passa anche per la coda, percorrendo quasi per intero il perimetro della vettura, come nelle \"sorelle minori\" a motore posteriore, anche se qui non si tratta di una linea cromata per evitare di appesantire la vista d'insieme. Proprio la vista laterale permette di notare la particolare inclinazione del parabrezza, ma anche del lunotto, oltre al passo smisurato che fa del corpo vettura della \"Ro 80\" un'opera che non accetta mezzi termini: o si apprezza o si detesta. La linea a cuneo della \"Ro 80\" porta giocoforza ad una coda sensibilmente pi\u00f9 alta del frontale, dove i fari posteriori, dall'aspetto pi\u00f9 convenzionale di quelli anteriori, sono alloggiati nella parte inferiore della coda stessa, appena sopra il paraurti, anch'esso avvolgente come quello anteriore e proteso fino al bordo del passaruota posteriore.\nI pregi di una comoda berlina da famiglia quale voleva essere la \"Ro 80\", si ritrovano anche nell'abitacolo, ben rifinito per gli standard dell'epoca con il pavimento e il fondo del bagagliaio rivestiti in moquette e la plancia e i pannelli porta rivestiti in finta pelle dal disegno lineare, semplice e gradevole alla vista. L'abitacolo \u00e8 molto spazioso grazie al passo generoso, la vettura ospita comodamente cinque persone anche se dietro non \u00e8 fatta per passeggeri di statura molto alta. Il posto guida \u00e8 caratterizzato da un volante a tre sottili razze con un grosso mozzo centrale di forma circolare, ma anche da un cruscotto molto dotato e completo, in cui sono presenti, oltre al tachimetro e al contagiri, anche l'indicatore del livello carburante e l'orologio. Sul lato destro della plancia \u00e8 poi presente un vano portaoggetti richiudibile. Come in ogni auto priva di cambio manuale, la pedaliera \u00e8 composta solo da due pedali, freno e acceleratore, mentre la leva del cambio \u00e8 comunque posta sul pavimento e comprende anche una posizione di parcheggio. Non c'era il pedale della frizione, che veniva attivata quando il conducente azionava la leva del cambio. Questa si muoveva con il classico \"schema ad H\".\nStruttura, meccanica e motore.\nLa struttura della \"Ro 80\" era del tipo a scocca portante con numerosi elementi scatolati e utilizzava un pianale inedito, improntato ad una architettura meccanica altrettanto nuova, del tipo a motore longitudinale e a trazione anteriore. La vettura poteva contare su uno schema sospensivo a ruote indipendenti su entrambi gli assi, con avantreno di tipo MacPherson e retrotreno a bracci oscillanti. L'impianto frenante era a disco sulle quattro ruote: i dischi anteriori erano entrobordo, montati cio\u00e8 a ridosso del differenziale per ridurre le masse non sospese. L'impianto era idraulico a doppio circuito: il circuito principale agiva su tutti e quattro i dischi, mentre il secondo solo sull'avantreno. Lo sterzo era del tipo a cremagliera, mentre il cambio era semiautomatico a tre rapporti tutti sincronizzati, con convertitore di coppia e frizione monodisco a secco a comando elettropneumatico. Il cambio semiautomatico della \"Ro 80\", fra l'altro, era strettamente imparentato con il cambio semiautomatico utilizzato nello stesso periodo nella Porsche 911 Sportomatic e con il cambio automatico, sempre a tre rapporti, utilizzato invece nella Volkswagen 1500 Automatica. Il differenziale era in blocco con il cambio, come stabilito fin dall'inizio del progetto \"Typ 80\". Il motore utilizzato dalla \"Ro 80\" \u00e8 sicuramente l'aspetto pi\u00f9 particolare della vettura, un motore rotativo che la Casa di Neckarsulm riusc\u00ec a realizzare partendo direttamente dalla consulenza del suo inventore Felix Wankel. Nel caso della \"Ro 80\" si trattava di un birotore da 995\u00a0cm\u00b3 di cubatura alimentato mediante due carburatori Solex e in grado di erogare fino a 115 CV DIN (o 130 CV SAE) di potenza massima. Grazie a tale valore di potenza e ai rapporti lunghi del cambio, la velocit\u00e0 massima era di 180\u00a0km/h, anche se l'accelerazione, specialmente nei tratti in salita, non era eccezionale.\nCarriera commerciale.\nNel 1968 la Ro 80 viene eletta auto dell'anno. Purtroppo per\u00f2, la carriera commerciale della \"Ro 80\" fu rovinata fin dall'inizio da frequenti episodi di guasti al motore. L'unit\u00e0 rotativa dimostr\u00f2 infatti parecchi problemi sotto il punto di vista dell'affidabilit\u00e0 con la necessit\u00e0 di interventi radicali gi\u00e0 solo dopo una percorrenza di 50.000 km. Questi problemi vennero in gran parte superati nelle versioni prodotte dopo il 1970, ma la fama del modello era ormai danneggiata irreparabilmente. Oltre a ci\u00f2, il motore rotativo della \"Ro 80\" si dimostr\u00f2 assai assetato di carburante: a fronte degli 11,2 litri di benzina ogni 100\u00a0km dichiarati dalla casa, i test su strada condotti da numerose riviste specializzate rivelarono in alcuni casi un consumo quasi doppio, fino a 20 litri ogni 100\u00a0km. A titolo comparativo, una Mercedes-Benz 230 nuova di fabbrica, pur montando un motore a 6 cilindri da 120 CV, consumava meno. Anche tale aspetto fin\u00ec per deludere la potenziale clientela che quindi prefer\u00ec l'acquisto di altri modelli con motore tradizionale. Nel corso della sua carriera commerciale, la \"Ro 80\" venne sottoposta ad aggiornamenti di dettaglio, in gran parte volti a contenere gli effetti di usura precoce e consumo elevato. Fu il caso, ad esempio, dell'adozione di un nuovo carburatore, oppure di un nuovo avantreno con bracci in alluminio anzich\u00e9 in ghisa per risparmiare sul peso. La crisi petrolifera che sarebbe sopraggiunta alla fine del 1973 avrebbe fatto il resto. L'insuccesso della vettura sul mercato contribu\u00ec al tracollo dell'azienda produttrice, che gi\u00e0 nel 1969 vide l'entrata nel suo capitale da parte del gruppo Volkswagen. L'unico restyling, peraltro molto lieve, si ebbe nel 1975: le \"Ro 80\" esteticamente aggiornate si riconoscevano per i fari posteriori leggermente pi\u00f9 grandi, per il profilo protettivo in gomma sui paraurti e per la targa posteriore spostata da sotto a sopra il paraurti\nL'ultimo esemplare usc\u00ec il 14 aprile del 1977; gli esemplari prodotti furono 37.374. Negli anni '70 e '80 il valore d'occasione di queste vetture era pressoch\u00e9 nullo, stante i problemi di affidabilit\u00e0 del motore, acuiti dal fatto che pochissimi meccanici possedevano le conoscenze specifiche per intervenire efficacemente. In Germania in molti casi le officine optavano per la sostituzione del propulsore rotativo con un robusto V4 Ford Essex in ghisa ad aste e bilancieri, un motore economico, di facile reperibilit\u00e0 e alquanto compatto per entrare nell'alloggiamento sotto il cofano della Ro 80. Oggi, gli esemplari superstiti interessano i collezionisti, che hanno capito l'originalit\u00e0 tecnica di questo modello poco fortunato.\nCon la cessazione della produzione di questo modello termin\u00f2 anche la presenza sul mercato della casa madre che, dal 1884, era riuscita a farsi una notevole fama sia in campo automobilistico che in campo motociclistico."}
{"id": "452876", "revid": "306856", "url": "https://it.wikipedia.org/wiki?curid=452876", "title": "Landfrieden", "text": "Un Landfrieden (lett.: \"pace della terra\"), nell'ordinamento giuridico medievale, era un accordo che sanciva la rinuncia, da parte del signore di un territorio, all'esercizio dell'uso della forza per affermare i propri diritti: ci\u00f2 andava ad intaccare in primo luogo il diritto a condurre faide (le cosiddette \"fehde\").\nAvendo natura contrattuale, un Landfrieden aveva durata e ambito territoriale limitato.\nStoria.\nI Landfrieden nacquero nell'XI secolo, come sviluppo delle tregue di Dio. Il primo Reichslandfrieden (it: \"Landfrieden imperiale\") risale al 1103, su iniziativa di Enrico IV. Nel 1152 Federico Barbarossa promulg\u00f2 il \"grande Reichslandfrieden\", che si applicava a tutti i territori imperiali. I Reichslandfrienden pi\u00f9 significativi sono quelli del 1235 (promulgato da Federico II) e l'\"ewiger Reichslandfrieden\", anche Mainzer Landfrieden, (it: \"Reichslandfrieden perpetuo\") promulgato nella dieta di Worms del 1495. Ambedue sono pi\u00f9 vicini ad un atto legislativo che a un accordo tra parti. Il Landfrieden di Federico II venne pubblicato, per la prima volta, in due lingue, tedesco e latino. Esso divenne parte della costituzione dell'impero, e trov\u00f2 il suo sbocco nel Landfrieden del 1495, con il quale la rinuncia perpetua all'uso della forza entr\u00f2 a far parte della costituzione del Sacro Romano Impero.\nCaratteristiche e contenuto.\nGli accordi che sancivano i Landfrieden erano la base su cui realizzare l'affermazione del diritto senza il ricorso alla violenza privata. Spesso contenevano norme sulla giurisdizione, e, in questo modo, rendevano possibile il venir meno delle liti tramite decisioni basate su regole comunemente accettate. Le violazioni di questa sorte di \"pace pubblica\" venivano punite penalmente. In questo modo veniva creata una tutela per edifici (chiese, abitazioni, mulini, ponti, strade), e persone (clerici, pellegrini, mercanti, donne, ma anche contadini, cacciatori e pescatori nell'esercizio della loro professione). Tramite i Landfrieden nacque un diritto (distinto per ciascun ordine), ed una specifica giurisdizione (i Landfriendengeriche, it.: \"tribunali del Landfrieden\"). "}
{"id": "452878", "revid": "116829661", "url": "https://it.wikipedia.org/wiki?curid=452878", "title": "Palazzo Visconti (Taranto)", "text": "Il Palazzo Visconti di Taranto \u00e8 la sede di importanti istituzioni culturali nel Borgo Antico della citt\u00e0.\nFu di propriet\u00e0 di Visconte dei Visconti e di suo fratello Filippo, discendenti da una nobile famiglia di Milano. L'ingresso del palazzo si trova in via Duomo.\nNel 1616 il capostipite del ramo tarantino della famiglia Visconti destin\u00f2 tutti i suoi beni tra cui il palazzo ai padri Gesuiti, che lo utilizzarono sia come residenza che come collegio, fungendo da istituzione preposta all'insegnamento e alla formazione religiosa dei giovani di tutta la provincia tarantina a titolo gratuito.\nDal 1673 le difficolt\u00e0 in cui versava l'ordine religioso provocarono la chiusura del collegio, ed il palazzo fu utilizzato solo come dimora.\nNel ventunesimo secolo l'edificio ospita l'Istituto superiore di scienze religiose, il Centro di Cultura dell'Universit\u00e0 Cattolica del Sacro Cuore di Milano e il Centro Missionario Diocesano.\n\u00c8 stato sottoposto a restauro per destinarlo a Tribunale ecclesiastico di Taranto."}
{"id": "452879", "revid": "125876846", "url": "https://it.wikipedia.org/wiki?curid=452879", "title": "MTV Video Music Awards", "text": "Gli MTV Video Music Awards (abbreviati come VMAs) sono una manifestazione organizzata dall'emittente televisiva statunitense MTV, dove vengono premiati i migliori videoclip musicali e canzoni degli ultimi 12 mesi. Questi premi sono tra i pi\u00f9 importanti degli Stati Uniti, dell'Europa e dell'Asia. Il secondo spettacolo di premi MTV pi\u00f9 antico (i CMT Music Awards il pi\u00f9 antico, dal 1967 come spettacolo di premi di carte commerciali locali che MTV ha acquisito nel 2000), istituiti nel 1984 come alternativa ai Grammy Awards, la cerimonia di premiazione si tiene ogni anno in una diversa citt\u00e0 statunitense. Tra i premi assegnati, il pi\u00f9 ambito \u00e8 quello per il video dell'anno (Video of the Year). Tra i vari riconoscimenti, \u00e8 assegnato anche il Michael Jackson Video Vanguard Award, premio alla carriera che celebra l'artista che si \u00e8 distinto per i suoi videoclip musicali.\nTrasmissione.\nIn Italia, fino al 2008, la manifestazione veniva trasmessa da MTV per intero in diretta in lingua originale, quindi a tarda notte, e successivamente (di solito una o due settimane dopo) veniva ritrasmessi durante la giornata o in prima serata con i sottotitoli ed alcuni tagli. Con l'edizione 2011 dell'evento, tale tradizione \u00e8 stata ripresa. Per l'edizione 2012, invece, in un primo momento la diretta non era stata programmata, ma successivamente, a seguito di numerose richieste tramite i social network da parte dei telespettatori, \u00e8 stata assicurata la diretta integrale dello show. Ad aprile 2016 viene annunciato che l'edizione in programma sarebbe stata trasmessa in diretta sul canale 133 di Sky Italia.\nPrimati.\nL'artista che ha vinto pi\u00f9 VMAs \u00e8 Beyonc\u00e9, con trenta premi ottenuti. Il video che ha vinto pi\u00f9 premi \u00e8 stato invece \"Sledgehammer\" di Peter Gabriel che nel 1987 si \u00e8 aggiudicato ben nove premi, seguito da \"Bad Romance\" di Lady Gaga con sette premi e \"Humble\" di Kendrick Lamar con sei."}
{"id": "452890", "revid": "124866127", "url": "https://it.wikipedia.org/wiki?curid=452890", "title": "Ritratto di Paolo III con i nipoti Alessandro e Ottavio Farnese", "text": "Il Ritratto di Paolo III con i nipoti Alessandro e Ottavio Farnese \u00e8 un dipinto a olio su tela (202\u00d7176 cm) realizzato nel 1546 da Tiziano Vecellio e conservato al Museo nazionale di Capodimonte di Napoli.\nSi tratta di uno dei pi\u00f9 straordinari dipinti sulla ritrattistica di tutti i tempi, tra i capolavori pi\u00f9 riconosciuti del pittore veneziano.\nStoria.\nNon ci sono documenti certi che attestino il momento puntuale in cui \u00e8 avvenuta la commissione e l'esecuzione dell'opera: tuttavia, dalle informazioni giunte sino ai giorni moderni, \u00e8 possibile delineare un quadro d'insieme in cui queste possano essere state definite.\nTiziano fu chiamato in terra emiliana per la prima volta al servizio della famiglia Farnese intorno al 1543, dove gli fu commissionato dal cardinale Alessandro il Giovane, suo diretto interlocutore, il \"Ritratto di papa Paolo III\". Successivamente, riscosso il dovuto successo per l'opera realizzata, il maestro veneziano fu chiamato nel 1545 a Roma, dove soggiorn\u00f2 alcuni mesi, dalla stessa casa pontificia per ulteriori commesse, tra cui per l'appunto anche il \"Ritratto del papa con i nipoti\".\nSeppur il dipinto non fu completato da Tiziano, rimanendo privo di cornice e senza l'ultimo passaggio di colore da stendere sulla tela, Giorgio Vasari, nel suo celebre \"Le vite\", sostiene che il ritratto del papa Paolo III era cos\u00ec apprezzato che molte persone nel passargli davanti si prostravano, credendolo il papa in persona.\nSin dal principio la tela non riscosse particolare successo negli ambienti romani, causa probabilmente anche la figura di Ottavio, presente nella scena, che era poco stimata dalla famiglia Farnese: dopo aver tentato persino di uccidere il proprio padre, egli si imparenter\u00e0 con la famiglia di Carlo V, i cui rapporti diplomatici con i Farnese non erano lodevoli, sposandone la figlia Margherita d'Austria. Tra le poche figure che ne apprezzarono la stesura si registra Antoon Van Dyck che ebbe modo di vederla intorno agli anni venti e che la copier\u00e0 facendone un disegno oggi conservato al British Museum di Londra. Nella met\u00e0 del XVII secolo il quadro, assieme a quelli pi\u00f9 prestigiosi presenti nel palazzo Farnese di Roma, viene trasferito nelle dimore di famiglia del ducato di Parma e Piacenza, prima nel palazzo del Giardino e poi in quello della Pilotta. In Emilia il dipinto perde l'identificazione dei personaggi ritratti, scambiando la figura di Ottavio con quella di Pier Luigi Farnese.\nEstinta la dinastia maschile dei duchi Farnese, il dipinto fu trasferito intorno al 1734 assieme a tutta la collezione Farnese, ereditata dapprima da Elisabetta Farnese e poi subito dopo dal figlio Carlo di Borbone, a Napoli, trovando ampi consensi e apprezzamenti dagli storici del tempo, come Charles de Brosses, Johann Joachim Winckelmann, il marchese de Sade e Tommaso Puccini. Durante il decennio francese la tela fu trasferita per motivi di sicurezza in Sicilia da Ferdinando di Borbone, dov'era anch'egli in fuga, assieme alla \"Danae\", alla \"Maddalena penitente\" e al \"Ritratto di Paolo III\", tutte e tre sempre di Tiziano, per poi fare ritorno definitivo nella capitale duosiciliana nel 1815, in occasione della restaurazione borbonica.\nDescrizione e stile.\nIspirato chiaramente al quadro di Raffaello Sanzio del \"Ritratto di Leone X con i cardinali Giulio de' Medici e Luigi de' Rossi\", l'opera \u00e8 una fotografia impietosa da parte di Tiziano della controversa politica nepotistica dei pontefici di quel tempo. La scena ritrae il vecchio papa Paolo III, settantasettenne, seduto su di una sedia, con il nipote Ottavio, genuflesso come fosse in procinto di dover attendere un comando o un richiamo; dietro c'\u00e8 invece l'altro nipote, Alessandro, in posa ufficiale con l'abito cardinalizio.\nIl ritratto, oltre a rappresentare in maniera celata quelle che erano le trame e gli intrighi di casa Farnese, mette in evidenza anche i caratteri attraverso le pose e i gesti i caratteri psicologici dei tre soggetti raffigurati. Il papa, curvo, appare debole e malaticcio, ma comunque non privo d'energia, come mostrano sia l'ossuta mano sinistra che stringe il bracciolo della sedia, su cui rimane ancorato, lasciando intendere che non vuole lasciare il potere conferitogli, sia gli occhi vivi e attenti, che si concretizzano con la mano destra che si nasconde dietro al tavolo, quasi a voler celare qualcosa o una \"mossa\" spiazzante che ha in atto per Ottavio, mentre con lo sguardo sembra voler anticipare il rimprovero che sta per avviare proprio verso il nipote. Quest'ultimo, personalit\u00e0 subdola e ambigua, viene raffigurato nell'atto d'inchinarsi per dovere formale dinanzi al pontefice, pronto a sentire le sue parole. Il cardinale Alessandro, invece, viene raffigurato con una mano ben salda sulla sedia papale, con lo sguardo rivolto verso l'osservatore, dando l'impressione che non stia partecipando al colloquio tra gli altri due personaggi.\nLo sfondo e la tovaglia sono scuri e l'uso di colori pastosi e di pennellate poco definite, perch\u00e9 rapide ed abbozzate, lascia un senso di oppressione e di tetraggine alla composizione. Si riscontra nella cromia una netta predominanza dell'uso del rosso/scarlatto, delle quali si distinguono almeno quattro tonalit\u00e0 diverse (quella del tavolo, dell'abito di Alessandro, del papa e della tenda) nonch\u00e9 una rara capacit\u00e0 di introspezione psicologica dei personaggi, che daranno modo alla critica successiva di utilizzare come termine di confronto di questi ultimi elementi le opere shakespeariane.\nNella figura del nipote Ottavio, di cui \u00e8 caratteristico il naso adunco, \u00e8 evidente il richiamo alla posa del discobolo, caratteristica del manierismo nota come \"figura serpentinata\". Una copia antica della tela, per la porzione riguardante la figura di Alessandro, \u00e8 nella Galleria Corsini di Roma."}
{"id": "452891", "revid": "247222", "url": "https://it.wikipedia.org/wiki?curid=452891", "title": "Piet\u00e0 Bandini", "text": "La Piet\u00e0 Bandini, o del Duomo/dell'Opera del Duomo, \u00e8 una scultura marmorea (h. 277\u00a0cm) di Michelangelo Buonarroti, databile al 1547-1555 circa e conservata nel Museo dell'Opera del Duomo a Firenze. Si tratta di una delle ultime sculture prodotte dall'artista, che si pensa inser\u00ec nella figura di Nicodemo un proprio autoritratto.\nStoria.\nLa serie delle \"Piet\u00e0\" senili di Michelangelo fu avviata in un periodo di grande sconforto dell'artista, dopo la scomparsa dell'amica Vittoria Colonna nel 1547, quando ormai settantenne sente avvicinarsi la morte e inizia a fare progetti per la propria sepoltura. Sebbene gi\u00e0 celebrato come maggior artista vivente, nonch\u00e9 molto ricco, viveva poveramente in una piccola casa nel centro della citt\u00e0, spinto alla semplicit\u00e0 dal suo profondo senso religioso e forse da un'avarizia compulsiva. Alla scultura si dedicava sempre pi\u00f9 sporadicamente, e quasi esclusivamente a titolo personale, non per opere commissionate.\nIl tema ricorrente era, appunto, quello della Piet\u00e0, destinato alla propria tomba che inizialmente avrebbe dovuto essere collocata in Santa Maria Maggiore a Roma. Questa iconografia religiosa, contaminata con quella della \"Deposizione dalla Croce\" e della \"Sepoltura di Cristo\", si adattava bene a un'intensa meditazione sul tema della Redenzione, del Sacrificio di Cristo e della Salvezza.\nLa Piet\u00e0 Bandini fu scolpita probabilmente a partire proprio dal 1547, incontrando dall'inizio notevoli difficolt\u00e0. Secondo A. Parronchi il blocco usato era uno di quelli avanzati per la tomba di Giulio II (conclusa nel 1548), destinato probabilmente a un ritratto del pontefice emergente dal sepolcro e sorretto da quattro Angeli. Questo blocco, come ricorda anche Vasari, era pieno di impurezze ed estremamente duro, tanto che al contatto con lo scalpello emetteva nugoli di scintille.\nNel 1553 era sicuramente ancora in lavorazione, quando Vasari, recandosi una sera a visitare l'artista, ebbe l'impressione che Michelangelo esitasse a mostrargliela poich\u00e9 in corso d'opera, facendo cadere forse di proposito la lucerna, che si spense. Chiamato il servitore, il fedele Francesco Amadori detto l'Urbino, per farsene portare un'altra, si lament\u00f2 di essere ormai tanto vecchio da sentirsi tirare \"per la cappa\" dalla morte \"per farmi andare con lei, e questa mia persona cadr\u00e0 un giorno come questa lucerna, e sar\u00e0 spento il lume della vita\". L'episodio testimonia le crisi depressive del Buonarroti che nel corso degli anni erano diventate abituali e sempre pi\u00f9 gravi e che, verso il 1555, portarono l'artista a tentare di distruggere la statua.\nQuell'anno o poco prima infatti dovette essere terminata una prima versione della \"Piet\u00e0\", che venne copiata da Lorenzo Sabatini (statua oggi nella sagrestia di San Pietro), da un'incisione di Cherubino Alberti e da un bozzetto in cera presso gli eredi Gigli a Firenze. Tentando in seguito di variare la posizione delle gambe di Cristo, una venatura nel marmo ne provoc\u00f2 la rottura, suscitando una grande frustrazione nell'artista, aggravata dalle continue sollecitazioni dell'Urbino a finire la scultura, tanto che Michelangelo, ormai fuori di s\u00e9, la prese a martellate, rompendola in pi\u00f9 punti: segni di rottura si vedono ancora oggi sul gomito, sul petto, sulla spalla di Ges\u00f9 e sulla mano di Maria; la gamba sinistra di Ges\u00f9, che avrebbe dovuto accavallarsi a quella di Maria, \u00e8 completamente assente. Una parte della gamba mutila si trova menzionata nell'inventario dei beni di Daniele da Volterra (\"ginocchio di marmo di Michelagniolo\"), ma da allora se ne perdono le tracce.\nLa data del 1545 \u00e8 tuttavia ottenuta in base induttiva: prendendo per buono l'aneddoto del servo impaziente, egli mor\u00ec il 3 dicembre di quell'anno, per cui l'episodio dovette collocarsi prima.\nL'opera, ormai inutilizzabile, venne venduta nel 1561 allo scultore e architetto fiorentino Francesco Bandini per duecento scudi, tramite l'intermediazione dell'allievo Tiberio Calcagni, che si offr\u00ec di restaurarla e integrarla con la Maria Maddalena alla sinistra, di evidente scarto qualitativo inferiore e sproporzionata.\nAlla morte dell'artista nel 1564, si prov\u00f2 senza successo a portare la statua a Firenze per la sepoltura di Michelangelo in Santa Croce. Rest\u00f2 invece nella vigna dei Bandini a Montecavallo ben oltre la morte di Francesco (1564), dove la vide anche Gian Lorenzo Bernini. Nel 1674 venne poi acquistata dal granduca Cosimo III de' Medici e portata a Firenze. Egli la destin\u00f2 ai sotterranei di San Lorenzo, luogo di sepoltura di casa Medici. Nel 1722 venne poi trasportata in Santa Maria del Fiore, per decorare lo spazio dietro l'altare maggiore. Dal 1933 venne posta nella prima cappella di destra della tribuna nord e nel 1981 fu infine destinata al Museo dell'Opera del Duomo.\nDescrizione e stile.\nPur non essendo solitamente cos\u00ec, il soggetto della \"Piet\u00e0\" prevede in questo caso il corpo morto del Cristo che viene tolto dalla croce e posto nel sepolcro dalla madre e dai discepoli. \u00c8 forse il momento pi\u00f9 drammatico dei Vangeli, ma molti artisti hanno raffigurato questa scena con personaggi sereni, consapevoli della resurrezione imminente, e lo stesso Michelangelo in giovent\u00f9 aveva scolpito la \"Piet\u00e0 di San Pietro\" senza accenti drammatici, sottolineando soprattutto con il suo virtuosismo la bellezza dei corpi. Nella vecchiaia invece sente ormai il peso della morte che si avvicina e sottolinea sempre di pi\u00f9 nelle sue opere i risvolti psicologici e tragici, trasmettendo le sue angosce ai personaggi.\nLa scultura raffigura Ges\u00f9 privo di vita adagiato sulla Madonna che lo sorregge, con l'aiuto di Nicodemo in alto e di Maria Maddalena a sinistra. Essi formano una composizione di forma piramidale, col corpo inerte di Cristo che, con le sue linee oblique, \u00e8 il fulcro dell'intera rappresentazione e sembra scivolare verso il basso, in un moto enfatizzato dalla torsione del busto e dall'andamento a zigzag della gamba. Il braccio destro, sollevato da Nicodemo, va a toccare la spalla della Maddalena, mentre quello sinistro pende inerte davanti a Maria e occupa il centro della composizione proseguendo la verticale di Nicodemo. La mano sinistra di Cristo \u00e8 ruotata in fuori, uno stilema presente anche nel \"Ritratto di Lorenzo de' Medici duca di Urbino\" o nel Bambino della \"Madonna della Scala\", usato dall'artista per simboleggiare l'abbandono del corpo nel sonno o nella morte. Il ritmo discendente appare equilibrato da un andamento circolare, quasi rotatorio, che va da sinistra verso destra: la testa reclinata di Ges\u00f9 infatti, quasi fusa con quella di Maria, genera una linea di forza che prosegue nel braccio destro del Cristo e da qui al braccio della Maddalena, che va a chiudere un'ellissi con l'altro braccio di Ges\u00f9. Una tale ricchezza compositiva d\u00e0 al gruppo una forte animazione spirituale, che trascende le lacune e le integrazioni, annullando quasi la materialit\u00e0 del marmo e facendone materia viva e pulsante.\nLa drammaticit\u00e0 sprigiona infatti pi\u00f9 dalla dinamica disposizione delle figure, che dalle espressioni, piuttosto serene: Charles de Tolnay lesse in ci\u00f2 un processo di accettazione psicologica della morte."}
{"id": "452897", "revid": "125771695", "url": "https://it.wikipedia.org/wiki?curid=452897", "title": "Colpi proibiti", "text": "Colpi proibiti (\"Death Warrant\") \u00e8 un film del 1990, diretto da Deran Sarafian e interpretato da Jean-Claude Van Damme.\nTrama.\nIl detective Burke riesce a catturare Christian Naylor detto l'uomo dei sogni, dopo che quest'ultimo aveva ucciso un suo compagno. 16 mesi pi\u00f9 tardi viene incaricato di infiltrarsi come detenuto all'interno di un penitenziario dove \u00e8 avvenuta una serie misteriosa di omicidi.\nAppena arrivato Burke scopre subito che le vittime erano state uccise non appena erano giunte al penitenziario. Grazie ad Amanda Beckett agente di tramite tra Burke e l'esterno si viene a sapere che quelli uccisi erano risultati idonei alla visita medica. All'interno del carcere Burke conosce due carcerati di colore: Hawkins e il pittoresco \"Prete\".\nUna sera una delle donne del prete avverte Burke di non dormire durante la notte, dal momento che qualcuno verr\u00e0 a fargli visita. Seguendo dunque il consiglio ed escogitando un tranello riesce a sopravvivere, ma il suo compagno di cella viene ucciso e Burke portato in isolamento. In poco tempo i detenuti che avevano parlato con Burke delle morti vengono eliminati.\nTerminato il periodo di isolamento, giunge nel carcere Christian Naylor \"l'uomo dei sogni\"; costui essendo a conoscenza che Burke \u00e8 uno sbirro lo fa aggredire e torturare sotto le docce, e fa passare la voce che \u00e8 un infiltrato. Nel frattempo Amanda scopre che il capo di tutto \u00e8 Tom Vogler, che aveva fatto uccidere in passato un detenuto per fare in modo che la moglie potesse fare un trapianto al fegato, e dopo esservi riuscito colse l'opportunit\u00e0 di fare soldi col trapianto di organi di detenuti.\nBurke dovr\u00e0 lottare per sopravvivere dalle guardie coinvolte nel giro, dai detenuti, e dovr\u00e0 affrontare per l'ultima volta l'uomo dei sogni."}
{"id": "452899", "revid": "123124056", "url": "https://it.wikipedia.org/wiki?curid=452899", "title": "Crocifisso di Santo Spirito", "text": "Il Crocifisso di Santo Spirito \u00e8 una scultura lignea policroma (139x135 cm) attribuita a Michelangelo Buonarroti, databile al 1493 circa e conservata nella sagrestia della basilica di Santo Spirito a Firenze.\nStoria.\nMichelangelo fu ospitato nel convento di Santo Spirito nel 1492, a diciassette anni, dopo la morte del suo protettore Lorenzo il Magnifico, che lo aveva ospitato durante i suoi studi artistici nel grande palazzo di famiglia in Via Larga (oggi Palazzo Medici Riccardi). In questo convento, grazie all'intercessione di Piero de' Medici e con l'autorizzazione del priore, ebbe la possibilit\u00e0 di analizzare i cadaveri provenienti dall'ospedale del convento per studiarne l'anatomia, ed \u00e8 anche grazie a questa esperienza che Michelangelo divenne tra i pi\u00f9 capaci nel rappresentare il corpo umano in ogni suo pi\u00f9 piccolo dettaglio.\nCome ringraziamento dell'ospitalit\u00e0 il giovane artista scolp\u00ec per il priore Niccol\u00f2 di Lapo Bichiellini, il crocifisso ligneo, che venne collocato sopra l'altare maggiore, dove lo vide verso il 1510 l'Albertini, finch\u00e9, durante l'occupazione francese della fine del XVIII secolo, con la soppressione del convento venne registrato come perduto. In realt\u00e0 l'opera non si era mossa da Santo Spirito, come sostenne Margrit Lisner, che nel 1962, durante una catalogazione dei crocifissi toscani, lo riscopr\u00ec sotto una spessa ridipintura che alterava la forma e il carattere dell'opera. L'opera dopotutto confermava alcune informazioni tratte dalle fonti antiche (come il Condivi, che parl\u00f2 di una dimensione \"poco meno che'l naturale\" o le misure rilevate da Bottari nel 1759-1760, che lo disse \"alto circa due braccia e mezzo).\nVenne destinato, dopo l'immediato restauro, al museo di Casa Buonarroti, dove rimase fino al 2000 quando si decise di riesporlo nella sagrestia di Santo Spirito. \nIn seguito allo studio di due medici nel 1999 \u00e8 stata riconosciuta la stretta aderenza del crocifisso alla realt\u00e0, ritraente un giovane quattordicenne morto da poche ore: il profondo studio anatomico del corpo ha reso ancora pi\u00f9 probabile l'attribuzione del legno al maestro fiorentino.\nUn altro piccolo crocifisso in legno di tiglio, facente parte di una collezione privata ed esposto temporaneamente nel 2004 nel piccolo Museo Horne \u00e8 stato attribuito a Michelangelo attraverso il confronto col crocifisso di Santo Spirito, specie in dettagli \"difficili\" come i tendini dei piedi o l'articolazione del ginocchio. Michelangelo infatti era tra i pochi a poter vantare conoscenza \"scientifica\" del corpo umano da poterlo raffigurare tanto realisticamente.\nDescrizione e stile.\nCristo \u00e8 rappresentato in Croce nella totale nudit\u00e0, in posizione sofferente, col capo reclinato verso sinistra e le gambe con le ginocchia piegate e unite, leggermente direzionate a destra, generando un'innovativa rotazione a serpentina e una netta spinta verso l'alto. Tale rotazione non \u00e8 un esercizio di stile, ma \u00e8 evocata da una riflessione sulla posizione delle gambe, con quella sinistra sopra la destra per effetto della sovrapposizione dei piedi all'inchiodatura. Da ci\u00f2 deriva anche l'innovativa rotazione del bacino, che arriva a rendere visibili i glutei a uno sguardo da sinistra, valorizzando anche la veduta laterale. \nIl modellato, nonostante la precisa resa anatomica, \u00e8 morbido e attento ai dettagli pi\u00f9 delicati, come la resa dei soffici capelli e dei peli del pube. Si tratta di caratteristiche ben diverse dalla \"terribilit\u00e0\" ed eroismo delle opere pi\u00f9 celebri dell'artista, ma a ben guardare non mancano le analogie con sculture vicine. Ad esempio la forma e la posizione del capo \u00e8 molto simile a quello della Madonna nella \"Piet\u00e0 vaticana\": lo stesso motivo della torsione e della spinta verso l'alto si ritrovano in molti dei capolavori futuri. \nIl corpo di Cristo \u00e8 composto e piuttosto gracile, indifeso e fragile davanti al dramma del martirio e della morte. \nLa Croce lignea non \u00e8 originale, ma venne aggiunta probabilmente al momento della ridipintura, tra il XVIII e la prima met\u00e0 del XIX secolo. Il \"titulus crucis\" \u00e8 invece originale, sebbene venne riappeso al rovescio: infatti la triplice scritta, in ebraico, greco e latino \u00e8 scritta da destra verso sinistra, in ossequio alla tradizione delle reliquia del \"titulus\" conservata nella basilica di Santa Croce in Gerusalemme a Roma e ispezionata nel 1492, spargendosi la notizia immediatamente fino a Firenze."}
{"id": "452902", "revid": "38120", "url": "https://it.wikipedia.org/wiki?curid=452902", "title": "Reazione di Kolbe-Schmitt", "text": "La reazione di Kolbe-Schmitt, dal chimico tedesco Adolph Wilhelm Hermann Kolbe che l'ha studiata, detta anche pi\u00f9 semplicemente reazione di Kolbe, \u00e8 una reazione organica di carbossilazione in cui il fenato di sodio (sale di sodio del fenolo) \u00e8 trattato dapprima con anidride carbonica, a una pressione di 100 atmosfere e a una temperatura di 125 \u00b0C, e in seguito con acido solforico.\nSi ottiene un idrossi-acido aromatico come, ad esempio, l'acido salicilico (acido \"o\"-idrossibenzoico) che \u00e8 il precursore dell'aspirina. \nDurante la reazione si forma anche l'acido \"p\"-idrossibenzoico. I due isomeri possono venire separati con una distillazione a vapore, essendo l'isomero \"orto\" il pi\u00f9 volatile.\nLa reazione \u00e8 una sostituzione elettrofila aromatica, in cui la specie elettrofila \u00e8 l'anidride carbonica (CO2). Pur essendo la CO2 un elettrofilo debole, la reazione procede per via dell'elevata densit\u00e0 elettronica dello ione fenato."}
{"id": "452903", "revid": "36426", "url": "https://it.wikipedia.org/wiki?curid=452903", "title": "Casa Buonarroti a Firenze", "text": ""}
{"id": "452905", "revid": "36426", "url": "https://it.wikipedia.org/wiki?curid=452905", "title": "Casa Buonarroti di Firenze", "text": ""}
{"id": "452909", "revid": "1318658", "url": "https://it.wikipedia.org/wiki?curid=452909", "title": "Piet\u00e0 di Michelangelo", "text": ""}
{"id": "452913", "revid": "1724975", "url": "https://it.wikipedia.org/wiki?curid=452913", "title": "Libro Font", "text": "Libro Font \u00e8 un'applicazione prodotta dalla Apple Inc. Si tratta di un \"font manager\" incluso con macOS dalla versione 10.3 (Panther).\nLibro Font si trova nel percorso /Applications/Font Book.app.\nFunzioni.\nSi apre automaticamente ogni volta che l'utente apre un nuovo file .otf o .ttf. L'utente pu\u00f2 visualizzare il font e installarlo, dopodich\u00e9 il font viene copiato in una cartella contenente tutti font installati dall'utente per poi essere usato da tutte le altre applicazioni.\nPu\u00f2 anche essere utilizzato per visualizzare tutti i font installati.\nIl software permette all'utente anche di:\nNon \u00e8 disponibile alcun strumento per modificare i font, nemmeno per modificarne le propriet\u00e0."}
{"id": "452916", "revid": "439868", "url": "https://it.wikipedia.org/wiki?curid=452916", "title": "Chiesa di Santa Croce", "text": ""}
{"id": "452917", "revid": "36426", "url": "https://it.wikipedia.org/wiki?curid=452917", "title": "Chiesa di San Giovanni degli Scolopi", "text": ""}
{"id": "452919", "revid": "228587", "url": "https://it.wikipedia.org/wiki?curid=452919", "title": "Gioco (disambigua)", "text": ""}
{"id": "452920", "revid": "237256", "url": "https://it.wikipedia.org/wiki?curid=452920", "title": "Vassili Zaitsev", "text": ""}
{"id": "452922", "revid": "5069", "url": "https://it.wikipedia.org/wiki?curid=452922", "title": "Diagramma Ferro-Carbonio", "text": ""}
{"id": "452923", "revid": "119924913", "url": "https://it.wikipedia.org/wiki?curid=452923", "title": "Pala Pesaro", "text": "La Pala Pesaro \u00e8 un dipinto a olio su tela (478\u00d7268\u00a0cm) di Tiziano, databile al 1519-1526 e conservato nella basilica di Santa Maria Gloriosa dei Frari a Venezia.\nStoria.\nL'opera venne commissionata il 24 aprile 1519 da Jacopo Pesaro, vescovo di Pafo nell'isola di Cipro, che gi\u00e0 verso il 1506 aveva richiesto a Tiziano la piccola pala di Jacopo Pesaro presentato a san Pietro da papa Alessandro VI. Destinata all'altare della Concezione nella basilica francescana dei Frari, la stessa per il cui altare maggiore Tiziano aveva dipinto l'\"Assunta\", era nata come ringraziamento per la vittoria nella battaglia di Santa Maura, riportata il 28 giugno 1502 all'interno della guerra turco-veneziana del 1499-1503, come ricordano i turchi prigionieri e il vessillo con le insegne dei Pesaro e dei Borgia, promotori, col defunto papa Alessandro VI, dell'iniziativa.\nFu solennemente inaugurata l'8 dicembre 1526, quando era gi\u00e0 stata saldata, il 26 maggio.\nDescrizione e stile.\nDopo i successi del 1510 e 1520, la pala Pesaro rappresent\u00f2 un successivo passo avanti nella concezione della pala d'altare a Venezia. Come nella \"Pala di San Giovanni Crisostomo\" di Sebastiano del Piombo infatti Tiziano studi\u00f2 un'originale composizione a sviluppo laterale della sacra conversazione, calibrata per\u00f2 per il punto di vista laterale, per la collocazione lungo la navata sinistra. Lo spazio della pala apre infatti una sorta di finestra illusoria, con il trono di Maria disposto su un ipotetico altare orientato nello stesso modo dell'altare maggiore.\nIl seggio di Maria col Bambino \u00e8 infatti spostato verso destra, in posizione rialzata e sbieca, come chiarisce l'angolo dei gradini in basso. Attorno ad essa, sui gradini, si trovano i santi, Pietro (con le chiavi appoggiate ai piedi), Francesco d'Assisi (con le stigmate) e Antonio di Padova. Francesco e Antonio erano due importanti santi francescani, omonimi di due fratelli del committente, nonch\u00e9 promotori, soprattutto Antonio, del culto dell'Immacolata Concezione a cui l'altare era dedicato. Secondo uno studio del veneziano Guerino Lovato per\u00f2, il secondo santo sarebbe frate Leone, compagno di Francesco sulla Verna, che assiste al miracolo delle stigmate e distoglie lo sguardo, invitando i fedeli a non dedicarsi ai testi ma alla contemplazione. Il Bambino, protetto dal velo della madre, \u00e8 voltato verso Francesco e sembra osservarne le stigmate con interesse, come prefigurazione della Passione.\nNella parte pi\u00f9 bassa infine, sul pavimento a scacchi, si allineano inginocchiati i committenti. Si tratta di una presenza insolita per Venezia e l'area veneta in generale, che dovette apparire senz'altro innovativa e audace agli occhi degli osservatori dell'epoca. Per motivi politici si evitava infatti solitamente di farsi rappresentare. A sinistra Jacopo Pesaro, isolato, davanti a un armigero (san Giorgio?) (sempre lo storico Guerino Lovato ipotizza sia san Giacomo/Jacopo, il Santiago Matamoros guerriero contro gli infedeli, che respinge Solimano il Magnifico e gli impone di togliersi il turbante, cio\u00e8 convertirsi alla \"vera fede\", ipotesi rafforzata dalle attivit\u00e0 a Cipro di Jacopo Pesaro e dalla familiarit\u00e0 dei Borgia con il culto prevalentemente spagnolo per il Matamoros) che impugna lo stendardo Pesaro-Borgia, decorato da un rametto d'alloro che indica la vittoria, e che tiene alla mano alcuni prigionieri ottomani, uno dei quali indossa un vistoso turbante bianco. A destra si trovano invece i fratelli di Jacopo: Francesco, Leonardo, Antonio, Fantino e Giovanni o Vittore. L'altare il luogo di sepoltura della famiglia, per cui la presenza di personaggi gi\u00e0 defunti ne ricordava le fattezze, mentre per gli altri era una sorta di ritratto funebre \"prima del fatto\". Il piccolo Leonardo, garante della linea maschile della casata, \u00e8 girato verso l'osservatore per stabilire un contatto con il reale.\nIn alto due angioletti, su una nuvoletta scura, giocano con la croce.\nLe due monumentali colonne, di sapore classico, che si perdono oltre il limite della cornice, non descrivono esattamente un edificio in prospettiva ma appaiono piuttosto collocate con libert\u00e0 per evidenziare le figure di Maria e di Pietro: all'apostolo era riservata dopotutto una posizione preminente anche nella Pala ad Anversa. Sinding-Larsen (1962), osservando le tracce di pentimenti visibili nel cielo, pens\u00f2 che la pala originariamente aveva come sfondo un'intelaiatura architettonica pi\u00f9 tradizionale, con gli elementi della cornice che si prolungavano nello spazio pittorico.\nL'orchestrazione cromatica e luminosa \u00e8 ricchissima. Il rosso squillante di alcune vesti e del vessillo non fa che riprendere i toni caldi dell'\"Assunta\", a sua volta legati al colore dei mattoni che compongono le pareti. I colori sono luminosi, con una prevalenza di tinte pure rispetto ai mezzi toni sfumati, i panneggi cangianti, forti ed espressive le contrapposizioni tra chiari e scuri. L'animazione dinamica arriva a livelli fino ad allora sconosciuti, mentre lo spazio pittorico si dilata in tutte le direzioni, suggerendone la continuazione.\nCuriosit\u00e0.\nL'opera non va confusa con la \"Pala di Pesaro\", opera di Giovanni Bellini. Quest'ultima non prende il nome dalla famiglia, ma dalla citt\u00e0 marchigiana a cui era destinata. \nFra i committenti c'\u00e8 un bambino che si volta verso l'osservatore quasi si sentisse osservato. Ci\u00f2 rende la scena \"vera\" e piena di vita."}
{"id": "452925", "revid": "117648508", "url": "https://it.wikipedia.org/wiki?curid=452925", "title": "Utility Rete", "text": "Utility Rete (precedentemente Utility Network) era un'applicazione sviluppata dalla Apple Inc. presente nel sistema operativo macOS. Essa forniva informazioni riguardanti le impostazioni di rete. Con il passaggio a macOS Big Sur l'applicazione \u00e8 divenuta obsoleta.\nL'applicazione si trovava al percorso /Applications/Utilities/Network Utility.app.\nFunzionalit\u00e0.\nL'applicazione si divideva in 8 schermate:\nPorte (Port scan).\nUtility Network, per la maggior parte dei suoi servizi, usa i comandi UNIX nelle directory di sistema, ma per \"port scan\" usa un eseguibile UNIX che si trova nella sua directory delle risorse, \"stroke\", al percorso /Applications/Utilities/Network Utility.app/Contents/Resources/stroke."}
{"id": "452931", "revid": "301156", "url": "https://it.wikipedia.org/wiki?curid=452931", "title": "Architettura islamica", "text": "L'architettura islamica (), o arabo moresca, raccoglie stili artistici della cultura araba dall'ottavo secolo fino ai giorni nostri.\nSi svilupp\u00f2 sulla forma architettonica antica romana e bizantina e si propag\u00f2 velocemente in Egitto, nell'Africa settentrionale, in Sicilia, in Spagna, in Siria, in Persia e in India. Stile elegante e ricco, ebbe massimo sviluppo nella Spagna conquistata dagli arabi nel 711 d.C. dove nei numerosi monumenti moreschi ancora esistenti si possono osservare tutti i vari tipi di archi, che costituiscono uno degli elementi fondamentali di questa architettura.\nLe sue forme architettoniche tipiche sono le cupole sorrette da pilastri. Gli edifici pi\u00f9 frequenti sono: la moschea (\"masjid\"); la scuola per l'insegnamento religioso (\"madrasa\") con annesso il (\"sabil \"), la tomba (\"maqbara\"), le case dei nobili (\"mahal \"), oltre a palazzi (\"qasr\") e i giardini (\"hadika\"), le fortificazioni (\"kala'a\") e gli ospedali (\"bimaristan\").\nTipologie.\nLe principali tipologie costruttive dell'architettura islamica sono la moschea, la tomba, il palazzo e la fortificazione.\nSi suole affermare che la colonna, l'arco e la cupola sono la sacra triade dell'architettura islamica poich\u00e9 dalla combinazione di tali elementi essa deriva la bellezza ed originalit\u00e0 che la caratterizzano. Tipica \u00e8 la \"volta a stalattiti o ad alveare\".\nStoria.\nNel 630 l'esercito di Maometto conquista la citt\u00e0 di Mecca, strappandola alla trib\u00f9 pagana dei Quraysh da cui lui stesso proveniva. Viene dunque riconsacrato ad All\u0101h il santuario della Ka\u02bfba, precedentemente dedicato al dio Hubal.\nLa ricostruzione del tetto, portata a termine prima della morte di Maometto (632), viene eseguita secondo una tradizione da un carpentiere naufrago etiope, ebreo o siriaco. Questo santuario rappresenta di fatto una delle prime opere di grande respiro dell'Islam. Le pareti sono all'epoca decorate con pitture di Ges\u00f9, di sua madre Maria (Maryam), Abramo (Ibr\u0101him), di vari profeti, angelo/angeli, di una colomba e di alberi, che Maometto far\u00e0 cancellare, con la sola eccezione dell'immagine della colomba (forse lo Spirito Santo e di Ges\u00f9 che, sotto il nome di \u02bf\u012as\u0101, \u00e8 considerato un grande profeta, precursore dello stesso Maometto).\nQuanto sopravvisse non sfugge per\u00f2 ai danni di un devastante incendio che, nel 692, distrugge per intero la Ka\u02bfba, in margine alla guerra civile che contrappose al-\u1e24ajj\u0101j, generale dell'omayyade \u02bfAbd al-Malik b. Marw\u0101n ad \u02bfAbd All\u0101h ibn al-Zubayr.\nInfluenze e stili tradizionali di et\u00e0 omayyade.\nPoco dopo la morte del profeta Maometto, uno stile architettonico islamico facilmente riconoscibile si sviluppa a partire dai modelli romano, egizio, persiano, sasanide e bizantino.\nIl secolo VII vede l'espandersi territoriale dei musulmani che, una volta stabilitisi nella regione vicino-orientale, identificano i luoghi atti alla costruzione di nuove moschee. In questo periodo, la semplicit\u00e0 stilistica, derivata dalla semplice tradizione araba, caratterizza tanto le costruzioni \"ex novo\" di moschee o altri edifici come i riadattamenti di edifici preesistenti alle mutate esigenze di culto.\nIl primo vero grande committente di una nuova e rilevante opera pubblica, architettonicamente di notevole pregio, \u00e8 proprio il califfo omayyade \u02bfAbd al-Malik che, per evitare che i suoi sudditi si potessero recare a La Mecca, esponendosi alla propaganda a lui sfavorevole di Ibn al-Zubayr, dette ordine di edificare nel 691 la Cupola della Roccia (\"Qubbat al-Sakhr\u0101\u02be\") a Gerusalemme. Compaiono qui le coperture a volta, la cupola circolare e l'uso di fregi decorativi stilizzati e ripetitivi (arabeschi).\nTale decisione viene imitata, su assai pi\u00f9 vasta scala, dal figlio al-Wal\u012bd I che commissiona due assoluti capolavori dell'architettura araba-musulmana: la cosiddetta moschea degli Omayyadi di Damasco e l'omonima moschea di Aleppo.\nIn seguito, a partire dal secolo VIII, la dottrina islamica basata sugli \"\u02bea\u1e25\u0101d\u012bth\" vide con sfavore l'ornamentazione in cui fosse riprodotta la figura umana, prediligendo un'ornamentazione fitoforme o puramente epigrafica, sfruttando abbondantemente la grazia dell'alfabeto arabo.\nStili ornamentali.\nIl ricercatore scientifico Peter J. Lu, in uno studio pubblicato su \"Science\", ha analizzato gli schemi ornamentali prodotti dall'architettura islamica del 1300 e ha scoperto un modello complesso creato partendo da tasselli a poligoni e stelle chiamati \"girih\". Un disegno elaborato estremamente preciso che in Occidente \u00e8 stato per la prima volta \"scoperto\" nel 1970 grazie all'intuizione del fisico e matematico britannico Roger Penrose. In realt\u00e0 dietro quella che sembrava fino a oggi l'abilit\u00e0 certosina di un'affermata scuola artigiana si nascondono sofisticate formule matematiche che l'Occidente avrebbe compreso solo 500 anni dopo, a partire dal 1970.\nLa prima architettura islamica.\nArabia Saudita.\nIl centro.\nLa regione del Najd, \"l'altopiano\", sorge isolata al centro della penisola. \u00c8 nota per ospitare le due capitali del regno: Dir'iyyah, la vecchia, e Riyadh, la nuova. Sempre qui si trovano le incisioni rupestri pi\u00f9 antiche risalenti al 7000-6500 a.C. testimoni di numerosi insediamenti di varie popolazioni.\nDir'iyyah \u00e8 l'antica capitale, \u00e8 da qui che viene l'attuale dinastia regnante degli Al Saud. Oggi, vari edifici sono stati restaurati e riportati all'antica maestosit\u00e0. Dir'iyyah \u00e8 stata fondata nel XV secolo da antenati della famiglia reale. Tra Sette e Ottocento raggiunse il massimo splendore durante il primo impero saudita. Nel 1818 gli Ottomani, dopo sei anni di assedio, la conquistarono devastandola. Fu allora che gli Al Saud trasferirono la capitale del regno poco pi\u00f9 a sud fondando l'attuale Riyadh.\nOld Riyadh \u00e8 invece la \"nuova\" capitale. Il centro storico di Riyadh \u00e8 stato fondato nel 1818 dagli al Saud dopo essere stati cacciati da Dir'iyyah. L'attuale famiglia regnante qui insedi\u00f2 il suo quartier generale. L'architettura \u00e8 molto simile a quella della vecchia capitale con case e palazzi di mattoni di fango e paglia essiccati al sole. Alcune delle costruzioni risalgono a met\u00e0 Novecento. L\u2019area giace abbandonata da anni.\nMajma'ah e Sadus si trovano sulla strada tra Riyadh e Ha'il. Sadus \u00e8 pochi chilometri a nord di Dir'iyyah e i suoi edifici sono in rovina mentre Majmah'ah, che si trova a circa 200 chilometri dalla capitale, \u00e8 in corso di restauro. Vari edifici sono stati riportati alle condizioni originarie fornendo una immagine chiara di come fosse in origine. Un forte, di cui rimane solo la torre e il perimetro, dominava il centro da una vicina collina.\nLe vie carovaniere, che dal sud, attraverso Najran, salivano in Siria ed Egitto, gi\u00e0 in periodo preislamico facevano tappa a Ha'il. Il centro \u00e8 quindi di origine antica, tanto che non lontano si trova la regione di Jubbah dove si trovano iscrizioni rupestri preistoriche. Oltre al Qashla Palace, di gran lunga l'edificio pi\u00f9 grande, vi \u00e8 l'A'arif Palace, descritto nel 1876 come un \"immenso castello\" dal medico e poeta inglese Charles M. Doughty. La sua mole e posizione testimoniano l'importanza strategica di questo centro.\nIl nord.\nUna regione arida come tutta la penisola Arabica, ma ricca di testimonianze come poche altre aree. Mada'in Saleh innanzi tutto, ma anche vari forti - militari e residenziali - che sorgono nelle oasi. Insediamenti sparsi nel deserto del nord, isolati ma allo stesso tempo formanti una efficace rete di controllo del territorio. E poi la ferrovia, l'Heijaz Railway, che collegava Damasco con La Mecca, favorendo i pellegrinaggi ma anche il trasporto di truppe. Fortemente voluta dagli invasori ottomani e per questo poi abbandonata alla loro cacciata. Nell'estremo nord del regno, a pochi chilometri dal confine con la Giordania, sorge l'imponente fortezza di Nuri ibn Shalan da poco restaurata. Si erge isolata a fianco di un villaggio di case di mattoni di fango. Nei pressi \u00e8 anche il Rwallah Fort, esclusivamente militare e meno articolato.\nLa regione \u00e8 oggi piuttosto isolata, ma in passato rivestiva un'importanza decisamente maggiore. L'oasi di Sakaka \u00e8 dominata dal Qasr Zabal (o Za'abel) che sorge ben difeso su un colle. Nelle vicinanze sorgono testimonianze preislamiche come il grande pozzo scavato nella roccia di Bir Sisar (risalente ai primi secoli dell'era cristiana), varie iscrizioni del III e II secolo a.C. nei pressi di Qarah e le steli di Rajajil (circa 2000 a.C.), monoliti di circa 3 metri ingentiliti da graffiti. Luogo di transito tra i pi\u00f9 importanti per accesso alla penisola arabica da nord, Al Jawf (o Al-Jouf) in origine era conosciuta come Domat al-Jandal, la Dumah menzionata nel Vecchio Testamento. Fu poi attaccata dagli Assiri che la presero nel 552 a.C. da Nabonidus, l'ultimo re del periodo neo Babilonese della Mesopotamia.\nPosto a circa 70 chilometri da Tabuk, Al-Quarayyat \u00e8 un importante sito archeologico che data all'inizio dell'era cristiana. Il primo esploratore europeo a visitarlo fu Moritz nel 1903. Una lunga cinta muraria delimita la cittadella posta in cima a un colle sommamente panoramico. Qui transitavano le carovane che raggiungevano i porti della Palestina e, successivamente, la \"rotta siriana\" dei pellegrinaggi.\nTabuk \u00e8 situato sulla via carovaniera dell'incenso e sulla \"rotta siriana\" dei pellegrinaggi; oggi rimane solo il forte a testimoniare i trascorsi fasti. Risale al periodo degli Abbasidi ma \u00e8 stato ricostruito pi\u00f9 volte. La sua posizione strategica \u00e8 confermata dalla presenza della grande stazione della Hijaz Railway che collegava Damasco con La Mecca.\nMada'in Saleh, l'antica Hegra, \u00e8 la Petra saudita. Pochi luoghi evocano la penisola Arabica come \"la citt\u00e0 di Saleh\". Della seconda citt\u00e0 nabatea per importanza oggi rimangono solo le tombe monumentali. Non grandi come quelle di Petra ma inserite in un contesto ambientale di sicuro fascino. I Nabatei si erano arricchiti con l'esazione dei dazi per la protezione delle carovane dell'incenso che transitavano sui loro territori dirette ai porti palestinesi sul mediterraneo.\nIl sud.\nCi vollero secoli prima che i Romani imparassero a circumnavigare la Penisola Arabica decretando la fine della Via dell'incenso. La preziosa resina proveniente dall'Hadramaut transitava nell'Asir, che in arabo significa \"difficile\" proprio per le difficolt\u00e0 che le carovane di cammelli incontravano nell'oltrepassare i suoi monti, e raggiungeva i porti sul Mediterraneo. I centri del Sud hanno prosperato con questo commercio e le loro architetture sono state influenzate dalla vicinanza con lo Yemen.\nAnche se non sono molte le architetture tradizionali che rimangono ad Abha, la capitale dell'Asir, in questo centro a 2200 m slm il suo interesse rimane alto essendo il centro amministrativo e culturale della regione. Qui si possono ancora incontrare gli \"uomini fiore\", con in testa una ghirlanda di fiori, aggirarsi tra le torri tronco piramidali in mattoni di fango, un tempo eleganti e protette dimore signorili. Il paesaggio che attornia il centro di Al Atef \u00e8 caratterizzato dalle rocce. Lo stesso villaggio si articola attorno a sproni di roccia che affiorano dal terreno e spesso le torri vi vengono costruite sopra. Anche ad Al Atef la costruzione alterna i mattoni di fango con le lastre di pietra ma qui a volte vengono aggiunte delle fasce dipinte.\nBilad Qahtan \u00e8 il villaggio pi\u00f9 colorato di tutta l'Arabia. Qui vige una regola ferrea: gli uomini costruiscono le case e le donne le decorano. Ecco che tutta la creativit\u00e0 femminile viene infusa in fantastiche decorazioni geometriche dagli sgargianti colori. La tradizione viene tramandata da madre in figlia e ricorda, per forme e modalit\u00e0, una usanza molto simile diffusa nei villaggi nubiani in Sudan.\nLa citt\u00e0 di Nejran \u00e8 sempre stato un crocevia di rotte commerciali. Varie vie carovaniere facevano tappa nell'oasi di Nejran nei loro spostamenti da Yemen, Oman, India e Persia verso il nord della Penisola Arabica, il Mediterraneo e l'Egitto. Qui, a due passi dalla frontiera, gli stili architettonici si fondono creando uno stile a met\u00e0 strada tra quello saudita e quello yemenita.\nL\u2019est.\nI centri principali dell'enorme Provincia Orientale sono concentrati di fronte al Bahrain e fino a met\u00e0 del secolo scorso erano poco pi\u00f9 che villaggi. Alcuni di questi si distinguevano per l'intraprendenza mercantile dei suoi abitanti e per le dimensioni delle architetture che vi sorgevano: Al-Hufuf, Qatif e Darin, sull'isola di Tarut ad esempio. Qui sorgono alcuni tra gli insediamenti pi\u00f9 antichi del regno risalenti al periodo sumero e databili intorno al IV millennio a.C.\nIl commercio delle perle, la produzione dei datteri, i porti sul Golfo Persico ne facevano un punto di partenza o di transito per il flusso delle merci che circolavano tra la Penisola Arabica e l'Oriente. Ci volevano sette giorni di viaggio nel deserto alle carovane di cammelli per raggiungere l'oasi di Al Hufuf. Ma la vista delle piantagioni di palme da dattero e i commerci che qui si tenevano ripagavano la fatica. Oggi degli antichi fasti rimane il Qasr Ibrahim, un grande complesso fortificato che con l'antica moschea che sorge al suo interno rappresenta una delle emergenze architettoniche pi\u00f9 interessanti della Provincia Orientale.\nL\u2019ovest.\n\u00c8 la regione delle Citt\u00e0 Sante ma anche di Jeddah, il centro pi\u00f9 cosmopolita del regno. Di sicuro \u00e8 la regione pi\u00f9 visitata dagli stranieri, sia per motivi religiosi durante l'Hajj o l'Umrah, che per i commerci che ruotano attorno al porto di Jeddah. Tradizione e innovazione convivono con echi di paesi lontani in un'area che \u00e8 il centro dell'universo islamico.\nLa Mecca \u00e8 il punto di partenza ma anche punto di arrivo dell'Islam e il simbolo stesso del Regno. Tutta la citt\u00e0 ruota attorno alla Grande Moschea che sorge sui luoghi sacri legati alla fede di Abramo. Ampliata nei secoli ha ormai raggiunto dimensioni enormi e rappresenta l'edificio di culto pi\u00f9 grande del mondo.\nMedina, la seconda Citt\u00e0 Santa nasce dall\u2019originaria oasi di Yathrib che era conosciuta gi\u00e0 in epoca assira. Il prefetto romano Elio Gallo la riporta nelle sue mappe durante la spedizione per raggiungere i luoghi di produzione dell'incenso. Nel 622 vi si trasferisce Maometto dando inizio al calendario islamico. Da allora il suo nome \u00e8 mutato in Madinat al-Nabi, \"La citt\u00e0 del Profeta\", anche per via della costruzione della Moschea del Profeta.\nJeddah invece ha rivestito e riveste tuttora il ruolo di porta verso l'Occidente. Nella Al-Balad, la citt\u00e0 vecchia, sorgono le case in legno e corallo volute da facoltosi mercanti che da qui sovrintendevano alla spedizione dello loro merci. Le alte case si caratterizzano per le mashrabiyya, balconi o finestre a sporto in legno, schermate da fitti ricami che permettono di vedere senza essere visti.\nSpagna.\nL'arte islamica in Spagna si esplic\u00f2 soprattutto nell'architettura e nella decorazione. L'esempio pi\u00f9 splendido \u00e8 rappresentato dallo stile mud\u00e9jar, sviluppato dagli artigiani musulmani che approdarono in Andalusia. I musulmani portarono con s\u00e9 l'arte di costruire castelli che, per le sofisticate strutture offensivo-difensive, risultarono invincibili sino all'uso della polvere da sparo. In particolare si ricorda l'espediente raffinato dell'ingresso a gomito, tipico di tutte le costruzioni islamiche di Spagna. I primi castelli omayyadi seguivano lo schema bizantino a pianta quadrata o rettangolare, con torri circolari unite da cortine.\nCuriosit\u00e0.\nIl termine arabo \"hindesah\" designa originariamente l'atto della misura, ma per estensione significa anche sia geometria che architettura. L'associazione di entrambe le parole dimostra quando l'architettura islamica abbia come suo fondamento l'idea di esprimere tramite la geometria l'architettura, essendo un'espressione divina. L'ordine geometrico espresso dall'architettura islamica si collega anche all'espressione platonica \u00abDio geometrizza sempre\u00bb (\"\u1f00\u03b5\u1f76 \u1f41 \u0398\u03b5\u1f78\u03c2\"), il che significa che esso si esprime secondo un'armonia geometrica della natura."}
{"id": "452933", "revid": "1566286", "url": "https://it.wikipedia.org/wiki?curid=452933", "title": "Gastone Moschin", "text": "Biografia.\nFiglio di Giuseppe e di Amalia Baschera, all'et\u00e0 di sette anni lasci\u00f2 la provincia di Verona per Milano, dove il padre s'era trasferito per lavoro. I Moschin rientrarono a San Giovanni Lupatoto durante la guerra, per poi tornare a Milano, dove Gastone si sarebbe diplomato geometra e avrebbe iniziato a lavorare in banca. Ma la passione per il teatro lo spinse a Roma, per frequentare l'Accademia d'arte drammatica, dove si diplom\u00f2 nel 1955.\nNel 1960 spos\u00f2 la collega Marzia Ubaldi, da cui nel 1963 ebbe l'unica figlia, Emanuela, a sua volta attrice per un periodo; dalla Ubaldi si separ\u00f2 quando la bambina aveva 7 anni e negli anni settanta convisse con Christine Loulier, nobildonna francese.\nAlla fine degli anni ottanta ci fu il riavvicinamento con l'ex-moglie, quando per iniziativa della figlia, neo-diplomata all'Accademia, recitarono insieme alcune stagioni, tutti e tre. Fino al 1993, quando portarono in scena \"Tredici a tavola\" di Marc-Gilbert Sauvajon: in quella \"tourn\u00e9e\" lui fu colpito da un infarto e venne sostituito da Gianfranco D'Angelo.\nDal 1990 Moschin s'era trasferito a Capitone, vicino a Narni, dove aveva avviato anche un maneggio di cavalli, divenuto il primo centro di ippoterapia dell'Umbria. Nel 2003 lui, la figlia e l'ex-moglie fondarono a Terni la scuola di recitazione \"MUMOS\" (il nome \"Mumos\" deriva dalle iniziali di Marzia Ubaldi Moschin), della quale furono docenti tutti e tre. Un'esperienza che dur\u00f2 un decennio, fino alla primavera 2013.\nHa tra l'altro interpretato il fotoromanzo \"Il re si diverte (Rigoletto)\" con \"Flora Lillo\" e Gianni Di Benedetto (\"I romanzi di \"Sogno\" n.225, 1 aprile 1966).\nGastone Moschin \u00e8 morto il 4 settembre 2017 all'ospedale Santa Maria di Terni, dove era ricoverato dal 30 agosto, ed era da tempo sotto osservazione per una grave cardiopatia cronica.\nIl teatro.\nNel 1955, appena diplomatosi all'Accademia, intraprese la carriera teatrale debuttando in \"Ivanov\" di \u010cechov, diretto da Mario Ferrero per la Compagnia del Teatro Stabile di Genova, della quale entr\u00f2 a far parte, rimanendovi fino al 1958, quando pass\u00f2 al Piccolo Teatro di Milano. Vi rest\u00f2 alcuni anni, partecipando ad alcuni degli spettacoli epocali diretti da Giorgio Strehler.\nHa poi collaborato con il Teatro Stabile di Torino (\"Zio Vanja\", di \u010cechov, 1977; \"I giganti della montagna\", di Pirandello, 1979). Nel 1968 ha interpretato il ruolo di Lopachin ne \"Il giardino dei ciliegi\" di \u010cechov, di nuovo sotto la direzione di Mario Ferrero.\nAll'inizio degli anni ottanta diede vita a una propria compagnia come capocomico, la \"Compagnia Teatro d' Arte\", interpretando spettacoli prodotti da impresari quali Mario Chiocchio e Massimo Chiesa.\nPur avendo fatto oltre cento film, e preso parte a decine di produzioni televisive, non ha mai abbandonato il palcoscenico: \u00e8 stato attivo in teatro per quasi quarant'anni, e ha lavorato con i maggiori registi italiani del Novecento, da Squarzina a Strehler, da Missiroli a Calenda, a fianco di generazioni di grandi attori e attrici, spaziando in tutti i generi, dalla commedia alla tragedia, dai classici ai contemporanei.\nA riprova del suo profondo amore per il palcoscenico un episodio di inizio 1991, qualche settimana prima dell'uscita italiana di \"Il padrino - Parte III\": intervistato da un giornalista durante le repliche del \"Gabbiano\", confid\u00f2 che il regista Francis Ford Coppola gli aveva chiesto di recitare anche nel nuovo film della saga, ma di aver declinato la proposta per non fermare la compagnia teatrale: \u00ab Coppola mi aveva cercato, ma ero in tourn\u00e9e: non si pu\u00f2 rinunciare a sei mesi di teatro per dieci pose in un film, a parte il piacere di lavorare insieme a un uomo come lui. \u00bb\nCostretto a ritirarsi dalla scene teatrali nel 1993 per ragioni di salute, gir\u00f2 qualche film e serie tv ambientate in Umbria, firmando l'ultima fatica teatrale nel 2006, quando \u2013 per il gruppo amatoriale \u201cOrion Theatre\u201d di Terni, con cui collaborava da qualche anno \u2013 cur\u00f2 la messa in scena di \"Piccola Citt\u00e0\" di Thornton Wilder, spettacolo poi inserito dallo Stabile dell'Umbria nella stagione di prosa 2006-2007 dei teatri di Narni (TR) e Todi (PG).\nIl cinema.\nAttore poliedrico e capace, incomincia la sua attivit\u00e0 cinematografica nel 1955 con \"La rivale\", di Anton Giulio Majano. A partire da quello stesso periodo \u00e8 stato attivo, seppur in maniera saltuaria, anche come doppiatore: per il cinema ha prestato la propria voce a Livio Lorenzon in \"Il vedovo\" di Dino Risi e ne \"La grande guerra\" di Mario Monicelli ed infine a Morando Morandini in \"Prima della rivoluzione\" di Bernardo Bertolucci.\nLa commedia all'italiana.\nNel 1959 esordisce nella commedia all'italiana con \"Audace colpo dei soliti ignoti\" di Nanni Loy, ma il ruolo che lo far\u00e0 emergere sar\u00e0 quello del fascista codardo \"Carmine Passante\" nel film \"Gli anni ruggenti\" (1962) di Luigi Zampa. Di l\u00ec in avanti Moschin si dimostrer\u00e0 una presenza assidua nelle commedie dell'Italia alternando ruoli da protagonista a ruoli da spalla di lusso.\nNel 1963 \u00e8 un quarantenne deluso in \"La rimpatriata\" di Damiano Damiani e un camionista innamorato in \"La visita\" di Antonio Pietrangeli, nel 1965 centra un grande successo commerciale e personale con il ruolo di \"Adolf\" nella commedia d'azione di Marco Vicario \"7 uomini d'oro\", film di culto che gener\u00f2 un sequel diretto dallo stesso regista (\"Il grande colpo dei 7 uomini d'oro\") e un paio di imitazioni/variazioni (\"Sette volte sette\", \"Stanza 17-17 palazzo delle tasse, ufficio imposte\") sotto la direzione di Michele Lupo, e sempre con Moschin protagonista.\nIl 1966 \u00e8 l'anno di due importanti interpretazioni nell'autobiografico \"Le stagioni del nostro amore\" di Florestano Vancini e nel memorabile \"Signore &amp; signori\" di Pietro Germi, che gli regala un Nastro d'argento come miglior attore non protagonista. Vengono poi nel 1968 l'avvocato guascone di \"Italian Secret Service\" di Luigi Comencini e quello onnipotente e cinico del grottesco \"Sissignore\" di Ugo Tognazzi, cos\u00ec come del resto l'anno successivo il banchiere di \"Dove vai tutta nuda?\" di Pasquale Festa Campanile.\nCinema di genere, da \"Ugo Piazza\" al \"Marsigliese\".\nLa poliedricit\u00e0 di Moschin si esprime anche nella capacit\u00e0 di passare da un genere all'altro senza mai fossilizzarsi in una sola tipologia di ruoli o di film. Nel 1969 Moschin esordisce nello spaghetti western con il commercialmente sfortunato \"Gli specialisti\" dello specialista del genere Sergio Corbucci. Nel 1970 - stesso anno della sua partecipazione a \"Il conformista\" di Bertolucci - interpreta un raro esempio di film fantasy italiano, \"L'inafferrabile invincibile Mr. Invisibile\" di Antonio Margheriti, e nello stesso anno affianca Monica Vitti in \"Nin\u00ec Tirabusci\u00f2, la donna che invent\u00f2 la mossa\". Nel 1971 \u00e8 un laido monsignore in \"Roma bene\" di Carlo Lizzani.\nNel 1972 \u00e8 l'ambiguo Ugo Piazza del celebre noir \"Milano calibro 9\", di Fernando Di Leo, con al fianco Barbara Bouchet e Mario Adorf, uno dei film capostipiti del genere poliziottesco. Lo stesso anno sostituisce Fernandel in \"Don Camillo e i giovani d'oggi\" di Mario Camerini. Nel 1973 \u00e8 un convincente Filippo Turati ne \"Il delitto Matteotti\", ancora di Vancini, mentre nel 1974 viene chiamato da Francis Ford Coppola per il ruolo del bieco don Fanucci ne \"Il padrino - Parte II\" e interpreta inoltre il crudele bandito detto \"Il Marsigliese\" nel poliziesco \"Squadra volante\" di Stelvio Massi, con Tomas Milian e Mario Carotenuto.\nAncora la commedia: la trilogia di \"Amici miei\".\n\u00c8 per\u00f2 un ruolo brillante quello cui Moschin deve la popolarit\u00e0 maggiore, vale a dire il ruolo dell'architetto Rambaldo Melandri, inguaribilmente romantico, co-protagonista della trilogia di \"Amici miei\" insieme al conte Mascetti (Ugo Tognazzi), il giornalista Perozzi (Philippe Noiret), il chirurgo Sassaroli (Adolfo Celi) e il barista Necchi (Duilio Del Prete poi Renzo Montagnani). Il primo film, diretto da Mario Monicelli, esce nel 1975 e si classifica al primo posto negli incassi della stagione.\nIl seguito, sempre diretto da Monicelli e con Renzo Montagnani che sostituisce Duilio Del Prete, esce nel 1982 e si rivela il terzo incasso stagionale e il film italiano pi\u00f9 visto dell'anno. Il terzo film, diretto da Nanni Loy, esce nel Natale del 1985, e pur avendo un successo inferiore, regala a Moschin un secondo Nastro d'Argento. Proprio gli anni ottanta sono quantitativamente meno intensi nella carriera di Moschin, pur regalando - sempre agli inizi del decennio - altre interpretazioni degne di nota, come il deputato comunista di \"Si salvi chi vuole\" di Roberto Faenza e il potente ministro di \"Scherzo del destino in agguato dietro l'angolo come un brigante da strada\" di Lina Wertm\u00fcller.\nChiusa la trilogia di \"Amici miei\", le apparizioni si diradano ancora di pi\u00f9, ma merita di essere ricordata la partecipazione al poetico \"I magi randagi\" di Sergio Citti. L'ultima interpretazione di Moschin per il grande schermo \u00e8 del 1997 nel discusso \"Porz\u00fbs\" di Renzo Martinelli.\nLa televisione.\nIntensa l'attivit\u00e0 televisiva dell'attore - che ha inizio nel 1955 con \"Istantanea sotto l'orologio\" di Gastone Tanzi, ma che viene lanciata nel decennio successivo con alcuni popolari sceneggiati di Sandro Bolchi, fra cui \"Il mulino del Po\" (1963) e \"I miserabili\" (1964), nella parte del protagonista Jean Valjean. Nel 1981 doppia Roboleon e altri personaggi del cartone animato \"Daikengo, il guardiano dello spazio\". Nel 1991 recita nel telefilm francese \"Macaron\u00ec\", ispirato al romanzo autobiografico di Fran\u00e7ois Cavanna, figlio di un muratore italiano immigrato a Nogent-sur-Marne in Francia: Moschin interpreta il ruolo del padre di Cavanna. Nel 2000 e nel 2001 partecipa alle prime due stagioni delle serie televisive \"Don Matteo\" e \"Sei forte, maestro\", che rappresentano le ultime apparizioni del popolare attore: ad eccezioni delle partecipazioni nei panni di se stesso ai documentari \"Adolfo Celi, un uomo per due culture\" (2006) e \"L'ultima zingarata\" (2010), ricordando la realizzazione della trilogia di \"Amici miei\".\nLa critica.\nFin dagli esordi, e per tutta la carriera, Gastone Moschin ha ricevuto dalla critica giudizi concordemente molto positivi, in ogni campo del suo lavoro: teatrale, cinematografico e televisivo. Secondo Gianni Rondolino, per esempio, \u00abi numerosi romanzi sceneggiati lo imposero per il carattere aperto e umano della recitazione\u00bb mentre \u00abnel cinema si afferm\u00f2 ben presto come uno degli attori pi\u00f9 interessanti della [sua] generazione, sia in ruoli di cattivo sia in ruoli di burbero benefico, sia infine in ruoli pi\u00f9 scopertamente comici e farseschi. Attore misurato \u2013 prosegue Rondolino \u2013 dalla vasta gamma espressiva, non alieno a volte da un certo tono corrivo e di facile drammaticit\u00e0, Moschin ha dato vita ad alcuni dei personaggi di secondo piano pi\u00f9 significativi nel cinema italiano.\u00bb, cinema dove \u00absi \u00e8 presto imposto come validissimo caratterista nel registro comico e drammatico.\u00bb\nDello stesso avviso Gianni Canova e i curatori di \"Le Garzantine \u2013 Cinema\": \u00abAttore di grande tecnica e di istintiva carica emotiva, non bello ma dal volto particolare\u00bb ha spaziato \u00abdai toni grotteschi ai tragici, rivelandosi molto utile a ricoprire i molti ruoli \u201cdi fianco\u201d nel periodo d'oro della commedia all'italiana.\u00bb\nParole di elogio anche da parte di Aldo Grasso in \"Le Garzantine \u2013 Televisione\": \u00abLa sua carriera di attore \u00e8 proseguita senza interruzioni in un crescendo di impegni e soddisfazioni anche in ambito cinematografico, dove si \u00e8 imposto come validissimo caratterista nel registro comico.\u00bb Riguardo per esempio allo sceneggiato \"I miserabili\", Grasso scrive che Moschin affront\u00f2 il ruolo di Jean Valjean \u00abcon una recitazione scarna e priva di indugi melodrammatici\u00bb e che poi \u00abin tutti i ruoli televisivi interpretati (una quarantina, per lo pi\u00f9 tratti dal repertorio classico) ha riproposto la sua tipica recitazione caratterizzata da una sapiente miscela di risorse del mestiere e stile personale.\u00bb\nUna \u201ccritica\u201d straordinaria, che gli diede particolare soddisfazione, fu quella di Arthur Miller, quando nel novembre 1984 il drammaturgo statunitense segu\u00ec il debutto di \"Uno sguardo dal ponte\" diretto da Antonio Calenda: oltre ad averlo applaudito a scena aperta, e lungamente a fine spettacolo, l'autore scrisse una dedica sul copione di Moschin, definendo l'attore uno dei migliori interpreti di Eddie Carbone, il protagonista del dramma.\nMoschin, in vari film, ha fatto proprie con efficacia cadenze e inflessioni dialettali tra le pi\u00f9 disparate: per esempio napoletana ne \"Il padrino - parte seconda\", toscana in \"Amici miei\", siciliana in \"Violenza quinto potere\", emiliana in \"don Camillo\" etc\nAlla sua morte, il \"Corriere della Sera\" lo defin\u00ec \u00abattore poliedrico e trasformista, con quella faccia da uomo medio che spesso si trasformava in un punto interrogativo.\u00bb"}
{"id": "452934", "revid": "125675218", "url": "https://it.wikipedia.org/wiki?curid=452934", "title": "SWAT", "text": "SWAT, acronimo inglese per \"Special Weapons And Tactics\" (in italiano: \"Armi e tattiche speciali\"), originariamente sigla di \"Special Weapons Assault Team\" (\"squadra d'assalto con armi speciali\"), \u00e8 un termine usato negli Stati Uniti d'America per indicare le unit\u00e0 speciali di polizia destinate a compiti ad alto rischio, come operazioni anti-terrorismo, salvataggio di ostaggi e antisommossa.\nLe squadre SWAT sono presenti in molti dipartimenti di polizia degli USA, sia nei singoli stati sia a livello federale; un loro esempio \u00e8 l'Hostage Rescue Team dell'FBI, che \u00e8 una squadra federale.\nStoria.\nLa prima SWAT nacque intorno agli anni sessanta del XX secolo, nella citt\u00e0 di Delano, ad opera di William H. Parker, all'epoca capo del Los Angeles Police Department, il dipartimento di polizia di Los Angeles.\nLa SWAT ha avuto da allora una storia di continua evoluzione e trasformazione, sia dal punto di vista delle tattiche adottate che da quello dell'equipaggiamento. Infatti, dato che la polizia non era in grado di affrontare determinate situazioni ad alto rischio (in quanto fuori dagli standard d'addestramento), in origine i componenti di questa unit\u00e0 d'\u00e9lite erano agenti volontari (tutti appartenenti al Los Angeles Police Department) con pi\u00f9 di 10 anni di servizio. Durante il corso degli anni vi \u00e8 stato un rinnovamento di tutta la struttura amministrativa, con lo sviluppo di un reparto speciale diviso in diverse unit\u00e0.\nAmbiti di intervento.\nQueste unit\u00e0 vengono impiegate per compiere operazioni di polizia in situazioni ad alto rischio, come arresti di importanti fuorilegge, prevenzione di attacchi terroristici e scontri a fuoco con criminali. Nella maggior parte dei casi, per\u00f2, il salvataggio degli ostaggi \u00e8 un compito che spetta all'Hostage Rescue Team (HRT) dell'FBI, in quanto, secondo il Diritto degli Stati Uniti d'America, il sequestro di persona \u00e8 un reato federale e, pertanto, l'HRT pu\u00f2 contare su personale pi\u00f9 qualificato e addestrato per tali specifiche situazioni. Ci\u00f2 considerato, \u00e8 necessario specificare che le unit\u00e0 SWAT operanti negli Stati Uniti d'America sono distribuite in modo eterogeneo sul territorio, quindi addestrate in modo tale da poter rispondere alle urgenze rilevate nell'area del proprio dipartimento, come avviene per le SWAT assegnate nelle contee.\nEquipaggiamento.\nLe squadre S.W.A.T. sono equipaggiate con armi specifiche come pistole mitragliatrici: le principali pistole mitragliatrici che vengono impiegate dai reparti S.W.A.T. sono l'MP5 (in pratica anche tutte le sue differenti versioni, MP5A2, MP5A3, MP5A4, MP5A4SD, MP5K). Per quanto riguarda i fucili d'assalto gli S.W.A.T. adoperano principalmente l'M4 e l'M16. L'M4 nasce come diretta evoluzione della carabina XM177E2 utilizzata durante la guerra in Vietnam. Il primo fucile che fu mai utilizzato in Vietnam fu l'M16 fucile di calibro 5.56 NATO e avendo il calcio fisso era molto scomodo da utilizzare; da l\u00ec deriv\u00f2 l'attuale M4: versione accorciata e pi\u00f9 leggera, che utilizza lo stesso calibro ma ha maggiore adattabilit\u00e0. La S.W.A.T fa inoltre uso di gas lacrimogeni, granate abbaglianti, stinger e fucili di precisione in dotazione a tiratori scelti. Oggi per vedere sotto le porte o dietro gli angoli, adoperano un fibroscopio (che ha sostituito l'obsoleto bastone con specchio).\nSpesso indossano giubbotti antiproiettile, visori notturni e maschere antigas, elmetti protettivi e una trasmittente per fare rapporto al capo della squadra sui fatti che stanno avvenendo. Non essendo la SWAT un unico corpo speciale, ma piccoli nuclei indipendenti nella maggior parte dei dipartimenti di polizia, il tipo di equipaggiamento cambia a seconda del budget a disposizione per ogni dipartimento dove una squadra SWAT \u00e8 distaccata. Anche il tipo di personale e le loro conoscenze tecniche tendono a variare da dipartimento a dipartimento, tanto che non tutti i dipartimenti con piccole squadre SWAT possono vantare personale esperto in demolizioni.\nControversie.\n\u00c8 oggetto di critiche l'impiego della SWAT in situazioni di non reale emergenza. Uno dei casi pi\u00f9 clamorosi dell'uso della forza da parte di questo reparto speciale fu l'uccisione accidentale, dopo una colluttazione, di Salvatore Culosi, un oculista trentasettenne della contea di Fairfax (Virginia), un sobborgo di Washington, sospettato d'essere coinvolto nel gioco d'azzardo sportivo. Il tentativo d'arresto si concluse con la sua morte. L'ufficiale responsabile dell'accaduto, Deval V. Bullock, fu sospeso dal servizio per un periodo di tre settimane senza stipendio.\nUno dei critici pi\u00f9 attivi nei confronti della SWAT \u00e8 l'analista Radley Balko del Cato Institute, autore di \"Overkill: The Rise of Paramilitary Police Raids in America\". Altre opere sull'argomento sono \"Warrior Cops: The Ominous Growth of Paramilitarism in American Police Departments\" di Diane Cecilia Weber, sempre proveniente dal Cato Institute, e \"Militarizing American Police: The Rise and Normalization of Paramilitary Units\" di Peter Kraska e Victor Kappeler.\nNella cultura di massa.\nAgli SWAT \u00e8 ispirato il videogioco di sparatutto tattico creato dalla Sierra Entertainment e da Vivendi, ' e i seguenti giochi: ', \"\" e \"SWAT 4\".\nNella serie \"Grand Theft Auto,\" gli \"SWAT\" si palesano quando il giocatore riceve un livello di ricercato sufficientemente alto (da 4 stelle in su). Dal quarto capitolo in poi, gli SWAT verranno sostituiti dalla NOOSE.\nNel videogioco \"Payday 2,\" gli SWAT sono rappresentati sia come forza speciale (in caso di difficolt\u00e0 normale) che come squadra d'assalto principale (nel caso di difficolt\u00e0 difficile).\nNel videogioco \",\" gli FBI SWAT sono composti da 4 operatori: Ash, Castle, Pulse, Thermite.\nNel videogioco \"Outlast,\" un numero non indifferente di agenti della SWAT tenta invano di reprimere la rivolta dei pazienti nel manicomio Mount Massive, venendo brutalmente uccisi in vari modi.\nGli SWAT sono presenti anche nei videogiochi della serie Hitman: , e .\nIl videogioco Ready Or Not ha come protagonisti un team SWAT.\nOltre che nei videogiochi, gli SWAT sono presenti in numerosi film, nonch\u00e9 in diverse serie TV, la principale e pi\u00f9 popolare \u00e8 S.W.A.T. (serie televisiva 2017) distribuita da Febbraio 2022 sulla piattaforma Netflix"}
{"id": "452935", "revid": "256896", "url": "https://it.wikipedia.org/wiki?curid=452935", "title": "GMG 2005", "text": ""}
{"id": "452938", "revid": "1442080", "url": "https://it.wikipedia.org/wiki?curid=452938", "title": "Kate e Julie", "text": " \u00e8 una serie di light novel di Haruka Takachiho da cui sono stati tratti diversi anime di fantascienza. La serie TV anime venne realizzata dallo Studio Nue e prodotta dalla Sunrise nel 1985, e trasmessa in Italia da Odeon TV nell'agosto 1990 con il titolo di Kate e Julie.\nTrama.\nNel 2111 viene completato il sistema di trasporto della materia a velocit\u00e0 super-luce, detto \"Warp\". Kate e Julie sono due \"Trouble Consultant\" (squadra 234, nome in codice \"Lovely Angels\") della WWWA, World Welfare Work Agency. Lo scopo della WWWA, fondata nel 2135, \u00e8 quello di risolvere ogni tipo di problema che possa minacciare il benessere dell'umanit\u00e0. Ben presto per\u00f2 le ragazze vengono soprannominate \"Dirty Pair\" (\"sporca coppia\", un soprannome che odiano) a causa del fatto che ogni missione a loro affidata si conclude s\u00ec con il successo, ma con enormi danni collaterali (come la distruzione di citt\u00e0 o pianeti interi). La serie TV \u00e8 ambientata nel 2141.\nOrigini dell'opera.\nLe Dirty Pair, \"Key\" e \"Yuri\" stanno cercando guai ed eccitamento da pi\u00f9 di dieci anni in romanzi giapponesi, fumetti, TV e cinema. Anche se sono meglio conosciute, nel mondo, per la serie televisiva trasmessa in Giappone dal 1985 al 1986, i lungometraggi ed i vari \"Original Animated Video\" (OAV). La storia dei personaggi risale a molto tempo prima, ai giorni del college di Haruka Takachiho, e ad una squadra di lottatrici di wrestling femminile conosciuta come \"the Beauty Pair\".\nLe Dirty Pair appaiono per la prima volta in una serie di storie pubblicate nello \"SF Magazine\", in Giappone. Le storie, pi\u00f9 tardi, diventano una serie di racconti diffusi da due differenti editori, a dimostrazione della popolarit\u00e0 dei personaggi. Nel 1984, la Sunrise decide di farne una serie televisiva da mandare in onda nel 1985. Le Dirty Pair furono il secondo progetto di Takachiho prodotto dalla Sunrise, il primo era stato Crusher Joe.\nA Takachiho fu data la possibilit\u00e0 di scegliere i disegnatori di Crusher Joe, dato che lui deteneva i diritti ed il controllo del progetto. D'altra parte, egli scelse di non essere troppo accentratore. Viceversa, per le Dirty Pair, fu Sunrise ad assumere la responsabilit\u00e0 dell'idea, a causa del fatto che, essendo un programma televisivo, non c'era alcuna possibilit\u00e0 che una persona sola potesse prendere il controllo dell'intera organizzazione.\nAnche per questo motivo vi furono dei cambiamenti all'interno della storia originale. Per esempio, nella storia di Takachiho, Mugi \u00e8 l'ultimo sopravvissuto di una razza di gatti grossi come orsi, aggressivi e molto intelligenti, capaci di controllare le onde magnetiche con le loro antenne da insetto. Nella serie TV invece, Mugi (Military Utility Generic Higher Intelligence) diviene una creatura specificamente disegnata per il duo e d'altro canto non sembra essere riuscito come i suoi creatori intendevano. Mugi divenne perci\u00f2 un personaggio comico, intelligente ma simpatico.\nUn ancor pi\u00f9 notevole cambiamento \u00e8 l'attitudine della coppia alla distruzione, che sembra essere una loro dote imprescindibile.\n\"Light novel\".\nLe \"light novel\" sono state scritte da Haruka Takachiho con le illustrazioni di Yoshikazu Yasuhiko. I primi quattro libri furono pubblicati come detto dallo \"SF Magazine\" giapponese.\nFumetti.\nNegli Stati Uniti la coppia \u00e8 tanto famosa da aver spinto alla creazione di un fumetto locale, disegnato da Adam Warren e pubblicato dalla Dark Horse Comics, con uno stile innovativo, pi\u00f9 simile a quello giapponese che a quello americano.\nAnime.\nEpisodi.\nSerie televisiva.\nA causa dei bassi indici di ascolto, la messa in onda in Giappone fu interrotta all'episodio 24. I rimanenti due furono successivamente rilasciati come OVA sotto il titolo , in concomitanza con la diffusione della serie di OVA.\nOAV.\n\"Dirty Pair\".\n10 episodi da 25 minuti.\n\"Dirty Pair Flash\".\nNuovo OAV e nuova veste grafica per le ragazze terribili. Questa volta ambientato negli anni 2248-49.\nDa segnalare le colonne sonore, diverse a seconda della stagione (\"mission\" in inglese) cantate dalle doppiatrici della coppia, Rika Matsumoto (Kate) e Mariko Kouda (Julie).\nLungometraggi.\nAl momento non tradotti n\u00e9 doppiati in italiano.\nCamei.\nI personaggi di Key e Yuri appaiono anche in altre serie televisive:"}
{"id": "452940", "revid": "322321", "url": "https://it.wikipedia.org/wiki?curid=452940", "title": "Timavo", "text": "Il Timavo o \"Recca\" (\"Timavus\" in latino, \"Reka\" o \"Timava\" o \"Timav\" in sloveno, \"Timava\" in croato, \"Tim\u00e2f\" in friulano) \u00e8 un fiume che scorre tra Croazia, Slovenia e Italia.\nDescrizione.\nNasce (con il nome \"Reka\", che significa semplicemente \"fiume\") in Croazia da una sorgente valchiusana del Monte Nevoso e precisamente dal picco \"Turkove \u0161kulje\", distante solo un paio di chilometri dal confine con la Slovenia. Scorre poi nella Val Malacca, nella Contea Litoraneo Montana della Croazia; nel suo percorso attraversa il Carso per quasi novanta chilometri e sfocia infine in mare nei pressi di San Giovanni di Duino, in provincia di Trieste.\n\u00c8 famoso per via del suo lungo percorso sotterraneo di circa 39 chilometri che, dalle grotte di San Canziano in Slovenia, passando per l'Abisso di Trebiciano, raggiunge il paese di San Giovanni di Duino. Qui ricompare in superficie per poi sfociare nel Golfo di Trieste dopo un paio di chilometri. Tale percorso viene considerato come uno dei pi\u00f9 interessanti fenomeni carsici.\nCon i suoi 2\u00a0km di percorso in superficie in territorio italiano, il Timavo pu\u00f2 essere considerato il fiume pi\u00f9 corto della penisola che sfoci in mare. Lo scazzone del Timavo (\"Cottus scaturigo\") \u00e8 una specie ittica endemica della sorgente di questo fiume; \u00e8 in pericolo d'estinzione. Dal nome del fiume deriva il nome della omonima societ\u00e0 di canottieri sita in Monfalcone.\nStoria.\nL'area delle risorgive, posta nel comune di Duino-Aurisina, fin dall'antichit\u00e0 fu importante luogo di culto. La presenza di un fiume che sgorgava dalla terra aveva incuriosito e impaurito le popolazioni primitive. Si veneravano Diomede, Ercole, Saturno, la Spes Augusta, Libero Augusto e il dio Temavus. \nVirgilio ne era rimasto cos\u00ec impressionato da menzionarlo per ben tre volte: Egloga VIII, 6, Georgiche, libro III, 475 e Eneide, libro I, 244. Da qui passava la Via Flavia e nella zona della foce del Timavo raggiungeva il mar Adriatico la via dell'ambra, lungo la quale fin dall'epoca preromana veniva importata dal Baltico la preziosa resina fossile.\nNel IV secolo, con l'avvento del Cristianesimo, venne edificata la prima cappella, che, con successive modificazioni, divenne la basilica di San Giovanni in Tuba. Il cenobio dei Benedettini venne distrutto dagli Avari nel 611. Ricostruito, fu poi il turno degli Ungari che lo abbatterono nel 902. Ricostruito nuovamente grazie all'interessamento del patriarca di Aquileia Ulrico I, venne definitivamente distrutto da un'incursione turca.\nNel 1284, durante una guerra con il Patriarcato di Aquileia i veneziani costruirono su un'isola artificiale, davanti alla sua foce, il castello di Belforte.\nDurante il dominio asburgico, parte del corso del Timavo fungeva da confine amministrativo tra il litorale austriaco e la Carniola.\nDopo la Prima guerra mondiale alle Bocche del Timavo fu eretto il monumento ai Lupi di Toscana, opera dell'architetto Guido Cirilli."}
{"id": "452943", "revid": "339392", "url": "https://it.wikipedia.org/wiki?curid=452943", "title": "Assonometria Generica", "text": ""}
{"id": "452944", "revid": "899609", "url": "https://it.wikipedia.org/wiki?curid=452944", "title": "Madonna di Bruges", "text": "La Madonna di Bruges \u00e8 una scultura marmorea (h 128\u00a0cm) di Michelangelo, databile al 1503-1505 circa e conservata nella navata laterale destra della Chiesa di Nostra Signora (\"Onze-Lieve-Vrouwekerk\") a Bruges, in Belgio.\nStoria.\nNei primissimi anni del Cinquecento Michelangelo era di ritorno a Firenze dopo i successi ottenuti a Roma. L'artista era impegnato nella difficile realizzazione del \"gigante\" del \"David\", opera allora avvolta dal mistero e nei confronti della quale tutta la citt\u00e0 era in trepidante attesa. &lt;br&gt;L'impegno ufficiale non impediva per\u00f2 all'artista di dedicarsi anche a un nutrito gruppo di committenti privati, fiorentini e non, tra i quali figurava anche la famiglia dei Mouscron (italianizzati in \"Moscheroni\"), mercanti fiamminghi di tessuti. Per i loro affari in Italia i Mouscron erano clienti della banca di Jacopo Galli, amico e protettore di Michelangelo e che verosimilmente fu l'intermediario per la commessa dell'opera.\nEssi commissionarono all'artista una \"Madonna col Bambino\" da collocare nella loro cappella di famiglia a Bruges. L'opera venne imbarcata quasi segretamente a Livorno verso il 1506, come testimoniano alcune lettere dell'artista indirizzate al padre e un certo Giovanni Balducci, incaricato della spedizione. Gli stessi biografi dell'artista sbagliarono sulla sua descrizione, dimostrando come in Italia nemmeno i collaboratori stretti del maestro ebbero probabilmente modo di vederla: Condivi e Varchi parlarono infatti di un bronzo, Vasari di un tondo. Nonostante ci\u00f2 si nota un'influenza della statua nelle \"Madonne\" di un ristretto gruppo di pittori, tra cui Raffaello Sanzio, forse tramite l'intercessione del suo maestro Perugino.\nLa riservatezza, a cui si accenna anche in una lettera al padre da Roma, datata 31 gennaio 1506, era forse legata al fatto che l'artista voleva evitare il clamore legato ormai alle sue opere e non spazientire altri committenti che stavano aspettando da ben pi\u00f9 a lungo i suoi lavori, come i Piccolomini a Siena. Nella lettera si accenna infatti che: \u00abquella Nostra Donna di marmo vorrei la facessi portare cost\u00ec in casa e non la lasciasi vedere a persona\u00bb.\nIl lavoro venne pagato la straordinaria somma di 4000 fiorini, come testimoniano i documenti dei pagamenti avvenuti tra il 1503 e il 1505, riscoperti recentemente, che hanno permesso di accertare la datazione della statua.\nArrivata in Fiandra entro il 1508, venne inizialmente collocata nella cappella Mouscron nella cattedrale, dove la vide D\u00fcrer nel 1521. \nDurante l'occupazione napoleonica la statua venne portata a Parigi, per essere restituita poi nel 1815.\nVenne rimossa una seconda volta nel 1944, nel corso della seconda guerra mondiale, durante la ritirata delle forze naziste, che trafugarono la scultura e la portarono in Germania avvolta tra materassi in un convoglio della Croce rossa. Fu rinvenuta due anni dopo in una miniera ad Altaussee in Austria dalla spedizione del programma \"Monuments, Fine Arts, and Archives\" e nuovamente restituita, come narrato nel film \"Monuments Men\".\nAl 1952 risale il suo ultimo viaggio, quando venne temporaneamente a Firenze, nel salone delle Armi al Bargello, per uno scambio con il \"Trittico Portinari\" di Hugo van der Goes.\nDell'opera resta un disegno preparatorio al British Museum, in cui, secondo l'uso del tempo, la Vergine \u00e8 sostituita da un giovane modello rappresentato ignudo.\nDescrizione e stile.\nLa \"Madonna di Bruges\" venne realizzata pochi anni dopo la celeberrima \"Piet\u00e0 vaticana\" (ultimata nel 1499), con la quale dimostra di avere pi\u00f9 di un punto in comune, a partire dalla fisionomia e la posizione della testa della Vergine, che guarda verso il basso, nonch\u00e9 riguardo alla foggia e al trattamento della veste. Il rapporto madre/figlio \u00e8 qui immaginato con estrema originalit\u00e0, con la trovata dinamica di rappresentare il Bambino nell'atto di scivolare dal grembo materno, aiutato dalla mano sinistra della Vergine e dall'appoggio offerto da una piega della veste tesa tra le ginocchia di Maria. La composizione diventa cos\u00ec animata dalla posa instabile, con una marcata torsione del corpo del fanciullino, spesso usata da Michelangelo..\nLa raffigurazione della Madonna col Bambino di Bruges differisce in maniera significativa dalle precedenti rappresentazioni michelangiolesche dello stesso soggetto, che tendeva a raffigurare una pia Vergine nell'atto di sorridere al proprio figliolo tenuto in grembo. In quest'opera invece Ges\u00f9 \u00e8 in piedi, quasi senza sostegno, tenuto lievemente dal braccio sinistro della madre, e pare che stia per muovere i primi passi verso il mondo. Al contempo, lo sguardo di Maria non \u00e8 rivolto al figlio, ma pare assente e rivolto verso il terreno, come se lei gi\u00e0 fosse a conoscenza del destino di Ges\u00f9, che ha potuto intravedere nella lettura delle profezie delle Sacre Scritture, alle quali rimanda il libretto chiuso che tiene nella mano destra. Ci\u00f2 \u00e8 sottolineato dal contrasto tra la fredda compostezza di Maria e il dinamismo del Bambino, che tende a proiettarsi verso lo spettatore, caricandosi anche di significati simbolici. Le loro figure sono inscrivibili entro un'ellissi, di grande purezza e apparente semplicit\u00e0, che ne esalta la monumentalit\u00e0 pur nelle dimensioni contenute."}
{"id": "452945", "revid": "2184720", "url": "https://it.wikipedia.org/wiki?curid=452945", "title": "San Giovanni di Duino", "text": "San Giovanni di Duino (o \"San Giovanni al Timavo\", \"San Zuanne di Duino\" anticamente e in veneto, \"\u0160tivan\" in sloveno) \u00e8 una frazione del comune sparso di Duino-Aurisina, in Friuli-Venezia Giulia.\nGeografia.\nSan Giovanni di Duino sorge alle pendici dell'altopiano carsico e del massiccio del monte Ermada, presso le risorgive del Timavo che qui sfocia nel mar Adriatico. La frazione \u00e8 situata a 2 km a nord-ovest di Duino e a 5,5 km ad est di Monfalcone.\nStoria.\nIn occasione della fase finale della decima battaglia dell'Isonzo San Giovanni di Duino fu al centro di violentissimi combattimenti tra gli italiani e gli austro-ungarici. La localit\u00e0 era inserita nel sistema munitissimo difensivo austro-ungarico del Monte Ermada, realizzato per difendere Trieste e rivelatosi per il Regio Esercito inespugnabile. Nel corso degli scontri, conclusisi con un nulla di fatto e nei quali trover\u00e0 la morte il maggiore Giovanni Randaccio, si distinsero i soldati della Brigata \"Trapani\" supportati dal 77\u00ba e dal 78\u00ba Reggimento fanteria \"Lupi di Toscana\". \nTra il 1947 ed il 1954 San Giovanni di Duino fu inclusa nel Territorio Libero di Trieste diventando valico frontaliero con l'Italia.\nInfrastrutture e trasporti.\nSan Giovanni di Duino sorge lungo la strada statale 14 della Venezia Giulia che qui s'interseca con la strada statale 55 dell'Isonzo per Gorizia. "}
{"id": "452947", "revid": "242434", "url": "https://it.wikipedia.org/wiki?curid=452947", "title": "Piani cartesiani", "text": ""}
{"id": "452955", "revid": "106456", "url": "https://it.wikipedia.org/wiki?curid=452955", "title": "Polizza", "text": "Polizza, (dalla lingua latina \"pollicitatio\", promessa) in diritto, \u00e8 un termine con cui si definisce il documento su cui \u00e8 redatto un contratto di assicurazione e, per estensione, il contratto stesso.\nIn termini pi\u00f9 astratti si definisce polizza il documento che \"comprova\" l'esistenza di un contratto assicurativo.\nStoria.\nL'etimologia di \"polizza\" e pure il vocabolo \"premio\" per indicare il \"prezzo\" da pagare per assicurarsi, rimandano all'originaria natura, meramente aleatoria, del contratto assicurativo. \nCi\u00f2 che la trasforma in un moderno (e lucrativo) atto economico, \u00e8 la tecnica \"assuntiva\" (riferita all'assunzione di rischi omogenei), per cui l'assicuratore \u00e8 in grado di avvalersi di tabelle di probabilit\u00e0 statistica e attuariale, in funzione delle quali il premio (ossia la tariffa) \u00e8 calcolato per ciascun evento in modo da garantire all'impresa di assicurazioni un esercizio (statisticamente) vantaggioso del singolo ramo (danni, vita, incendio, ecc.).\nCaratteristiche.\nStruttura negoziale.\nDa un punto di vista di teoria generale privatistica, si pu\u00f2 affermare che il contratto in esame \u00e8 ad effetto obbligatorio, \"unilaterale\" (nel senso che l'obbligazione \u00e8 testualmente posta a carico del solo assicuratore), a prestazioni corrispettive (detto anche, con termine di schietta derivazione greca \"sinallagmatico\" ).\nLe parti contrattuali.\nSembrerebbe ovvio che le parti fossero: assicurato e assicuratore. \nLa realt\u00e0, come sempre, \u00e8 un po' pi\u00f9 complessa; quanto all'assicuratore, possiamo brevemente fare rinvio a quanto detto circa l'evoluzione da scommessa ad industria (sia pure con l'ulteriore precisazione che, naturalmente, per esercitare questa \"industria\" occorrono particolari autorizzazioni governative).\nPer l'altra parte, per comprendere adeguatamente i contratti assicurativi e le relative polizze, \u00e8 necessario distinguere tra:\nOccorre precisare che, se pure le tre \"figure\" appena descritte spesso s'identificano in un unico soggetto, \u00e8 tutt'altro che raro che i vari soggetti siano ben distinti: \u00e8 tautologico, ad esempio, che nel caso di morte la liquidazione del dovuto avverr\u00e0 in favore di un soggetto diverso dal deceduto, cos\u00ec come \u00e8 normale prassi, da parte di chi eroghi un mutuo, richiedere che la polizza assicurativa sul bene \"finanziato\" vincoli la liquidazione a favore del creditore. \nIl costo determinato, detto \"premio assicurativo\" viene calcolato in base alla probabilit\u00e0 che l'evento stesso si verifichi, al grado del danno assicurato e alla somma assicurativa.\nTipologia.\nAlcuni esempi di polizze assicurative:\nPolizza vita caso morte.\nIn questo caso l'impresa assicura il pagamento di un capitale ai beneficiari indicati in polizza, a seguito della morte dell'assicurato, se questa accade nel periodo di validit\u00e0 del contratto, che pu\u00f2 essere annuale o poliennale.\nDisciplina normativa italiana.\nAi sensi dell'articolo 1882 del Codice civile italiano la polizza \u00e8 un documento con il quale:\nGi\u00e0 nella stringata definizione della legge, \u00e8 adombrata la pluralit\u00e0 dei tipi di contratto assicurativo (polizze) stipulabili, che possono essere innanzitutto classificate per \"rami nel concetto codicistico\" (rispettivamente: ramo danni nella prima parte della definizione codicistica, ove si allude all'indennizzo spettante all'assicurato per ristorarlo dal \"danno\", e \"ramo vita\" nella seconda parte, che si riferisce alla percezione di un \"capitale\" o di una \"rendita\" al verificarsi di un fatto della vita, tipicamente la morte o la sopravvivenza ad una prestabilita data; va segnalato che nell'uso industriale-commerciale l'accezione del termine \"ramo\" \u00e8 molto pi\u00f9 restrittiva talch\u00e9, ad esempio, si parla di ramo incendio, ramo infortuni, ramo responsabilit\u00e0 prodotti, ecc. che pure sarebbero tutte sottospecie del genere \"ramo danni\" ).\nNell'ambito delle garanzie del ramo danni (in senso codicistico), \u00e8 fondamentale la distinzione tra:\nLa Cassazione ha stabilito il divieto di cumulo tra indennizzi assicurativi e risarcimenti civilistici, a fronte di un medesimo evento di danno (sentenza n. 13233 dell'11 giugno 2014).\nOggetto del contratto.\nL'oggetto della polizza in generale \u00e8 l'alea del contratto.\nBisogna poi osservare come, per effetto di comuni principi d' del contratto, l'assicuratore abbia l'onere di circoscrivere nel modo pi\u00f9 esatto le garanzie che intende prestare, poich\u00e9 \u2014 in caso di lacunosit\u00e0 o di formulazioni ambigue \u2014 la polizza dovr\u00e0 essere interpretata nel senso pi\u00f9 favorevole all'assicurato (art. 1370 cod. civ.)\nForma del contratto.\nSebbene il Codice Civile non preveda la forma scritta, obbligatoria solo per gli atti che costituiscono rendite perpetue (1861 e seguenti) o vitalizie (1872 e seguenti) (art. cc), tuttavia l'assicurazione dev'essere provata per iscritto (art. cod. civ.). In caso di inesistenza del contratto scritto, vi provvede la Polizza (la polizza \u00e8 quel documento che attesta l'esistenza del contratto).\nVa osservato che in caso di smarrimento o deterioramento del contratto, il contraente ha sempre diritto di ottenerne copia a sue spese.\nLa \"quietanza\" \u00e8 il documento che formalizza materialmente il pagamento del premio assicurativo.\nLa polizza fideiussoria.\n\u00c8 ampiamente controverso, tra gli studiosi della materia, l'inserimento a pieno titolo della polizza fideiussoria tra i contratti assicurativi propriamente detti.\nVa osservata, peraltro, la sostanziale analogia tra la fideiussione prestata da una banca e quella prestata da una compagnia assicurativa (bench\u00e9, naturalmente, solo nel secondo caso, e pi\u00f9 che altro per tradizione, sia invalso l'uso del vocabolo \"polizza\").\nPer la definizione giuridica della polizza fideiussoria possiamo avvalerci delle autorevoli parole del Consiglio di Stato (decisione numero 4831 del 2001):\nIn altri termini, si afferma relativamente al tipo di polizza in esame che non abbiamo una situazione assimilabile a quella della polizza di responsabilit\u00e0 civile, ma semmai a quella tipica del contratto di garanzia (si confronti con: pegno e ipoteca, ad esempio).\nRileggendo il passo citato, si noti la locuzione \"prestazione di una garanzia a prima richiesta\": in effetti, questa \u00e8 la vera natura del rapporto. Ad una prima richiesta (\"ad nutum\") del creditore garantito, l'assicuratore verser\u00e0 prontamente e senza discussioni la somma pattuita, prendendo giuridicamente il posto del debitore assistito da fideiussione, che nella specie \u00e8 pure il contraente della polizza.\nSi noti, tuttavia, che, a differenza di quanto avviene di regola con la polizza di responsabilit\u00e0 civile, con la polizza fideiussoria l'assicuratore, dopo aver \"onorato\" il proprio impegno (ossia, versata la cauzione pattuita al creditore, nel cui vero interesse \u00e8 stipulato il contratto in questione), tenter\u00e0 senz'altro di recuperare dal contraente (agendo in rivalsa nei suoi confronti) la somma erogata in esecuzione della polizza fideiussoria.\nPolizza vita \"unit linked\".\nLe polizze vita \"unit linked\" sono polizze emesse da compagnie assicurative in cui i premi versati, al netto dei caricamenti, sono utilizzati per sottoscrivere quote di fondi comuni di investimento o Sicav. Il rendimento della polizza sar\u00e0 dato dalla rivalutazione del fondo in cui \u00e8 investita la polizza sottraendone le spese."}
{"id": "452957", "revid": "1318658", "url": "https://it.wikipedia.org/wiki?curid=452957", "title": "Durnwalder", "text": " "}
{"id": "452964", "revid": "287204", "url": "https://it.wikipedia.org/wiki?curid=452964", "title": "Siluro quantico", "text": ""}
{"id": "452966", "revid": "112107850", "url": "https://it.wikipedia.org/wiki?curid=452966", "title": "Moldova", "text": "Moldova \u00e8 la denominazione pi\u00f9 vicina alla lingua romena per indicare:"}
{"id": "452972", "revid": "767487", "url": "https://it.wikipedia.org/wiki?curid=452972", "title": "The Understanding", "text": "The Understanding \u00e8 il secondo album in studio del gruppo musicale norvegese R\u00f6yksopp, pubblicato il 4 luglio 2005.\nDescrizione.\nNelle parti vocali hanno collaborato il cantante house Chelonis R. Jones nel singolo \"49 Percent\" e Karin Dreijer dei Knife nel singolo \"What Else Is There?\". Gli altri brani sono strumentali o cantati dai componenti dei R\u00f6yksopp e dalla cantante norvegese Kate Havnevik.\nLa \"Limited Edition\" si compone di due dischi, venduti in confezione digipak, con 17 brani totali."}
{"id": "452973", "revid": "1543377", "url": "https://it.wikipedia.org/wiki?curid=452973", "title": "Ralph Rose", "text": "Vinse tre titoli olimpici nel getto del peso e medaglie nel lancio del disco e del martello. Il suo record del mondo del peso di 15,54 m rest\u00f2 imbattuto per sedici anni.\nBiografia.\nI Giochi di St. Louis.\nRalph Rose era un uomo imponente, alto 1,97 m per oltre 110\u00a0kg di peso. Nel 1904, quando era uno studente di 19 anni all'Universit\u00e0 del Michigan, vinse sia il getto del peso sia il lancio del disco ai campionati della Big Ten Conference, che vedevano in gara atleti provenienti da dieci universit\u00e0 del Midwest statunitense. Nell'estate di quell'anno partecip\u00f2 alle Olimpiadi di St. Louis con la squadra della \"Chicago Atletic Association\", cimentandosi in quattro gare di lancio e conquistando tre medaglie. Nel martello, dove sopperiva alla tecnica rudimentale di esecuzione con la prestanza fisica, riusc\u00ec a conquistare la medaglia di bronzo con la misura di 45,7 m. Nel disco, nei sei lanci di gara fin\u00ec a pari merito con Martin Sheridan con la miglior misura (39,28 m), ma perse al tiro di spareggio e ottenne solo la medaglia d'argento. La medaglia d'oro arriv\u00f2 nel getto del peso assieme al nuovo record mondiale e olimpico di 14,81 m.\nI Giochi di Londra.\nQuattro anni dopo, ai Giochi di Londra 1908, Rose si riconferm\u00f2 campione olimpico nel getto del peso. La gara si svolse sotto la pioggia, in condizioni avverse che impedirono agli atleti di ottenere i risultati migliori. Rose vinse con la misura di 14,21 m, con ampio margine sulla medaglia d'argento Dennis Horgan (13,62 m) e sul bronzo John Garrels (13,18 m), ma ben al di sotto sia del suo record olimpico sia del suo primato mondiale di 15,12 m stabilito nel 1907 a Montr\u00e9al in Canada. Partecip\u00f2 inoltre, senza risultati di rilievo, alla gara di lancio del disco e al tiro alla fune, dove la squadra statunitense fu battuta al primo turno da Regno Unito II.\nQuell'edizione dei Giochi \u00e8 ricordata anche per l'incidente diplomatico occorso durante la cerimonia di apertura dei Giochi di Londra, quando l'alfiere statunitense non abbass\u00f2 la bandiera al passaggio di fronte al palco reale, contravvenendo alle disposizioni del protocollo. L'episodio non \u00e8 citato nel rapporto ufficiale della IV Olimpiade, ma fu riportato da altre fonti dell'epoca. I dettagli sono per\u00f2 discordanti sull'identit\u00e0 del portabandiera: alcuni indicano Martin Sheridan, altri John Garrels, ma l'ipotesi pi\u00f9 accreditata, suffragata tra l'altro da tre fotografie pubblicate su \"Outing Magazine\", \"Daily Mirror\" e \"Chicago Daily News\", \u00e8 che l'alfiere fosse Ralph Rose, riconoscibile in quanto il pi\u00f9 alto e robusto dell'intera delegazione a stelle e strisce. Il gesto sarebbe stato spiegato in seguito con l'affermazione \"This flags dips to no earthly king\", \"questa bandiera non si inchina di fronte a nessun re della terra\". La frase \u00e8 generalmente attribuita a Martin Sheridan, ma non \u00e8 riportata in nessuna fonte dell'epoca.\nUlteriori successi.\nIl 21 agosto 1909 a San Francisco Ralph Rose stabil\u00ec un nuovo primato del mondo, scagliando il peso a 15,54 m. La misura di Rose rimase imbattuta fino al 1928, quando il tedesco Emil Hirschfeld raggiunse 15,79 m.\nAlla sua terza partecipazione olimpica, a Stoccolma 1912, Rose era atteso come il grande favorito per il getto del peso. Venne invece battuto dal connazionale Patrick McDonald (15,34 m, nuovo record olimpico), e con 15,25 m si ferm\u00f2 alla medaglia d'argento. Ottenne la rivincita su McDonald nel getto del peso a due mani, una competizione in cui venivano sommate le due misure ottenute lanciando l'attrezzo prima con la mano destra poi con la mano sinistra. Rose vinse l'oro facendo segnare la miglior misura della gara con entrambe: 15,23 m con la destra e 12,47 m con la sinistra, per un totale di 27,70 m. Quanto alle altre gare, concluse nono nel lancio del martello con 42,58 m e undicesimo nel lancio del disco con 39,65 m.\nUn anno dopo, Rose mor\u00ec di febbre tifoide a ventotto anni.\nNel 1976 fu inserito nella \"US National Track &amp; Field Hall of Fame\", la hall of fame statunitense dell'atletica leggera."}
{"id": "452977", "revid": "287204", "url": "https://it.wikipedia.org/wiki?curid=452977", "title": "Saint-Eloi (Ain)", "text": ""}
{"id": "452979", "revid": "125438397", "url": "https://it.wikipedia.org/wiki?curid=452979", "title": "Perseo trionfante", "text": "Perseo trionfante \u00e8 una scultura in marmo, opera di Antonio Canova realizzata tra il 1797 e il 1801. Misura in altezza 235cm ed \u00e8 esposta ai Musei Vaticani nella Citt\u00e0 del Vaticano.\nDapprima l'opera doveva essere destinata a Giuseppe Bossi per il Foro Bonaparte a Milano; invece la statua fu acquistata da papa Pio VII nel 1802 e fu collocata in sostituzione all'Apollo del Belvedere, da cui Canova trasse l'ispirazione per la statua, portato dai francesi a Parigi fino al 1815.\nUna seconda versione venne commissionata dalla contessa polacca Waleria Strynowska Tarnowska nel 1804 e oggi \u00e8 esposta al Metropolitan Museum of Art di New York."}
{"id": "452980", "revid": "287204", "url": "https://it.wikipedia.org/wiki?curid=452980", "title": "Saint-Etienne-du-Bois (Ain)", "text": ""}
{"id": "452982", "revid": "287204", "url": "https://it.wikipedia.org/wiki?curid=452982", "title": "Saint-Etienne-sur-Chalaronne", "text": ""}
{"id": "452984", "revid": "287204", "url": "https://it.wikipedia.org/wiki?curid=452984", "title": "Saint-Etienne-sur-Reyssouze", "text": ""}
{"id": "452985", "revid": "1564499", "url": "https://it.wikipedia.org/wiki?curid=452985", "title": "Principato di Salerno", "text": "Il Principato di Salerno ebbe origine nell'851 in seguito alla frammentazione del Principato di Benevento, ovvero della parte del territorio longobardo chiamato \"Langobardia Minor\". Nella prima met\u00e0 degli anni 1000 comprendeva quasi tutta l'Italia meridionale continentale.\nLa nascita del Principato.\nNell'839 Sicardo, principe di Benevento, fu assassinato in una congiura ordita dal suo tesoriere Radelchi e dagli amalfitani. Il popolo di Salerno, in opposizione a Radelchi, proclam\u00f2 principe il fratello di Sicardo, Siconolfo, aprendo di fatto una lotta per la successione. Lo scontro fra i due pretendenti si protrasse per oltre dieci anni, nei quali Siconolfo trasfer\u00ec a Salerno la capitale del principato beneventano.\nLa spartizione dell'849.\nLa controversia fra Siconolfo e Radelchi rendeva pericolosamente instabili gli equilibri politici del Mezzogiorno e suscitava preoccupazioni da parte dell'allora re d'Italia Ludovico, che nell'846 scese in Italia per pacificare le due parti dello scontro. Nell'849 Radelchi riconobbe a Siconolfo il possesso di tutta la parte costiera del Ducato (la migliore), affacciata sul Tirreno e lo Jonio, trasferendogliela in un accordo abbozzato da un certo Totone, nella forma di donazione da parte di Radelchi a Siconolfo. Il sovrano convalid\u00f2 l'accordo di massima gi\u00e0 intervenuto fra i pretendenti, ratificando il capitolare con cui si sanciva l'indipendenza del nuovo Principato di Salerno dal dominio beneventano.\nLa \"Longobardia Minore\" fu divisa in due nuove entit\u00e0 statali e Siconolfo fu confermato Principe di Salerno dall'imperatore.\nSecondo gli accordi, Salerno ebbe tra gli altri i castelli di Montella, Nusco, Avellino, Rota, Sarno, Cimitile, Furculae, Capua, Teano, Sora, Taranto, Latiniano, Cassano, Cosenza, Laino, Conza, Paestum e parte del feudo di Acerenza. A Benevento furono invece assegnati i territori del Sannio e quelli lucani di Melfi, Genzano, Forenza e Venosa. Parte della Calabria e della Puglia restarono invece in mano bizantina.\nLe guerre e le dinastie regnanti.\nLe tensioni e il disordine tuttavia perdurarono: sulla stabilit\u00e0 del Mezzogiorno influivano negativamente le velleit\u00e0 autonomistiche dei signori di Capua, le mire del papato e del Sacro Romano Impero, entrambi decisi ad affermare la propria influenza sull'Italia meridionale, le minacce bizantine e le frequenti incursioni dei Saraceni, non di rado chiamati ad intervenire dagli stessi governanti in conflitto fra loro. Nell'861, Ademaro, figlio di Pietro, usurpatore del trono ai danni del figlio di Siconolfo, fu spodestato da Guaiferio, che instaur\u00f2 sul trono di Salerno la dinastia dei \"Dauferidi\". Nell'871-72, Salerno sub\u00ec un lungo assedio da parte dei musulmani e malgrado la forte resistenza del principe Guaiferio, la citt\u00e0 riusc\u00ec a liberarsi solo grazie all'intervento dell'imperatore Ludovico II, che ottenne in ostaggio i figli del principe quale pegno di fedelt\u00e0.\nI \"Dauferidi\" ressero il principato fino alla morte di Gisulfo I, avvenuta nel 978. Gisulfo, deposto dal fratello Landolfo, lasci\u00f2 il principato al fratello di Landolfo III di Benevento, il potente Pandolfo Testa di Ferro, che dopo aver restaurato Gisulfo come suo vassallo ne eredit\u00f2 i possedimenti. Il Principato pass\u00f2 poi ai duchi di Amalfi con Mansone.\nIl Principato della \"Opulenta Salernum\".\nIl principe Guaimario IV, nella prima met\u00e0 degli anni 1000, annesse anche Amalfi, Sorrento, Gaeta ed il \"Ducato di Puglia e Calabria\", cominciando cos\u00ec ad accarezzare il sogno di riunire tutta l'Italia meridionale. \"Opulenta Salernum\" fu la dizione coniata sulle monete che erano battute dalla citt\u00e0 per i suoi traffici nel X e XI secolo, a testimoniare il momento di particolare splendore.\nIn questo periodo la Scuola Medica Salernitana raggiunse la sua massima fama in tutta l'Europa. Infatti la Scuola Medica Salernitana \u00e8 stata la prima e pi\u00f9 importante istituzione medica d'Europa nel Medioevo (XI secolo). Come tale \u00e8 considerata da molti come l'antesignana delle moderne universit\u00e0.\nIl Principato tuttavia era scosso dalle continue incursioni dei Saraceni e dalle lotte interne per il potere. In uno di questi complotti, nel 1052, Guaimario venne assassinato. Gli succedette il figlio, Gisulfo II, ma il dominio longobardo sul Meridione si avvi\u00f2 ormai al termine.\nIntorno al 1000 fecero la comparsa in Italia Meridionale i guerrieri Normanni, assoldati di volta in volta nelle contese locali dal potente di turno. In particolare si segnal\u00f2 la famiglia degli Altavilla (Hauteville), tra cui spiccava Roberto il Guiscardo che spos\u00f2 la principessa di Salerno Sichelgaita, figlia di Guaimario.\nNel 1076 il Guiscardo assedi\u00f2 Salerno, retta dal cognato e principe Gisulfo II. La citt\u00e0 venne espugnata per fame dopo otto mesi di assedio e il principato pass\u00f2 sotto il dominio normanno. Nel 1078 il duca di Puglia e Calabria, Roberto il Guiscardo, vi trasfer\u00ec da Melfi la capitale del suo dominio. Gisulfo II, ultimo principe longobardo di Salerno, ripar\u00f2 presso la corte papale di Gregorio VII, per poi trascorrere l'ultimo periodo del suo esilio nel castello di Sarno, dove mor\u00ec (1090-91) accudito dalla sorella, la contessa Gaitelgrima.\nSalerno divenne cos\u00ec uno dei centri pi\u00f9 importanti dei territori normanni, che si estendevano sull'intera Italia Meridionale, mantenendo anche la funzione di capitale del ducato di Puglia e Calabria fino al 1127, quando questo fu unito alla contea di Sicilia, e fu quindi sostituita da Palermo.\nLa citt\u00e0 acquist\u00f2 nuova vitalit\u00e0: venne costruita la nuova reggia, Castel Terracena, ed il duomo in stile arabo-normanno, a seguito del ritrovamento sotto la precedente cattedrale delle spoglie mortali di San Matteo apostolo ed evangelista. Il Duomo, fortemente voluto dal Guiscardo per celebrare la propria potenza, fu consacrato dal papa Gregorio VII che risiedeva in esilio a Salerno sotto la protezione del duca normanno. Nel Duomo si venerano tuttora le spoglie dell'Apostolo Matteo, santo patrono della citt\u00e0.\nLe dinastie regnanti.\nSiconidi: 840-853.\nAlla morte di Siconolfo gli succedette il figlio Sicone. Questi non ancora maggiorenne viene messo sotto la tutela di Pietro di Salerno. Dopo due anni di co-reggenza \nPietro usurpa il trono ed il giovane Sicone \u00e8 costretto a fuggire al nord presso l'imperatore Ludovico II. L'imperatore tuttavia conferma il principato a Pietro a cui succede il figlio Ademaro.\nDauferidi: 861-978.\nIl governo di Ademaro fu molto impopolare e reso debole dalle ambizioni autonomistiche di Capua. Nell'861 Guaiferio di Salerno si pose a capo di una rivolta che lo port\u00f2 al potere, instaurando di fatto una nuova dinastia.\nNell'871-72, Salerno sub\u00ec un lungo assedio da parte dei musulmani e malgrado la forte resistenza del principe Guaiferio, la citt\u00e0 riusc\u00ec a liberarsi solo grazie all'intervento dell'imperatore Ludovico II, che ottenne in ostaggio i figli del principe quale pegno di fedelt\u00e0.\nLandolfidi: 978-981.\nNel 974 l'ultimo dei dauferidi, Gisulfo I di Salerno, fu detronizzato dal fratello Landolfo. Accorse in suo aiuto il principe di Benevento e Capua Pandolfo I Testadiferro, che tuttavia restaur\u00f2 Gisulfo solo come suo vassallo. Infatti alla morte di Gisulfo il principato pass\u00f2 a Pandolfo che riunific\u00f2 sotto il suo regno tutti i domini della \"Langobardia Minor\".\nAlla morte di Pandolfo il regno fu diviso tra i suoi due figli: il principato di Benevento and\u00f2 a Landolfo, mentre quello di Salerno and\u00f2 a Pandolfo II.\nDinastia degli amalfitani: 981-983.\nPandolfo II fu osteggiato dal duca di Amalfi Mansone che occup\u00f2 il trono e riusc\u00ec farsi riconoscere dall'imperatore come nuovo principe di Salerno.\nIl governo degli amalfitani fu molto impopolare e nel 983 si ebbe una rivolta con cui fu messo sul trono Giovanni II della casa ducale di Spoleto.\nDinastia di Guaimario IV 983-1077 (detta anche \"sesta dinastia\").\nCon il principe Guaimario IV, nel 1039, il principato raggiunse la sua massima espansione venendo a comprendere anche Amalfi, Sorrento, Gaeta e il ducato di Napoli (giuridicamente un presidio bizantino).\nGuaimario, inoltre, fu acclamato Duca di Puglia e Calabria dai suoi vassalli normanni. In particolare con questi ultimi strinse una vera e propria alleanza che culmin\u00f2 nel matrimonio della figlia, la principessa Sichelgaita, con il condottiero normanno Roberto il Guiscardo.\nGuaimario cominciava cos\u00ec ad accarezzare il sogno di riunire sotto il suo regno tutta l'Italia meridionale. In questo periodo la fama della Scuola Medica Salernitana raggiunse tutta l'Europa.\nNel 1047, tuttavia, l'imperatore priv\u00f2 Guaimario del titolo ducale di Puglia e Calabria, mettendo fine ad una singolare condizione di sovranit\u00e0, scomoda per la corona imperiale.\nNel 1052 a Guaimario succedette il figlio Gisulfo II; in questo periodo fu coniata la moneta con la dicitura \"\"OPULENTA SALERNUM\" che intendenva testimoniare lo splendore del principato. Tale ricchezza non poteva non fare gola ai potenti vicini normanni.\nNel 1076 Roberto il Guiscardo, cognato di Gisulfo, assedi\u00f2 Salerno. La citt\u00e0 venne espugnata per fame dopo otto mesi e il principato pass\u00f2 sotto il dominio normanno. Gisulfo II, ultimo principe longobardo, ripar\u00f2 presso la corte papale di Gregorio VII, per poi trascorrere l'ultimo periodo del suo esilio nel castello di Sarno, dove mor\u00ec (1090-91) accudito dalla sorella, la contessa Gaitelgrima.\nL'eredit\u00e0 del Principato.\nSuccessivamente alla fondazione del Regno di Sicilia nel 1139 da parte di Ruggero II d'Altavilla, il Principato di Salerno fu ricostituito come feudo soggetto alla corona e fu retto, fra gli altri, da esponenti di grandi famiglie aristocratiche italiane come i Colonna, gli Orsini e soprattutto i Sanseverino.\nChi reggeva il feudo era insignito del titolo di \"Principe di Salerno\"\":\nFerrante Sanseverino fu l'ultimo dei Principi di Salerno veri e propri ed ospit\u00f2 a Salerno personaggi rinascimentali come Bernardo, il padre di Torquato Tasso. Contrario all'introduzione dell'Inquisizione spagnola nel suo Principato, entr\u00f2 in conflitto con Carlo V che lo fece morire esiliato in Francia e nel 1553 pose fine al Principato di Salerno. Successivamente il Principato fu messo all'asta e il 20 luglio 1572 fu venduto da Filippo II di Spagna al Duca di Eboli, Nicola Grimaldi, per la cifra di 128.000 scudi.\nInfine, il titolo di \"Principe di Salerno\" rimase in uso fino al 1851, con Leopoldo di Borbone. \nL'ultimo a fregiarsi del titolo di \"Principe di Salerno\" fu Leopoldo di Borbone dal 1817 al 1851."}
{"id": "452987", "revid": "287204", "url": "https://it.wikipedia.org/wiki?curid=452987", "title": "Saint-Etienne-de-Boulogne", "text": ""}
{"id": "452989", "revid": "287204", "url": "https://it.wikipedia.org/wiki?curid=452989", "title": "Saint-Etienne-de-Fontbellon", "text": ""}
{"id": "452990", "revid": "599013", "url": "https://it.wikipedia.org/wiki?curid=452990", "title": "Saint-Etienne-de-Lugdar\u00e8s", "text": ""}
{"id": "452993", "revid": "6923", "url": "https://it.wikipedia.org/wiki?curid=452993", "title": "(Shake, Shake, Shake) Shake Your Booty", "text": "(Shake, Shake, Shake) Shake Your Booty \u00e8 un singolo del gruppo disco KC and the Sunshine Band pubblicato nel 1976 dall'etichetta discografica T.K. Records, estratto dall'album \"Part 3\".\nIl disco.\nIl singolo divent\u00f2 il terzo pezzo del gruppo a raggiungere il primo posto nella classifica Billboard Hot 100, \u00e8 considerata una delle canzoni disco pi\u00f9 popolari di sempre ed \u00e8 l'unica canzone n\u00b0 1 ad avere nel titolo una parola ripetuta quattro volte.\nCover.\n\u00c8 stata remixata dal gruppo tedesco di musica techno Scooter."}
{"id": "452994", "revid": "287204", "url": "https://it.wikipedia.org/wiki?curid=452994", "title": "Saint-Etienne-de-Serre", "text": ""}
{"id": "452995", "revid": "287204", "url": "https://it.wikipedia.org/wiki?curid=452995", "title": "Saint-Etienne-de-Valoux", "text": ""}
{"id": "452996", "revid": "3270291", "url": "https://it.wikipedia.org/wiki?curid=452996", "title": "Veprinac", "text": ""}
{"id": "452999", "revid": "339392", "url": "https://it.wikipedia.org/wiki?curid=452999", "title": "Cuoca Doris", "text": ""}
{"id": "453001", "revid": "2175", "url": "https://it.wikipedia.org/wiki?curid=453001", "title": "Pont-de-Claix", "text": ""}
{"id": "453004", "revid": "54354", "url": "https://it.wikipedia.org/wiki?curid=453004", "title": "Microperizoma", "text": ""}
{"id": "453007", "revid": "2175", "url": "https://it.wikipedia.org/wiki?curid=453007", "title": "Saint-Hilaire du Touvet", "text": ""}
{"id": "453009", "revid": "2056951", "url": "https://it.wikipedia.org/wiki?curid=453009", "title": "Trattato", "text": ""}
{"id": "453010", "revid": "2175", "url": "https://it.wikipedia.org/wiki?curid=453010", "title": "Marches (Savoia)", "text": ""}
{"id": "453011", "revid": "2175", "url": "https://it.wikipedia.org/wiki?curid=453011", "title": "Les Marches (Savoia)", "text": ""}
{"id": "453012", "revid": "2175", "url": "https://it.wikipedia.org/wiki?curid=453012", "title": "Mollettes", "text": ""}
{"id": "453014", "revid": "2175", "url": "https://it.wikipedia.org/wiki?curid=453014", "title": "L\u00e9ch\u00e8re", "text": ""}
{"id": "453016", "revid": "2175", "url": "https://it.wikipedia.org/wiki?curid=453016", "title": "Thuile", "text": ""}
{"id": "453018", "revid": "6923", "url": "https://it.wikipedia.org/wiki?curid=453018", "title": "NSU RO80", "text": ""}
{"id": "453019", "revid": "7077", "url": "https://it.wikipedia.org/wiki?curid=453019", "title": "Final Fantasy VII - Advent Children", "text": ""}
{"id": "453020", "revid": "125269341", "url": "https://it.wikipedia.org/wiki?curid=453020", "title": "Rock Lee", "text": " \u00e8 un personaggio del manga ed anime \"Naruto\", scritto e disegnato dal mangaka Masashi Kishimoto. \u00c8 uno dei personaggi che rappresentano la parte \"comica\" di Naruto in alcune occasioni, sebbene le vicende del personaggio siano ricche di insegnamenti e anche drammatiche. \u00c8 il \"pupillo\" di Gai Maito ed \u00e8 uno dei personaggi del manga pi\u00f9 presenti nei videogiochi, OAV e altri media legati alla serie.\nIl personaggio.\nCreazione e aspetto.\nInsieme al suo maestro Gai Maito, anche Lee \u00e8 stato ispirato dalla leggenda delle Arti Marziali Bruce Lee, con cui condivide, oltre al nome, anche la data di nascita. Il suo carattere \u00e8 stato da alcuni considerato simile a quello di Noel Gallagher, anche se il carattere di Lee \u00e8 quello pi\u00f9 complesso all'interno della serie ed \u00e8 uno dei preferiti dell'autore Masashi Kishimoto. Durante il design di Lee, Kishimoto aveva pensato di renderlo un abile maneggiatore di armi orientali, tra cui il nunchaku; tuttavia, a causa del tempo dovuto per disegnare questo genere d'armi, decise di rinunciare. I \"temi\" principali di Rock Lee nella serie sono il duro lavoro e l'impegno: Kishimoto in un'intervista ha dichiarato di aver voluto creare Lee per ricordare questi valori che oggi sono un po' caduti nel dimenticatoio.\nIn un'intervista Masashi Kishimoto ha rivelato che si \u00e8 divertito molto a disegnare Lee e ha dichiarato che ha voluto creare questo personaggio e Sakura per simboleggiare la debolezza umana, almeno all'inizio.\nL'aspetto di Rock Lee \u00e8 alquanto stravagante e buffo: egli \u00e8 conosciuto per le sue spesse sopracciglia, la sua lucente capigliatura a scodella e un incredibile zelo. Tutti questi aspetti lo rendono particolarmente poco attraente e buffo, ma Lee non se ne vergogna, anzi ne va addirittura fiero. A causa delle sue sopracciglia, viene spesso chiamato da Naruto Mr. Sopracciglia (nel doppiaggio italiano). Rock Lee indossa sempre una tuta verde con le cavigliere arancioni (che nascondono dei pesantissimi pesi) regalatagli dal maestro Gai. Secondo quest'ultimo, essa \u00e8 particolarmente comoda nei combattimenti e rende i movimenti molto pi\u00f9 liberi. Inoltre garantisce un'ottima traspirazione ed \u00e8 dotata di propriet\u00e0 eccezionali contro l'umidit\u00e0. Gai rivela che \u00e8 \"l'indumento perfetto per l'atleta perfetto\".\nPersonalit\u00e0.\nLee \u00e8 il classico esempio di personaggio esperto nell'uso delle arti marziali: oltre a parlare sempre in modo molto formale, anche con gli amici, dimostra rispetto per tutti i nemici che affronta, non abbandonandosi mai a commenti sarcastici su di loro. \u00c8 inoltre estremamente rispettoso delle leggi e dei regolamenti. Lee ha una vera e propria venerazione per il proprio maestro, Gai Maito, tanto da infuriarsi immediatamente se qualcuno ne parla male, e ne condivide la passione per il duro allenamento fisico, spesso decisamente \"originale\". Il rapporto che lo lega al maestro \u00e8 dovuto anche dal fatto che Gai \u00e8 stata la prima persona a fidarsi di Lee, aiutandolo nel suo allenamento. Come segno di rispetto al maestro, Lee ha adottato il suo \"look\" e le sue capacit\u00e0 ninja. Rock Lee \u00e8 anche molto competitivo nei confronti di Sasuke e Neji, il suo compagno di squadra. Proprio per questo assomiglia molto a Naruto. Solitamente lo si vede scommettere con s\u00e9 stesso di compiere un determinato allenamento (fare 1000 flessioni ad esempio) e, se non dovesse riuscirci, di farne un altro pi\u00f9 duro, in una catena che virtualmente non ha mai fine. Lee dimostra in molte occasioni di essere innamorato di Sakura; proprio per questo cerca ogni volta di proteggerla a costo di rischiare la vita. Nonostante ci\u00f2, Sakura lo evita per il suo aspetto. Rock Lee, con tutta probabilit\u00e0, \u00e8 convinto che Sakura sia ancora innamorata di Sasuke. Durante uno dei filler della serie animata, lo si vede partecipare con Gai ad un allenamento di maratona durante il quale si corre anche durante il sonno. Durante lo stesso filler scopriamo la passione di Lee per il Curry estremamente piccante, di cui va letteralmente matto. Porta sempre con s\u00e9 un taccuino per appunti, dove annota ogni suggerimento del Maestro Gai.\nRock Lee presenta numerosi aspetti parodistici presenti negli anime e nei manga dedicati alle arti marziali. Sotto quest'ottica sono ben comprensibili le scene in cui si trova con il suo maestro Gai, quando utilizza la \"posa da figo\" (braccio teso in avanti, occhiolino, mano chiusa ad eccezione del pollice e sorriso a trentadue denti con tanto di stellina, su uno sfondo con le onde che si infrangono sugli scogli), gli assurdi allenamenti a cui maestro e allievo si sottopongono (portare pesi alle caviglie), atteggiamenti e modi di fare verso cui Kakashi spesso si dispera, dicendo che sono troppo antiquati.\nStoria.\nRock Lee, durante gli anni in accademia, viene continuamente preso in giro dai compagni perch\u00e9 non sa utilizzare le arti magiche e le arti illusiorie. Nonostante ci\u00f2, Lee continua a migliorare le proprie abilit\u00e0 allenandosi esclusivamente sulle arti marziali. Dopo essere stato promosso Genin, Lee entra a far parte del Team Gai, capitanato da Gai Maito. Il maestro lo migliora a tal punto che il ragazzo impara le tecniche del Loto e l'apertura delle otto porte di chakra. Tuttavia, i miglioramenti di Lee vengono continuamente oscurati dalla bravura di Neji Hyuga, suo compagno di squadra.\nAll'inizio della prima parte del manga, Lee partecipa all'esame di selezione dei Chunin dove affronta Gaara, venendo sconfitto dopo una lunga lotta in cui Lee si dimostra a tratti incredibilmente superiore all'avversario. Dopo l'attacco di Orochimaru alla Foglia, Lee riceve la notizia che, a causa delle ferite riportate nello scontro con Gaara, non potr\u00e0 pi\u00f9 essere un ninja. Il ragazzo decide, quindi, di affidarsi a Tsunade, la quale lo opera e lo guarisce, nonostante la difficolt\u00e0 dell'operazione. Inizialmente escluso dalla squadra inviata per il recupero di Sasuke, Rock Lee sopraggiunge in aiuto di Naruto durante lo scontro con Kimimaro, decidendo di combattere l'avversario al posto dell'amico. Nonostante ci\u00f2 viene sconfitto dall'avversario, ma viene salvato dall'intervento di Gaara con il quale riesce a resistere a Kimimaro, che muore un attimo prima di sferrare il colpo di grazia a causa della sua malattia.\nLee riappare all'inizio della seconda parte del manga dove, insieme al resto del Team Gai, viene inviato da Tsunade come supporto al team Kakashi nel Villaggio della Sabbia contro l'Organizzazione Alba. Affronta prima una copia di Kisame Hoshigaki, per poi affrontare una copia di s\u00e9 stesso, che riuscir\u00e0 a sconfiggere solo con la propria forza di volont\u00e0. Dopo l'invasione di Pain, Lee ritorna subito al villaggio per poi ripartire insieme a Sakura, Kiba e Sai alla ricerca di Sasuke, ma durante il tragitto, la ragazza addormenta i compagni con un sonnifero impedendogli, quindi, di raggiungere l'Uchiha.\nRock Lee viene reclutato nella Terza Divisione, comandata da Kakashi. Combatte contro alcuni Zetsu bianchi sconfiggendoli assieme ai suoi compagni, dopo di che in un momento critico arriver\u00e0 a dare manforte col resto dell'alleanza ninja a Gai, Kakashi, Killer Bee e Naruto. Successivamente Neji perder\u00e0 la vita di fronte a Lee che ne uscir\u00e0 distrutto e pianger\u00e0 per il suo compagno e caro amico. Da li in poi Naruto utilizzer\u00e0 una strategia che prevede di donare il chakra del nove code ai suoi compagni. Forte di questo chakra Rock Lee si lancer\u00e0 contro Madara Uchiha, tagliando il corpo del nemico in due con un calcio potentissimo tanto \u00e8 che lo stesso Madara mostrer\u00e0 segni di stupore per ci\u00f2 che \u00e8 avvenuto. Lee in seguito sostiene Gai durante lo scontro con Madara (mostrando di saper aprire la sesta porta) e insieme a molti altri ninja viene soggiogato dallo Tsukuyomi Infinito.\nAlcuni anni dopo la fine della guerra, viene rivelato che Lee ha avuto un figlio, Metal Lee. Nell'epilogo lo si vede mentre allena suo figlio.\nCapacit\u00e0 ninja.\nLee non \u00e8 in grado di utilizzare n\u00e9 le arti magiche n\u00e9 quelle illusorie ma solo le arti marziali: grazie tuttavia all'allenamento con il suo maestro Gai \u00e8 divenuto capace di scagliare attacchi fisici di una potenza devastante. Come il suo maestro indossa sempre dei pesi alle caviglie che pu\u00f2 togliere solo in casi estremi: quando se ne libera la sua gi\u00e0 impressionante velocit\u00e0 aumenta in maniera incredibile, diventando tanto veloce da risultare quasi invisibile all'occhio umano.\nParte del suo stile di combattimento coinvolge l'apertura delle otto porte difensive del corpo, ovvero lo sblocco dei limitatori naturali della quantit\u00e0 di chakra che un ninja pu\u00f2 attingere dal suo corpo, con la conseguenza di ottenere forza e velocit\u00e0 sovrumane: su un totale di otto porte Lee ha dimostrato di poterne aprire cinque nella prima serie e sei durante la grande guerra ninja. Conosce anche due tecniche del Loto: il Loto frontale, che pu\u00f2 utilizzare secondo quanto gli \u00e8 stato ordinato da Gai solo per proteggere chi ama, e il Loto posteriore.\nPossiede inoltre una naturale predisposizione per lo stile dell'ubriaco: se beve anche una piccola quantit\u00e0 di alcol cade in uno stato di disorientamento pressoch\u00e9 totale ma la sua incredibile abilit\u00e0 marziale non viene meno, rendendolo un avversario imprevedibile e pericolosissimo anche perch\u00e9 attacca indistintamente chiunque gli si pari davanti; basta comunque una piccola ferita per risvegliarlo. Sembra inoltre in grado di combattere anche quando \u00e8 quasi incosciente.\nAltri media.\nLee \u00e8 uno dei personaggi pi\u00f9 presenti in Naruto, sia nel manga che nell'anime. Appare anche in alcuni film; nel terzo film della serie \"\", Lee partecipa ad una missione insieme al Team 7, mentre in gli viene assegnata la protezione di Shion e parte con Naruto, Sakura, e Neji, per il Paese dei Demoni. Lee appare anche nel terzo OAV dove, insieme a tutti i protagonisti, partecipa ad un torneo nel Villaggio della Foglia, perdendo contro Naruto.\nLee appare anche in molti videogame tra i quali la serie di e la serie di .\nNel videogioco \"\", Lee fa la sua prima apparizione con l'aspetto della seconda serie.\nRock Lee \u00e8 anche il personaggio principale di un manga, spin-off di Naruto, disegnato da Kenji Taira e che \u00e8 stato pubblicato sulla rivista Sh\u016beisha ossia Rock Lee no Seishun Full-Power Ninden.\nNel manga \"Raruto\" appare la sua parodia: \"Ron-Liin\".\nAccoglienza.\nLee \u00e8 un personaggio molto popolare nei sondaggi della Sh\u014dnen Jump, arrivando addirittura una volta al quinto posto. Nei successivi sondaggi, Lee \u00e8 sceso al decimo posto. In un'intervista, Brian Donovan, doppiatore di Lee, ha rivelato di amare il personaggio proprio per la sua personalit\u00e0. \u00c8 stato commercializzato diverso merchandise basato su Rock Lee, incluse figurine e peluche. IGN ha rivelato che Lee \u00e8 uno dei loro personaggi preferiti nella serie, aggiungendo, per\u00f2, che \u00e8 anche un \"tipo di rigido\" a causa della sua personalit\u00e0 gentile. Active Anime ha lodato la personalit\u00e0 comica di Lee all'interno della serie."}
{"id": "453021", "revid": "1543377", "url": "https://it.wikipedia.org/wiki?curid=453021", "title": "San \u0120wann", "text": "San \u0120wann,\n (in italiano storico anche \"San Giovanni a Malta\"; in inglese \"Saint John\") \u00e8 un comune di Malta e la settima citt\u00e0 dell'arcipelago, con una popolazione di 12.523 abitanti a marzo 2014. Il territorio comunale era anticamente diviso tra Birchircara e San Giuliano.\nStoria.\nSan \u0120wann ha una storia antica interconnessa con la storia nazionale maltese. Per secoli, questa localit\u00e0 affacciata su Porto Marsamxett era nota come Msiera\u0127 e anche come Tal-G\u0127arg\u0127ar.\nNell'era neolitica la gente sicuramente viveva su questa imponente collina fra le valli di Wied G\u0127omor e di Wied G\u0127ollieqa, come si pu\u00f2 vedere dalle famose 'carrovie' intagliate nella pietra. Questa gente potrebbe aver vissuto nelle caverne simili a quelle che si trovano vicino al Santuario di Tal-Mensija. Dei templi megalitici furono costruiti nelle vicinanze nel XV secolo a.C.\nLa parrocchia di San \u0120wann \u00e8 dedicata alla Madonna di Lourdes."}
{"id": "453025", "revid": "37401", "url": "https://it.wikipedia.org/wiki?curid=453025", "title": "David", "text": ""}
{"id": "453027", "revid": "34392", "url": "https://it.wikipedia.org/wiki?curid=453027", "title": "Re David", "text": ""}
{"id": "453029", "revid": "1272592", "url": "https://it.wikipedia.org/wiki?curid=453029", "title": "Moggi", "text": ""}
{"id": "453033", "revid": "81310913", "url": "https://it.wikipedia.org/wiki?curid=453033", "title": "Monteverde Vecchio", "text": ""}
{"id": "453047", "revid": "7077", "url": "https://it.wikipedia.org/wiki?curid=453047", "title": "Crisis Core - Final Fantasy VII", "text": ""}
{"id": "453049", "revid": "1335892", "url": "https://it.wikipedia.org/wiki?curid=453049", "title": "Ubi tu Gaius, ibi ego Gaia", "text": "Ubi tu Gaius, ibi ego Gaia (anche in versione contratta: Ubi tu ibi ego) \u00e8 una formula rituale delle nozze latine, con cui uno sposo e una sposa si promettono di amarsi di fronte a un flamine, e significa: \"Dove tu sarai [Gaio], l\u00ec io sar\u00f2 [Gaia]\"; cio\u00e8, con una perifrasi, \"ovunque tu sarai, io sar\u00f2\". Con tale formula, nel rito solenne del matrimonio romano, la sposa si impegnava ad assumere il nome dello sposo e a coabitare con lui."}
{"id": "453052", "revid": "1543377", "url": "https://it.wikipedia.org/wiki?curid=453052", "title": "Economia dell'Australia", "text": "L'economia dell'Australia, membro dell'OCSE dal 1971, \u00e8 la 12\u00aa al mondo per volume. Il relativo indice di sviluppo umano stilato dall'ONU, inclusivo del tasso di sviluppo economico, \u00e8 il secondo pi\u00f9 alto al mondo, superiore a quello di Canada, Giappone e di molti Paesi del Nord Europa. Il Paese esporta soprattutto prodotti non lavorati mentre le importazioni riguardano prodotti finiti. Questo comporta, tuttavia, che il paese sia vulnerabile alle fluttuazioni dei prezzi sul mercato, all'inflazione dei paesi fornitori e alle variazioni di crescita economica dei paesi cui sono destinate le materie prime.\nL'agricoltura e le esportazioni di minerali hanno avuto una forte rilevanza per la crescita dell'economia; attualmente il paese \u00e8 uno dei principali fornitori mondiali di minerali. Il commercio australiano ha prodotto, solo nel 2012, circa 440 miliardi di dollari di ricavi, di cui 240 dovuti alle esportazioni. Il paese, oltre che a essere autosufficiente per i generi alimentari, \u00e8 un grandissimo esportatore di frumento, carni, latticini e lana. Tuttavia, anche se l'agricoltura mantiene una certa importanza, occupa meno del 3% della quota del PIL, mentre l'industria, che nel secondo Novecento ha dato un rapido sviluppo al Paese, oggi occupa il 15%, mentre il settore manifatturiero l'11%. Il terziario \u00e8 tutt'oggi il maggior settore che partecipa al Prodotto Interno Lordo con oltre il 70%. Importante \u00e8 l'allevamento e l'esportazioni di bovini e di lana all'avanguardia a livello mondiale.La superficie coltivata non va oltre il 6% del territorio. Il frumento occupa circa la met\u00e0 del lavorato mentre il foraggio e altri cereali il 20%. La produzione nel Paese \u00e8 altamente meccanizzata e diffusa. Circa il 70% \u00e8 destinato all'esportazione.all'estero.\nIl problema dell'irrigazione \u00e8 comune a tutte le zone agricole, fatta eccezione per quelle altamente piovose. In diverse aree, l'aumento della salinit\u00e0 del terreno si profila come minaccia per l'ambiente e per la produzione; per ridurne l'impatto e per risparmiare sull'impiego di costose risorse idriche, sono in corso diversi progetti pilota con utilizzo di biotecnologie. L'Australia ha la minore disponibilit\u00e0 di acqua tra tutti i paesi abitati. Data l'ampia diffusione delle coltivazioni, questo fatto \u00e8 all'attenzione degli abitanti quanto dei loro rappresentanti politici. Nel 2004 il governo centrale ha permesso la creazione di un vero e proprio libero mercato dell'acqua. \u00c8 ora possibile agli agricoltori commercializzare il prezioso bene attraverso il confine di stato federale, ed ai governi confinanti di acquistarlo. Questo dovrebbe tradursi in un beneficio per le aziende pi\u00f9 grosse, che hanno maggiore produttivit\u00e0 e disponibilit\u00e0 di capitali. Le aziende pi\u00f9 piccole, parzialmente rinunciando ad irrigare le aree a minore produttivit\u00e0, potrebbero comunque realizzare qualcosa oltre ad influire positivamente sul mercato. Tuttavia i risultati di questa politica necessitano del tempo necessario a valutarne la portata ed il successo. Interventi pubblici diretti sono allo studio per la costruzione di dighe e per il riciclaggio delle acque reflue.Dopo la seconda guerra mondiale, il potenziale industriale dell'Australia ha conosciuto una notevole crescita, grazie all'introduzione di nuove produzioni e allo sviluppo di quelle esistenti. Nel 2002, l'industria manifatturiera partecipava per l'11,8% alla formazione del prodotto interno lordo, mentre l'intero comparto industriale ne forniva il 25,9%, assorbendo il 21% della forza lavoro. Nel Nuovo Galles del Sud, soprattutto a Sydney e a Newcastle e nello stato di Victoria, in particolare l'area metropolitana di Melbourne, vi sono i principali centri industriali. Nel Nuovo Galles del Sud sono particolarmente sviluppate l'industria siderurgica e metallurgica, meccanica, in particolare il settore aeronautico, elettronica e petrolchimica, e la produzione di fibre sintetiche e di cavi elettrici.A Melbourne si trova la produzione e l'assemblaggio di macchinari e autoveicoli, l'industria alimentare e quella delle confezioni. Geelong, vicino a Melbourne, \u00e8 nota per i suoi lanifici e per l'industria automobilistica, dominata da marchi come Holden e Ford Australia. In Australia Meridionale, la cui economia \u00e8 stata tradizionalmente di tipo agricolo e pastorale, si \u00e8 assistito dopo il 1950 allo sviluppo di numerosi e importanti centri manifatturieri, tra cui Adelaide e Whyalla. Anche Brisbane e Townsville, nel Queensland, sono importanti distretti industriali. In Tasmania, sostenute da un potenziale idroelettrico a basso costo, si sono sviluppate l'industria metallurgica, con impianti di produzione per elettrolisi dello zinco, l'industria della carta e degli alimenti. I principali centri industriali dell'isola sono Hobart e Launceston. L'Australia Occidentale rimane invece caratterizzato dall'economia improntata su industria mineraria e turismo.\nOggi l'Australia \u00e8 legata a doppio filo a India e Cina, paesi cui fornisce i metalli e i minerali necessari alla vertiginosa crescita economica che stanno vivendo. Questo, assieme a un'azione rapida dei governi, ha permesso all'Australia di evitare le crisi economica mondiale e continuare a registrare tassi di crescita intorno al 3% annuo. L'economia australiana, tuttavia, rimane soggetta alle oscillazioni delle economie dei maggiori partner commerciali, creando problemi non solo di carattere economico, ma anche di politica interna."}
{"id": "453053", "revid": "92920", "url": "https://it.wikipedia.org/wiki?curid=453053", "title": "Kings of Convenience", "text": "I Kings of Convenience sono un duo indie folk formato da Erlend \u00d8ye e Eirik Glambek B\u00f8e, provenienti da Bergen, una citt\u00e0 della Norvegia. La loro musica \u00e8 caratterizzata da sonorit\u00e0 delicate, acustiche, da voci morbide e da complesse evoluzioni armoniche con le chitarre. Entrambi i componenti del gruppo compongono e cantano i brani presenti sugli album.\nBiografia.\nErlend \u00d8ye e Eirik Glambek B\u00f8e sono nati entrambi a Bergen nel 1975. A differenza di quanto da loro dichiarato, ossia che si erano conosciuti all'et\u00e0 di 11 anni durante la finale scolastica di una gara di geografia, si sono conosciuti a 16 anni alle scuole superiori. Nel 1992 formano il loro primo gruppo, chiamato \"Skog\" (che in norvegese significa \"foresta\") con due loro amici, e pubblicano sotto questo nome l'EP \"Tom Tids Tale\". Qualche tempo dopo la fine delle scuole superiori, per\u00f2, il progetto \u00e8 abbandonato e il gruppo si scioglie. Nell'estate del 1998 Eirik Glambek B\u00f8e e Erlend \u00d8ye decidono di tornare insieme col nome di \"Kings of Convenience\", in italiano \"Re di comodo\". Il nome del gruppo si ispira al fatto che i due, in quel momento, si trovassero a Londra con nient'altro che due chitarre acustiche, dovendo quindi fare di necessit\u00e0 virt\u00f9.\nDopo aver partecipato ad alcuni festival nelle citt\u00e0 europee, il duo firma un contratto con la casa discografica statunitense Kindercore. Dopo un breve periodo di lavoro a Londra con l'allora produttore artistico dei Coldplay Ken Nelson, nel 2000 pubblicano il loro primo album, \"Kings of Convenience\", destinato al solo mercato statunitense e canadese.\nIl loro debutto su scala mondiale avviene invece l'anno successivo, con \"Quiet Is the New Loud\": l'album riprende molte delle tracce gi\u00e0 presenti in \"Kings of Convenience\", con l'aggiunta di alcune nuove canzoni. L'album ottenne un ottimo successo, tanto da avviare un piccolo movimento di gruppi musicali, chiamato \"new acoustic movement\" (tra i quali si segnalano i Turin Brakes), ispirato allo stile di Simon &amp; Garfunkel e incentrato su melodie intricate e sofisticate.\nNel 2001 viene pubblicato \"Versus\", un album di remix delle tracce di \"Quiet Is the New Loud\". In seguito il gruppo si \u00e8 preso una pausa di 3 anni, durante la quale Eirik ha terminato gli studi di psicologia ed Erlend ha preso parte a vari progetti come DJ pubblicando gli album \"Dj Kicks\" nel 2002 e \"Unrest\" nel 2003.\nIl secondo album di inediti \"Riot on an Empty Street\" viene pubblicato nel 2004 e riscontra un successo di pubblico ancora pi\u00f9 eclatante, mostrando inoltre una decisa evoluzione nelle composizioni e negli arrangiamenti: pur senza stravolgere le sonorit\u00e0 complesse e delicate, le chitarre vengono affiancate da una maggior variet\u00e0 di strumenti, con apporto notevole di pianoforti e archi. Il primo singolo \"Misread\" raggiunge anche l'Italia e diviene una delle canzoni pi\u00f9 popolari dell'estate 2004. Anche il secondo singolo, \"I'd Rather Dance with You\", accompagnato da un videoclip molto ironico che gioca sull'aspetto \u201cda secchione\u201d di \u00d8ye, ottiene grande visibilit\u00e0, arrivando a vincere gli Mtv Music Awards del 2004 nella categoria miglior video. L'album del 2004 vede anche la collaborazione della cantautrice canadese Leslie Feist in due canzoni: (\"Know-how\" e \"The Build-up\").\nDal 2005 il gruppo \u00e8 rimasto pressoch\u00e9 inattivo, dando adito ad alcune voci riguardanti un possibile scioglimento.\nDurante il periodo di inattivit\u00e0 come \"Kings of Convenience\" entrambi i membri hanno avuto un altro gruppo parallelo: Erlend dopo essersi trasferito a Berlino nel 2004 ha fondato il gruppo dei The Whitest Boy Alive, mentre Eirik con gli ex componenti degli Skog ha dato vita ai Kommode, ha intrapreso gli studi di architettura ed \u00e8 diventato padre.\nIl 7 marzo 2007 sono tornati a calcare il palco, grazie a due concerti tenutisi a Citt\u00e0 del Messico: in quell'occasione hanno annunciato l'inizio dei lavori per il loro nuovo album che, almeno nella fase iniziale, si sono svolti a Puerto Vallarta in Messico, per poi spostarsi al Grieghallen's Studio di Bergen e nell'appartamento di Erlend.\nLa registrazione dell'album \u00e8 stata completata nel 2008 all'Esagono Studio di Rubiera, in provincia di Reggio Emilia, citt\u00e0 del loro produttore artistico Davide Bertolini.\nIl 25 settembre 2009, cinque anni dopo il precedente, esce l'album: \"Declaration of Dependence\". I singoli trainanti dell'album sono \"Mrs. Cold\" e \"Boat Behind\", quest'ultima scritta durante il concerto di Bari nel 2004.\nIl 22 febbraio 2010 \u00e8 uscito un loro EP intitolato \"Kings of Convenience\u2019s Live Acoustic Sessions - Milan 2009\" registrato l'anno prima alla Fnac di Milano. L'EP comprende 4 tracce: \"24-25 (Acoustic Session)\", \"Winning a Battle\", \"Losing the War (Acoustic Session)\", \"Boat Behind (Acoustic Session)\" e \"Love Is No Big Truth (Acoustic Session)\".\nIl 30 aprile 2021 viene pubblicato il nuovo singolo \"Rocky Trail\", primo brano estratto dal nuovo album \"Peace or Love\"; contestualmente, il duo annuncia tramite i loro canali social ufficiali che questo sar\u00e0 disponibile dal 18 giugno dello stesso anno."}
{"id": "453059", "revid": "1305772", "url": "https://it.wikipedia.org/wiki?curid=453059", "title": "Pok\u00e9mon Stadium", "text": "Pok\u00e9mon Stadium \u00e8 un videogioco della serie \"Pok\u00e9mon\" pubblicato per Nintendo 64.\nVersioni.\nPok\u00e9mon Stadium 0.\nIl primo \"Pok\u00e9mon Stadium\", denominato \"Pok\u00e9mon Stadium 0\" dai fan, usc\u00ec in Giappone nell'agosto del 1998. Questo gioco conteneva solo 40 Pok\u00e9mon appartenenti alla prima generazione, a differenza dei titoli per Game Boy che ne presentavano 151. Questa versione non venne mai pubblicata fuori dal Giappone.\nI 40 Pok\u00e9mon inclusi nel gioco erano:\nPok\u00e9mon Stadium.\nIl titolo distribuito in Nord America ed in Europa con il nome \"Pok\u00e9mon Stadium\", venne chiamato \"Pok\u00e9mon Stadium 2\" in Giappone. Questa versione permette di controllare tutti i 151 Pok\u00e9mon della prima generazione presenti nei videogiochi \"Pok\u00e9mon Rosso\" e \"Blu\" e \"Pok\u00e9mon Giallo\".\nLo scopo del gioco \u00e8 far combattere i propri Pok\u00e9mon (trasferibili da e verso i titoli della prima generazione tramite il Transfer Pack) all'interno di un'arena. Sono disponibili varie modalit\u00e0, una delle quali permette di sfidare i capipalestra di Kanto e di accedere alla Lega Pok\u00e9mon della regione. In questa modalit\u00e0 \u00e8 possibile ricevere un Pok\u00e9mon tra Bulbasaur, Charmander, Squirtle, Hitmonlee, Hitmonchan, Eevee, Omanyte o Kabuto.\nOltre alla possibilit\u00e0 di effettuare minigiochi, inserendo una cartuccia di \"Rosso\", \"Blu\" o \"Giallo\" nel Transfer Pack \u00e8 possibile giocare ai tre titoli per Game Boy della serie \"Pok\u00e9mon\" sulla console Nintendo 64.\nMinigiochi.\nNel videogioco sono presenti 9 differenti minigiochi:\nAccoglienza.\n\"Pok\u00e9mon Stadium\" ha ricevuto recensioni contrastanti dalla critica. Il collaboratore di GameSpot Jeff Gerstmann ha dato al gioco un punteggio di 5,7 definendolo \"mediocre\" in quanto gameplay \"sembra ridimensionato e semplificato, anche se paragonato ai giochi originali per Game Boy\". Peer Schneider di IGN ha scritto al gioco 8,2 , definendolo \"un acquisto irrinunciabile per i fan dei Pok\u00e9mon\", notando per\u00f2 che \"l'audio non \u00e8 affatto vicino alla qualit\u00e0 di alcune delle recenti pubblicazioni di Nintendo\". Riguardo alla voce fuori campo che commenta l'andamento della patita, una caratteristica frequentemente criticata dai commentatori, Ben Martin di RPGamer ha scritto che: \"Dato il suo vocabolario molto limitato e i suoi commenti continui per ogni singola azione, \u00e8 certamente una bella opzione poter spegnere questo tizio\". Nella sua recensione sul sito web Cubed3, Ross Morley ha elogiato il sistema di battaglia del gioco per i suoi \"bellissimi modelli 3D, gli effetti speciali e la sua gamma di opzioni\".\nNel suo primo mese di vendite in Nord America, \"Pok\u00e9mon Stadium\" ha venduto oltre un milione di copie ed \u00e8 diventato il gioco per console pi\u00f9 venduto del Paese nel 2000. Nintendo of America ha annunciato che sarebbe stato rilasciato come titolo Player's Choice il 26 dicembre 2000. Sono state vendute circa 3,97 milioni di copie: 3,16 milioni negli Stati Uniti, in Giappone e nel Regno Unito."}
{"id": "453062", "revid": "7077", "url": "https://it.wikipedia.org/wiki?curid=453062", "title": "Dirge of Cerberus - Final Fantasy VII", "text": ""}
{"id": "453079", "revid": "647919", "url": "https://it.wikipedia.org/wiki?curid=453079", "title": "Giornata mondiale della Pace", "text": ""}
{"id": "453085", "revid": "767487", "url": "https://it.wikipedia.org/wiki?curid=453085", "title": "No Angels", "text": "Le No Angels sono una girlband tedesca nata nel 2000 nel programma di fama internazionale \"Popstars\". Il gruppo canta in inglese ed ha avuto grande successo nell'Europa centrale grazie soprattutto al singolo \"Daylight in your eyes\" e all'album di debutto \"Elle'ments\", che hanno reso la girlband tedesca una delle girlband europee di maggior successo all'inizio del terzo millennio.\nNato come un quintetto, il gruppo \u00e8 successivamente diventato un quartetto ed ha venduto pi\u00f9 di 5 milioni di copie fino al 2003, l'anno in cui la band annunci\u00f2 lo scioglimento. Il 31 gennaio 2007 \u00e8 stata confermata la riunione del gruppo (alla quale hanno preso parte quattro delle componenti originali) e dopo quattro anni di pausa nell'aprile 2007 \u00e8 stato pubblicato l'album \"Destiny\". Il 24 maggio 2008 le No Angels hanno rappresentato la Germania all'Eurovision Song Contest (Eurovision Song Contest 2008) con il brano \"Disappear\".\nStoria.\n\"Popstars\", nascono le No Angels.\nNell'agosto 2000 la rete tedesca \"RTL II\" d\u00e0 il via alla prima edizione di \"Popstars\", show alla ricerca di talenti canori. Pi\u00f9 di 4500 ragazze partecipano ai provini tenuti ad Amburgo, Berlino, Francoforte, Lipsia, Colonia, Oberhausen, Stoccarda e Monaco, giudicate dal presentatore olandese Simone Angel, dal booker Mario M. Mendryzcki e dal direttore dell\"'A&amp;R\" (\"Artists and Repertoire\") Rainer Moslener. Dopo varie eliminazioni, le trentadue ragazze rimaste si riuniscono a Maiorca in Spagna e prendono lezioni di canto, danza e fitness lavorando con il coreografo Detlef \"D!\" Soost. I tre giurati continuano ad eliminare due o tre ragazze ogni giorno e le undici finaliste tornano in Germania per attendere il verdetto finale.\nNel novembre 2000 nascono le No Angels. Le cinque componenti del gruppo sono Vanessa Petruo (Vany), Ljudmila Djakovska (Lucy), Sandy M\u00f6lling, Nadja Benaissa e Jessica Wahls (Jess).\n\"Elle'ments\", una scommessa vinta.\nDopo mesi in sala d'incisione il 5 febbraio 2001 le No Angels pubblicano il primo singolo \"Daylight in your eyes\" che raggiunge presto la vetta delle classifiche tedesche, austriache e svizzere. Il brano diventa una hit anche fuori dai confini di lingua tedesca conquistando la numero 1 in Brasile, Estonia e Lussemburgo, inoltre entra in classifica in Francia, Lituania, Polonia e Regno Unito. Dopo aver registrato una nuova versione \"meno sexy\" del video, il gruppo debutta con minor successo nelle classifiche statunitensi ottenendo una discreta numero 36 posizione nella \"Billboard Hot Singles Sales\".\nIl 12 marzo 2001 viene pubblicato l'album di debutto \"Elle'ments\", contenente brani prodotti da Thorsten Br\u00f6tzmann, Leslie Mandoki e Peter Ries, che vende oltre 1,1 milioni di copie in tutto il mondo, diventando l'album tedesco pi\u00f9 venduto del 2000. \"Elle'ments\" conquista cinque dischi di platino e svariati dischi d'oro, inoltre la band ottiene diversi premi musicali internazionali molto ambiti, un World Music Award, due ECHO Awards ed un Bambi.\nGrazie ad una massiccia campagna mediatica il gruppo, sulla cresta dell'onda, pubblica il secondo singolo \"Rivers of joy\" che raggiunge la Top Ten tedesca e svizzera e successivamente il terzo singolo \"There must be an angel\", cover del brano di successo inciso nel 1985 dagli Eurythmics, che segna il ritorno della band alla numero 1 in Germania, Austria, Brasile e Lussemburgo conquistando un disco d'oro. Il brano viene utilizzato come colonna sonora del film d'animazione \"Der Kleine Eisb\u00e4r\" ed ottiene recensioni positive dai critici musicali.\nIl 1\u00ba ottobre 2001 viene pubblicata la \"Winter Edition\" di \"Elle'ments\" contenente i brani del primo album, pi\u00f9 il singolo \"There must be an angel\" e i brani \"What am I supposed to do\" e \"100% Emotional\", b-side inseriti negli ultimi due singoli, che assieme alla \"Karaoke Edition\" porta le vendite dell'album a oltre 2 milioni di copie.\nL'ultimo singolo estratto da \"Elle'ments\" \u00e8 \"When the angels sing\", pubblicato come doppio-singolo assieme ad \"Atlantis\", duetto con Donovan inserito nella colonna sonora del film d'animazione della Walt Disney Atlantis - L'impero perduto, che raggiunge la Top Five in Germania ed Austria.\nDopo aver aperto vari concerti dei Westlife e di DJ Bobo, la band annuncia il \"Rivers of Joy Tour\" con 30 date dal 19 ottobre al 10 dicembre 2001 che registrano il tutto esaurito.\n\"Now... Us!\", il successo continua.\nIn seguito ad un breve ritiro dalle scene le No Angels nel gennaio 2002 iniziano a lavorare al loro secondo album. Per garantire un album pi\u00f9 personale rispetto ad \"Elle'ments\", ogni membro del gruppo decide di lavorare sui testi e le melodie. La casa discografica decide inizialmente di pubblicare il brano \"2 Get over You\" come apripista dell'album, ma dopo le pressioni della band il 6 maggio 2002 viene pubblicato un doppio singolo contenente il brano \"Something about us\", scritto da Vanessa Petruo e Alexander Geringas, una sorta di presa in giro nei confronti dei media che nonostante il grande successo del gruppo non crede nelle reali capacit\u00e0 artistiche delle componenti, e \"Like ice in the sunshine\", utilizzato come jingle per lo spot della \"Langnese\" (Algida). Il singolo raggiunge la numero 1 in Germania (dove stazione per oltre un mese), Austria e Lussemburgo, entra in Top Ten in Svizzera e debutta per la prima volta nella classifica ungherese. Tra l'altro \"Something about us\" si piazza alla numero 3 nella \"European Top 200 Singles\".\nIl 24 giugno 2002 viene pubblicato il secondo album \"Now... Us!\" contenente brani scritti e prodotti da Mousse T., La Carr, Pontus S\u00f6derqvist e Peter Ries. La maggior parte dei critici musicali lodano la band per aver inserito nell'album materiale personale e un sound pi\u00f9 maturo e meno convenzionale con l'influenza del soul e dell'r&amp;b, alcuni invece lo definiscono \"mediocre teen pop\". Nonostante ci\u00f2 l'album diventa un grande successo raggiungendo la numero 1 in Germania, la numero 2 in Austria e la numero 4 in Svizzera, conquistando un disco di platino e due dischi d'oro.\nDall'album vengono estratti altri due singoli, la hit estiva \"Still in love with you\" (con la quale la band debutta nella classifica russa) e il brano funk prodotto da Mousse T. \"Let's go to bed\", il primo singolo del gruppo a non raggiungere la Top Ten tedesca, tuttavia ottiene un buon piazzamento, numero 7 nella \"German Dancefloor Chart\", diventando uno dei brani pi\u00f9 programmati nelle discoteche.\nNell'ottobre 2002 le No Angels tengono un concerto speciale al \"Tr\u00e4nenpalast\" di Berlino, nel corso del quale le loro maggiori hits e alcuni brani selezionati dai primi due album vengono riproposti in versione swing. Il 29 novembre 2002 viene pubblicato il CD/DVD \"When the angels swing\" che raggiunge la numero 9 in Germania ottenendo un disco d'oro, trainato dal singolo \"All cried out\", cover di un brano di Alison Moyet. La canzone viene realizzata in due versioni, una pop ed una swing, per promuovere l'album \"When the angels swing\" e la \"Winter Edition\" di \"Now...Us!\".\nAlla fine del 2002 Jessica abbandona il gruppo per dedicarsi all'imminente nascita della prima figlia. Le altre componenti del gruppo concedono a Jess alcuni mesi di pausa con l'intenzione di reintegrarla nella band a marzo 2003, tuttavia il management del gruppo decide di trasformare le No Angels in un quartetto.\n\"Pure\", l'ultimo album prima dello scioglimento.\nIl 25 agosto 2003 le quattro componenti rimaste pubblicano il terzo album \"Pure\". Il sound pop maturo e decisamente innovativo viene apprezzato dalla critica, tuttavia l'album vende 'solo' 250.000 copie non riuscendo ad eguagliare i successi precedenti. Dall'album vengono estratti tre singoli, l'apripista \"No angel (It's all in your mind)\" che raggiunge la numero 1 in Germania e la Top Ten austriaca, e i singoli \"Someday\" e \"Feelgood lies\" che si posiziano entrambi alla numero 1 dell'airplay radiofonico ed entrano nella Top 5 tedesca dei singoli pi\u00f9 venduti.\nLa casa discografica decide di pubblicare un quarto singolo, \"Eleven out of ten\", mai uscito in quanto il 5 settembre 2003, dopo tre anni di grandi successi, il quartetto annuncia lo scioglimento. Mentre i media parlano di \"pausa creativa\", le ragazze e il loro management cancellano tutte le date del \"Pure Acoustic Tour\" previsto per il 2004.\nIl 24 novembre 2003 viene pubblicato l'ultimo singolo \"Reason\", una versione nuovamente arrangiata del brano \"That's the reason\" contenuto nell'album \"Elle'ments\", che raggiunge la numero 9 in Germania e la Top 20 austriaca. Il singolo \u00e8 incluso nell'album \"The Best of No Angels\", raccolta di successi del gruppo uscita il 1\u00ba dicembre 2003, che segna la fine del gruppo.\nPer questo singolo e l'ultimo concerto torna anche la componente Jessica Wahls\nL'ultimo concerto del gruppo si \u00e8 tenuto il 28 novembre 2003 all\"'Olympiahalle\" di Monaco.\nIl 5 luglio 2004 la casa discografica pubblica il CD/DVD \"Acoustic Angels\", album live registrato al \"P1\" di Monaco, pubblicato inizialmente in cofanetto assieme all'album \"Pure\". L'album entra nella Top 100 tedesca, mentre il DVD si piazza alla numero 36 dei DVD pi\u00f9 venduti in Germania.\n\"Destiny\", la reunion.\nA giugno 2006 Lucy comunica a Vany, Sandy, Nadja e Jess il desiderio di tornare a lavorare assieme. Mentre Vanessa Petruo rifiuta di tornare nella band per concentrarsi sulla sua carriera di cantante ed attrice, le altre accettano la proposta di Lucy ed iniziano a preparare il loro ritorno in segreto. Dopo il susseguirsi di voci sempre pi\u00f9 insistenti circa la riunione del gruppo, il 31 gennaio 2007 durante una conferenza stampa, viene confermata la notizia.\nIl 16 marzo 2007 viene pubblicato il singolo \"Goodbye to yesterday\" che raggiunge la Top 5 in Germania e la Top 20 in Austria, Svizzera e Lituania. Il brano fa da apripista all'album \"Destiny\" pubblicato il 13 aprile 2007 e prodotto da Boogieman, Tobias Gustafsson, Steve Mac, Max Martin, Adrian Newman e il Redfly team. Il lavoro \u00e8 accolto positivamente dalla critica che apprezza il sound e le performance vocali delle quattro componenti. L'album debutta alla numero 4 in Germania, alla numero 14 in Austria e alla numero 22 in Svizzera, non riuscendo cos\u00ec ad eguagliare il successo degli anni precedenti.\nIl secondo singolo, \"Maybe\", si rivela un insuccesso. Raggiunge la numero 36 in Germania e la numero 62 in Austria non riuscendo ad entrare nella Top 100 svizzera. Il terzo (doppio) singolo \"Amaze me/Teardrops\" non va molto meglio. Per risollevare le sorti dell'album le No Angels sfruttano una nuova strategia di mercato, promuovendo entrambi i brani con due cd singoli e due videoclip diversi, tuttavia il singolo non riesce a sfondare piazzandosi solo alla numero 25 in Germania.\nAlla fine del 2007 il gruppo produce \"Life's a miracle\", brano della colonna sonora del lungometraggio d'animazione \"Kleiner Dodo\", prodotto dalla Warner Bros.\nL'Eurovision Song Contest e altre attivit\u00e0.\nNel gennaio 2008 il gruppo viene selezionato per partecipare alle pre-selezioni nazionali dell'Eurovision Song Contest con il brano \"Disappear\".\nDopo diverse settimane di promozione e l'uscita del singolo, che raggiunge la numero 4 posizione della Top 10 Tedesca, la numero 21 posizione nell'Eurochart Hot 100 Singles ed entra in classifica anche in Bulgaria, Lituania ed Ungheria, le No Angels entrano in competizione il 6 marzo. Nella serata finale ottengono il 50% dei voti contro Carolin Fortenbacher, Tommy Reeve, i Cinema Bizarre e i Marquees vincendo le selezioni.\nNel marzo 2008 vengono pubblicate ben due nuove versioni dell'album \"Destiny\", una \"Limited Pur Edition\" contenente il brano \"Disappear\" e la versione \"Reloaded\" contenente remix, b-side e un DVD con diversi videoclip e performance live.\nIl 12 maggio viene pubblicata una nuova raccolta dei successi del gruppo intitolata \"Very Best of No Angels\" destinata all'intero mercato europeo (fatta eccezione per la Germania, l'Austria e la Svizzera).\nEssendo la Germania parte delle cosiddette Big Five (le nazioni sponsorizzatrici della manifestazione), le No Angels accedono direttamente alla finale dell'Eurofestival. Con soli 14 punti (12 assegnati dalla Bulgaria, paese natio di Lucy, e 2 dalla Svizzera), le ragazze si classificano al 23\u00ba posto su 25, davanti a Polonia e Regno Unito.\nIl gruppo si sposta poi a Los Angeles e New York per lavorare con un nuovo team di produttori al quinto album in uscita nella primavera 2009.\nRobert Bell, leader dei Kool and the gantg ha confermato in una recente intervista di voler realizzare un reportage sulla girlband tedesca destinato alla trasmissione sulle emittenti televisive americane MTVe VH1.\nL'11 aprile 2009 Nadja viene arresta dalla polizia di Darmstadt con l'accusa di aver infettato un uomo durante un rapporto sessuale non protetto. Si scopre cos\u00ec che la ragazza \u00e8 sieropositiva.\n\"Welcome to the dance\".\nIl 21 agosto 2009 esce il singolo \"One Life\", che anticipa l'uscita dell'album \"Welcome to the Dance\", pubblicato l'11 settembre dello stesso anno. L'album raggiunge solamente la numero 26 in Germania e rimane in classifica solo per due settimane. Il secondo singolo \"Derailed\" viene pubblicato come singolo promo per le radio a causa dell'insuccesso dell'album.\nNel 2010 il gruppo parte per un nuovo tour acustico e in questa occasione che Nadja si assenta in tutte le date per poi lasciarlo definitivamente in settembre dello stesso anno. La cantante \u00e8 stata processata e condannata a 300 giorni di servizi civili.\n10 anni di carriera e la fine del gruppo.\nLe No Angels festeggiano il 5 febbraio 2011 i loro primi 10 anni di carriera artistica. Numerose indiscrezioni dicono che sia in uscita un cd live per festeggiare quest'anniversario, ma il progetto del disco live \u00e8 stato accantonato, il gruppo dopo alcuni anni di pausa nel 2015 ha reso ufficiale lo scioglimento.\n20 anni di carriera 2021.\nAlla fine del 2020, la BMG ha acquisito il catalogo dell'ex etichetta delle No Angels Cheyenne Records, che comprende pi\u00f9 di 600 registrazioni master di band e artisti solisti emersi dalla serie Popstars tra il 2000 e il 2010. Il 27 novembre 2020, a seguito della loro assenza dalle piattaforme di streaming digitale per cinque anni, \u00e8 stato pubblicato online il catalogo della band in merito al periodo che va dal 2000 al 2004, accompagnato da una campagna digitale e dal rilascio di versioni in alta definizione dei loro video musicali ufficiali originali e una ristampa fisica del loro singolo di debutto \"Daylight in Your Eyes\". A seguito dei grandi numeri ottenuti dai portali streaming, l\u2019interesse da parte dei media e della loro base di fan convince Benaissa, Diakovska, M\u00f6lling e Wahls a lanciare un account Instagram ufficiale attraverso il quale hanno iniziato a condividere foto private e ospitato diversi live streaming nelle settimane seguenti. Esattamente come per la loro reunion del 2007, uno dei componenti del gruppo, ovvero Vanessa Petruo ha rifiutato di partecipare alle attivit\u00e0 promozionali, affermando il suo desiderio di non voler pi\u00f9 apparire pubblicamente. Per commemorare l'uscita nel 2001 di \"Daylight in Your Eyes\", il 5 febbraio 2021 \u00e8 stato pubblicato su YouTube un video del testo della canzone. La stessa settimana, \u00e8 stato annunciato che la band si sarebbe riunita per un'esibizione su Schlagerchampions 2021 il 27 febbraio 2021. Una \"versione celebrativa\" di \"Daylight in Your Eyes\", con voci completamente nuove, \u00e8 stata rilasciata il 12 febbraio 2021. Il 27 febbraio 2021 viene annunciata l\u2019uscita dell\u2019album \u201c20\u201d e reso disponibile il pre-order nello stesso momento. L\u2019album verr\u00e0 rilasciato il 4 giugno 2021 e conterr\u00e0 oltre alle nuove versioni dei pi\u00f9 grandi successi della band anche cinque inediti. Le registrazioni sono avvenute separatamente tra Stati Uniti, Germania e Bulgaria."}
{"id": "453101", "revid": "289247", "url": "https://it.wikipedia.org/wiki?curid=453101", "title": "Lingua newari", "text": ""}
{"id": "453105", "revid": "638792", "url": "https://it.wikipedia.org/wiki?curid=453105", "title": "On\u0113sama", "text": " \u00e8 un termine giapponese che solitamente indica la sorella maggiore di chi parla. Viene utilizzato tanto nella vita reale, quanto nel contesto degli anime e dei manga, dove ha assunto la valenza di stereotipo di genere. Viene spesso utilizzato per riferirsi ad una qualsiasi ragazza di et\u00e0 maggiore, o ad una ragazza meritevole di un particolare rispetto. Le formule \"on\u0113san\" ed \"on\u0113chan\" sono ugualmente comuni, ma rispettivamente meno enfatiche e molto pi\u00f9 familiari.\nA causa del suo uso formale, il termine \u00e8 spesso utilizzato soprattutto nei generi \"hentai\" e \"yuri\". In tal caso, assume delle connotazioni del tutto proprie: nel primo caso ha lo stesso valore dell'inglese mistress e si riferisce a chi \u00e8 dominante nella coppia. Nel secondo caso, invece, indica una ragazza di et\u00e0 maggiore rispetto alla protagonista e che solitamente \u00e8 oggetto di ammirazione da parte di molti.\n\"On\u0113sama\" nel genere \"yuri\".\nL'archetipo della \"on\u0113sama\", nel genere \"yuri\", \u00e8 solitamente rappresentato da una ragazza di liceo, particolarmente graziosa e bella, che gli altri personaggi vedono come un idolo irraggiungibile. \u00c8 per questo motivo che di solito la \"on\u0113sama\" sembra distante, distaccata, introversa o fredda, poco avvezza ai rapporti interpersonali.\nEsteriormente, rappresenta quasi sempre la bellezza tradizionale giapponese, con lunghi capelli neri, occhi scuri, movimenti che esaltano l'eleganza ed un fisico alto e slanciato. La sua estrazione sociale \u00e8 quasi sempre alta, se non addirittura aristocratica.\nNell'universo \"yuri\", solitamente, la \"on\u0113sama\" \u00e8 accompagnata da un personaggio a lei complementare - la \"k\u014dhai\" - rappresentata solitamente da una ragazzina dolce, innocente, timida che prova nei confronti della \"on\u0113sama\" un sentimento di ammirazione e che di solito \u00e8 animata dal mero desiderio di riuscire a diventarne amica. Dal canto suo, la \"on\u0113sama\" \u00e8 portata a proteggere la sua \"k\u014dhai\", vedendo in lei l'unica persona in grado di abbattere le mura che il suo stesso status sociale le ha costruito intorno.\nIl rapporto che si crea fra le due, quindi, \u00e8 sempre non paritario. "}
{"id": "453118", "revid": "31789", "url": "https://it.wikipedia.org/wiki?curid=453118", "title": "Caprese", "text": ""}
{"id": "453155", "revid": "124644145", "url": "https://it.wikipedia.org/wiki?curid=453155", "title": "Duchi e principi di Benevento", "text": "Il seguente \u00e8 un elenco dei duchi e principi di Benevento, che ressero lo Stato beneventano dalla fondazione sotto i Longobardi all'annessione allo Stato della Chiesa, inclusa la parentesi napoleonica.\nDuchi di Benevento.\nI Duchi di Benevento del Ducato di Benevento\nArechi II mir\u00f2 a diventare re dei Longobardi nel 774. Fallito nell'impresa, ottenne da re Desiderio di essere elevato al rango di principe.\nPrincipi di Benevento.\nAnche Principi di Capua dal 900 al 981.\nNel 1053 i Normanni, che avevano occupato la stessa citt\u00e0 di Benevento gi\u00e0 dal 1047 (sotto Umfredo d'Altavilla), cedettero il principato al Papa.\nPrincipi di Benevento sotto la signoria papale.\nNel 1078 il principato cadde nelle mani dei Normanni guidati da Roberto il Guiscardo.\nPrincipi normanni di Benevento.\nIl Guiscardo restitu\u00ec il principato al Papa, ma da allora la citt\u00e0 cadde sotto il dominio diretto della Chiesa e nessun principe fu pi\u00f9 nominato fino al 1806."}
{"id": "453173", "revid": "4506", "url": "https://it.wikipedia.org/wiki?curid=453173", "title": "Confreria", "text": ""}
{"id": "453241", "revid": "77358", "url": "https://it.wikipedia.org/wiki?curid=453241", "title": "Squali", "text": ""}
{"id": "453267", "revid": "1013865", "url": "https://it.wikipedia.org/wiki?curid=453267", "title": "Sabaragamuwa", "text": "Sabaragamuwa \u00e8 una provincia dello Sri Lanka, con capoluogo Ratnapura. \nSi estende nel sud-ovest del paese, su una superficie di 4902\u00a0km\u00b2. Prende il nome dalla catena montuosa che l'attraversa.\nDistretti.\nLa provincia comprende due distretti: "}
{"id": "453269", "revid": "1442080", "url": "https://it.wikipedia.org/wiki?curid=453269", "title": "David Deutsch", "text": "Premiato con il premio Dirac nel 1998, \u00e8 professore presso il dipartimento di fisica atomica e laser presso il centro per la computazione quantistica, nel laboratorio Clarendon dell'Universit\u00e0 di Oxford. \u00c8 un pioniere dei computer quantistici, avendo formulato una descrizione della macchina di Turing quantistica, e un promotore di varie versioni dell'interpretazione a molti mondi della meccanica quantistica, basate sugli studi e sulle idee formulati da Hugh Everett III negli anni cinquanta.\nContributi scientifici.\nDavid Deutsch pubblic\u00f2 nel 1985 un articolo intitolato \"Quantum theory, the Church-Turing principle and the universal quantum computer\", in cui descrisse le caratteristiche del computer quantistico:\nBasandosi sulla tesi di Church-Turing, David Deutsch si spinse inoltre ad avanzare il principio secondo cui \"ciascun sistema fisico finitamente realizzabile pu\u00f2 essere perfettamente simulato da un modello universale di macchina computazionale operante con risorse finite\". Secondo Deutsch, questo principio implica che un computer quantistico \u00e8 in grado di simulare qualsiasi esperimento fisico.\nNel 2000 pubblic\u00f2 uno studio, assieme a P. Hayden, dove si discute il paradosso di Einstein-Podolsky-Rosen (\"EPR\") e i legami fra questo e la non-localit\u00e0 della meccanica quantistica.\nLibri di divulgazione.\nDavid Deutsch ha pubblicato anche due libri di divulgazione. Nel primo, \"The Fabric of Reality\" del 1997 (Traduzione: \"La trama della realt\u00e0\", Einaudi, 1997), ha discusso le implicazioni per la meccanica quantistica dell'interpretazione a molti mondi, del computer quantistico e delle basi della conoscenza in fisica. Nel secondo, \"Beginning of Infinity\" del 2011 (Traduzione: \"L'inizio dell'infinito\", Einaudi, 2013), tratta della ricerca di verit\u00e0, sia scientifiche sia morali, e del benessere del genere umano. Affronta il tema del progresso e della sua eventuale fine, per esaurimento o per catastrofe, o della sua indefinita progressione.\nArticoli di divulgazione.\nInsieme a Michael Lockwood pubblic\u00f2 su \"Scientific American\" (articolo riportato in Italia nella raccolta della rivista \"Le Scienze\": \"quaderni\", volume n\u00b097, marzo 2000, e titolato \"La fisica quantistica del viaggio nel tempo\") l'ipotesi della possibilit\u00e0 di viaggi temporali, nello specifico anche nel proprio passato, secondo l'interpretazione a molti mondi. In breve, le potenziali incongruenze logiche (e rispettivi paradossi) dovute agli spostamenti nel periodo gi\u00e0 vissuto, nel contesto dei \"molti mondi\" verrebbero evitate dalla biforcazione della realt\u00e0 che ne segue. Cos\u00ec il ritorno al momento iniziale di qualche corso temporale provocherebbe s\u00ec un suo alternativo sviluppo storico, ma parallelo al precedente e non interferente con esso. Gli autori, nei capoversi finali, anche rispondendo allo scetticismo di S.Hawking, puntualizzano che la possibilit\u00e0 di tali navigazioni temporali resterebbe limitata alla data in cui l'eventuale circuito, o relativo passaggio, comincerebbe ad essere funzionante. Un tunnel spaziotemporale, in cui fosse percorribile un insieme di CTC (curva tempo chiusa), aperto per la prima volta il 17 novembre del 2118 alle ore 11:58, sarebbe ripercorribile indietro, dal futuro al passato, solo fin a quella stessa ora e d\u00ec del 2118.\nPremi.\n\u00c8 stato premiato con il premio Dirac nel 1998 e nel 2005 ha ricevuto il premio \"Edge of Computation Science Prize\"."}
{"id": "453270", "revid": "79754349", "url": "https://it.wikipedia.org/wiki?curid=453270", "title": "Robert Kerr", "text": ""}
{"id": "453281", "revid": "287204", "url": "https://it.wikipedia.org/wiki?curid=453281", "title": "Lingua Tamil", "text": ""}
{"id": "453283", "revid": "47767", "url": "https://it.wikipedia.org/wiki?curid=453283", "title": "Winston Wolf", "text": ""}
{"id": "453289", "revid": "842", "url": "https://it.wikipedia.org/wiki?curid=453289", "title": "Motore warp", "text": ""}
{"id": "453290", "revid": "15756", "url": "https://it.wikipedia.org/wiki?curid=453290", "title": "Sovrani di Dalriada", "text": "Questo \u00e8 un elenco dei Re di D\u00e1l Riata, un regno di origine incerta, la cui territorialit\u00e0 \u00e8 individuata nella Scozia occidentale e Irlanda settentrionale. La maggior parte dei re di D\u00e1l Riata, insieme con i successivi governanti di Alba e di Scozia, fanno risalire la loro discendenza a Fergus M\u00f3r mac Eirc, e anche nel XVI secolo Giacomo VI di Scozia chiam\u00f2 s\u00e9 stesso il \"felice monarca nato dalla razza di Fergus\".\nOrigine.\nDalla met\u00e0 del VI secolo in poi gli Annali irlandesi riportano plausibilmente la morte dei re di D\u00e1l Riata, a cominciare da quella di Comgall mac Domangairt, 538-545 circa, e di suo fratello Gabr\u00e1n, 558-560 circa L'ultimo re attestato di D\u00e1l Riata \u00e8 Fergus mac Echdach, fratello e successore di \u00c1ed Find, la cui morte viene riportata negli Annali dell'Ulster nel 781. Si era pensato che gli elenchi originali dei re, da cui le annotazioni dell'Alto Medioevo furono derivate, finissero con Fergus. Dopo Fergus la storia di D\u00e1l Riata \u00e8 molto incerta, sebbene ci sia stato un rapporto della morte nel 792 di Donncoirce (\"Dorm Corci, re di D\u00e1l Riata\"), ma di cui niente di pi\u00f9 si conosce.\nD\u00e1l Riata era divisa in un numero di \"gruppi di consanguinei\" (\"kingroups\") o dinastie (che conseguivano il potere sovrano) chiamati \"cen\u00e9la\", dei quali il Cen\u00e9l nGabr\u00e1in di Kintyre (che rivendicava la provenienza del suo lignaggio da Gabr\u00e1n mac Domangairt) e il Cen\u00e9l Loairn (che proclamava la sua discendenza da Loarn figlio di Fergus M\u00f3r). Data la natura delle genealogia del primo periodo medievale, e i dubbi espressi anche da scrittori contemporanei, come il compilatore del Senchus fer n-Alban, non sarebbe sensato fare troppo affidamento su tali \"rivendicazioni\".\nGli annali non sono interamente costituiti da nomi di re. Per esempio, c'\u00e8 una vera differenza tra un \"Re di D\u00e1l Riata\" e un \"Signore di D\u00e1l Riata\"? Una possibile fonte di confusione \u00e8 quella che il vicino regno dei Cruithne di D\u00e1l nAraide nell'Ulster aveva un simile nome quando venne poi latinizzato in Dalaradia, mentre D\u00e1l Riata divenne Dalriada, in modo che sia possibile che qualcuno tra i pi\u00f9 oscuri governanti possa essere stato attribuito erroneamente a D\u00e1l Riata. \u00c8 stato proposto, ma con poco sostegno, che la parte irlandese di D\u00e1l Riata potesse avere un'esistenza separata da quella scozzese dopo la met\u00e0 del VII secolo, in modo che un re governasse in Irlanda, mentre un altro in Scozia.\nFonti.\nLe principali fonti sui sovrani di D\u00e1l Riata includono:\nTra le fonti meno importanti ci sono:\nElementi contrastanti e di disaccordo presenti nelle fonti le rendono di difficile interpretazione. Senza contare che alcuni elementi furono ampliati solo in seguito."}
{"id": "453292", "revid": "10431", "url": "https://it.wikipedia.org/wiki?curid=453292", "title": "Ras Dascian", "text": "Il Ras Dascian (in amarico \u122b\u1235 \u12f0\u1300\u1295, \"Capo delle Guardie\") \u00e8 una montagna dell'Africa orientale e con i suoi 4549 metri di altezza \u00e8 la massima elevazione dell'Etiopia e la quarta in Africa, dopo il Kilimanjaro, il Monte Kenya e il Monte Stanley. Costituisce la ventitreesima cima pi\u00f9 prominente del pianeta.\nDescrizione.\nFa parte dei monti Semien protetti per una parte dal Parco nazionale del Semien ed \u00e8 situata nella parte settentrionale del paese a nord est del lago Tana.\nIl monte (d'estate) \u00e8 soggetto durante la notte a violente e improvvise bufere di neve, ma, siccome l'escursione termica tra giorno e notte \u00e8 notevole, le massime giornaliere spesso raggiungono i 5-8 gradi e, di conseguenza, sciolgono gran parte della neve caduta. \u00c8 anche possibile che, sebbene questa eventualit\u00e0 sia pi\u00f9 remota, si verifichino nevicate anche di giorno, a causa di venti provenienti da Oriente che abbassano veritiginosamente la temperatura. Durante il periodo pi\u00f9 freddo nevica raramente (perch\u00e9 gran parte delle abbondanti precipitazioni annuali in Etiopia cadono in estate) con giornate soleggiate e fredde e temperature massime che difficilmente superano i -5\u00b0 gradi.\nMisurazione dell'altezza.\nL'altezza del Ras Dascian \u00e8 stata molto dibattuta. Costituisce la misura di montagna pi\u00f9 variamente quotata in rete. La misura di 4620 metri del D'Abbadie, effettuata nel 1873 con una poligonale trigonometrica riferita al mare a Gibuti \u00e8 la pi\u00f9 frequentemente riportata. Non \u00e8 per\u00f2 compatibile con il rilievo dallo Shuttle del 2000, SRTM, che ha la cella di un secondo d'arco pi\u00f9 alta in zona a 4527 metri. Il rilievo ammette una tolleranza massima di 30 metri.\nUna missione Italo-Francese dovrebbe aver messo fine alla disputa in modo definitivo. Il 19 settembre 2007, con l'uso della tecnologia GPS differenziale DGPS, due delle tre cime sono state misurate rispettivamente a 4520 e 4549 metri con una tolleranza massima di due metri.\nTra le valutazioni disponibili ed ancora riportate in rete e su diverse carte ricordiamo in ordine crescente:\n4440 metri di alcuni siti turistici, 4507 metri di una diffusa carta canadese, 4533 di una valutazione dell'Ethiopian Mapping Agency ora superata, 4543 di un rilievo statunitense dei primi anni sessanta, 4550 della Central Statistic Authority Etiopica, 4620 metri del D'Abbadie nella misura sopra citata, 4663 metri di una significativa carta Russa.\nStoria.\nLa montagna fu teatro di una missione coloniale Italiana nel 1936. La seconda guerra d'Etiopia fin\u00ec ufficialmente sui suoi bastioni, quando il console (grado militare della MVSN equivalente a quello di colonnello) Italo Romegialli, alla guida di 66 alpini prese una misura esagerata delle cime della zona, le pi\u00f9 alte vette dell'\"Impero\", dopo aver messo in fuga Ras Immir\u00f9, ultimo generale Etiopico. Un attento confronto tra i dati pubblicati dal Romegialli all'epoca e la moderna cartografia rende evidente che intorno al passo del Bwait spostarono la lancetta del barometro Lufft usato per la misura, aggiungendo circa 500m alla stessa, risultata poi 5050 metri.\nAlpinismo.\nLa prima ascensione del Ras Dashan di cui si ha notizia fu quella di Ferret e Galinier nel 1841. La cima non \u00e8 distante da alcuni villaggi prossimi ai 4000 metri e dista un'ora di cammino da un sentiero frequentato. Un forte sito a circa 4.100 metri a poco dalla cima \u00e8 stato teatro di una battaglia fra due dignitari locali (due fratelli con grado di \"deggiasmacc\" - colonnelli) molto prima. Un solo breve tratto della salita \u00e8 di primo grado, mentre dei locali hanno raggiunto la vetta per altra via senza usare le mani. \u00c8 dunque del tutto improbabile che quella dei due ufficiali francesi sia stata la prima scalata."}
{"id": "453302", "revid": "2153076", "url": "https://it.wikipedia.org/wiki?curid=453302", "title": "Quiet Is the New Loud", "text": "Quiet Is the New Loud \u00e8 il primo album pubblicato dai Kings of Convenience, uscito il 29 gennaio 2001.\nIl disco.\nQuest'album segna l'esordio nel mercato mondiale dei Kings of Convenience. Esso infatti \u00e8 preceduto da un album, l'omonimo \"Kings of Convenience\", che viene distribuito solo negli Stati Uniti e Canada. \"Quiet Is the New Loud\" riprende molte tracce del lavoro precedente, a cui ne vengono aggiunte di nuove."}
{"id": "453321", "revid": "1543377", "url": "https://it.wikipedia.org/wiki?curid=453321", "title": "Nacfa eritreo", "text": "Il Nacfa \u00e8 la valuta corrente in Eritrea, il cui codice ISO 4217 \u00e8 \"ERN\". \u00c8 suddiviso in 100 cent (centesimi).\nLa moneta \u00e8 stata introdotta l'8 novembre 1997 al posto del birr etiope (ETB), cambiato alla pari.\n\"Per le monete precedenti vedi tallero e lira\".\nMonete e banconote.\nMonete.\nLa monetazione \u00e8 tutta in acciaio inossidabile. Ogni moneta ha una zigrinatura differente.\nSi noti che la moneta da 1 nacfa prende comunque il nome di \"100 cent\".\nBanconote.\nCi sono due emissioni di banconote datate 1997 e 2004.\nIl nacfa ha un tasso fisso di cambio con il dollaro statunitense (1 USD = 15 ERN) dal 1\u00ba gennaio 2005."}
{"id": "453327", "revid": "767487", "url": "https://it.wikipedia.org/wiki?curid=453327", "title": "Classic Haribo 1998", "text": "La Classic Haribo 1998, quinta edizione della corsa, si disput\u00f2 il 22 febbraio 1998 su un percorso di 205\u00a0km tra Uz\u00e8s e Marsiglia. Fu vinta dall'estone Lauri Aus, che termin\u00f2 in 4h34'19\"."}
{"id": "453334", "revid": "121983993", "url": "https://it.wikipedia.org/wiki?curid=453334", "title": "Geografia della Serbia", "text": "La Serbia \u00e8 uno Stato che si estende nei Balcani (una regione storica e geografica del sud-est dell'Europa) e nel Bassopiano Pannonico (una regione dell'Europa centrale). Confina con Albania, Bosnia ed Erzegovina, Bulgaria, Croazia, Macedonia del Nord, Montenegro, Romania e Ungheria\n\u00c8 priva di accessi diretti sul mare, anche se l'accesso all'Adriatico \u00e8 possibile tramite il vicino Montenegro, mentre il fiume Danubio garantisce un accesso fluviale verso l'Europa centrale e il Mar Nero.\nTerritorio.\nLa superficie della Serbia spazia dalla ricca e fertile pianura della regione settentrionale della Vojvodina (con l'eccezione di Deliblatska Pe\u0161\u010dara, chiamata anche \"l'ultimo deserto in Europa\"), ai territori di calcare dell'est e all'antiche montagne e colline della regione meridionale. Il nord del Paese \u00e8 dominato dal fiume Danubio, che percorre 588 dei suoi 2783 chilometri lungo il territorio serbo. La Morava, un fiume tributario, scorre invece lungo le regioni meridionali maggiormente montagnose.\nIl 55% del territorio serbo \u00e8 rappresentato da superfici coltivate, mentre il 27% \u00e8 coperto da foreste.\nClima.\nIl clima serbo varia da un clima continentale nel nord del Paese, con inverni freddi ed estati umide e calde, con una serie di precipitazioni ben distribuite nel corso dell'anno, ad un clima maggiormente adriatico nel sud con estati calde ed asciutte, inverni relativamente freddi con pesanti nevicate interne.\nMontagne.\nSono 15 le vette in Serbia che superano i 2.000 m s.l.m. La pi\u00f9 alta \u00e8 il monte \u0110eravica nel gruppo di Prokletije (2.656\u00a0m).\nVette principali:\nFiumi.\nIl Paese \u00e8 solcato da numerosi fiumi, molti dei quali navigabili. I 12 principali corsi d'acqua sono (a fianco \u00e8 indicata la lunghezza del loro percorso in territorio serbo):\nLaghi.\nI maggiori laghi serbi sono:\nAree protette.\nIl Danubio nel Parco nazionale \u0110erdap..\nLa Serbia ha istituito cinque parchi nazionali, a cui si aggiungono numerose altre aree protette.\nParchi nazionali:\nParchi naturali:\nRiserva naturali speciali:\nMonumenti naturali:"}
{"id": "453350", "revid": "36426", "url": "https://it.wikipedia.org/wiki?curid=453350", "title": "Abbazia di San Bartolomeo a Ripoli", "text": "Labbazia di San Bartolomeo a Ripoli si trova nella localit\u00e0 di Badia a Ripoli, nel territorio del comune di Firenze.\n\"Badia\" \u00e8 una contrazione popolare della parola abbazia. A Firenze e dintorni sono esistite cinque abbazie, situate come ai punti cardinali della citt\u00e0: a nord la Badia Fiesolana, a ovest la Badia a Settimo, a sud l'abbazia di San Miniato, a est la Badia a Ripoli e al centro la Badia fiorentina.\nStoria.\nOrigini.\nLa badia di Ripoli secondo un documento chiamato \"Chartula Offertionis\" sarebbe stata fondata nel 790, ma il documento non \u00e8 del tutto chiaro e rimane il dubbio se si riferisca a questo monastero o a quello di Luco del Mugello; in ogni caso in quel documento si afferma che il monastero venne eretto fin dalle fondamenta dal nobile longobardo Adonald all'inizio dell'VIII secolo per le donne della sua famiglia. In particolare il documento ricorda la donazione fatta da Adonald, duca di Liguria e di Toscana e bisavolo dei Signori Atroaldo, Adonaldo e Adopaldo, che istituiva un monastero dedicato a san Bartolomeo in una zona detta \"Recavata\" presso una chiesa di San Pietro (e qui potrebbe essere proprio la vicina pieve di San Pietro, mentre il toponimo Recavata potrebbe riferirsi alla terra \"di ricavo\" scavata presso l'Arno). Dal documento risulta che la badessa era Eufrasia, zia dei tre nobili.\nAlla comunit\u00e0 femminile subentrarono i monaci benedettini. Il 10 giugno 1092 risulta come abate tale Bernardo in seguito l'abate fu Gerardo citato in un documenti a partire dal 15 febbraio 1121. I loro successori, posti sotto il controllo del vescovo di Firenze, ricevettero diversi privilegi dai pontefici Anastasio IV il 24 ottobre 1153, Adriano IV il 1\u00ba maggio 1156, e per ben 3 volte da papa Alessandro III tra il 1163 e il 1168. Fu in quegli anni che sorse una prima grande chiesa abbaziale, a sostituire la chiesetta pi\u00f9 antica che doveva somigliare alle vicine pievi di san Pietro o di San Marcellino.\nI Vallombrosani.\nNel 1187 il papa Gregorio VIII concesse il monastero all'ordine Vallombrosano cacciando l'allora abate benedettino Ottaviano ma mantenendo i monaci presenti che forse accettarono spontaneamente la nuova regola. Con l'arrivo dei vallombrosani avvi\u00f2 anche la bonifica del Pian di Ripoli, terreno attraversato dal fiume e dalle sue ramificazioni che tendeva a impaludarsi, divenuto poi progressivamente una delle campagne pi\u00f9 fertili e belle nei dintorni di Firenze.\nIl capitolo di San Bartolomeo elesse nel 1197 quale abate Benedetto e durante il suo governo l'abbazia riprese a godere di una notevole autonomia. Tale autonomia era malvista dalla diocesi di Firenze ma l'ordine vallombrosano aggir\u00f2 ogni problema chiedendo sistematicamente la conferma della protezione apostolica alla Santa Sede. Alla fine del XIII secolo la badia era molto ricca tanto da avere un imponibile di 45 lire annue ma grazie alla notevole importanza che aveva in seno alla diocesi fiorentina riusc\u00ec ad ottenere l'esenzione dal pagamento. Nel 1275 vi fece sosta papa Gregorio X di ritorno dal concilio di Lione, evitando Firenze dilaniata dalle lotte interne tra guelfi e ghibellini a cui egli stesso aveva gi\u00e0 cercato invano di porre fine; stanco e malato il papa mor\u00ec ad Arezzo pochi giorni dopo aver trascorso il Natale a Ripoli.\nNel XIV secolo l'autotomia dell'abbazia inizi\u00f2 a diminuire. Nel 1310 fu obbligata a pagare le tasse al vescovo che ebbe anche il diritto di confermare o meno l'abate eletto.\nNel 1452 il vescovo Antonino Pierozzi avesse liberato l'abbazia dal patronato dei Castiglionchio di Quona, eredi dei diritti dei signori longobarci che l'avevano fondata (all'evento allude la lapide posta ancora oggi sopra il portale). Nel 1469 venne unita da papa Paolo II all'abbazia di Vallombrosa e la badia a Ripoli divenne l'infermeria e la residenza invernale dell'Ordine che intanto era stato profondamente riformato da papa Pio II che ne limit\u00f2 molto l'autonomia istituzionale e la vita ascetica.\nSaccheggio e ammodernamento.\nNel frattempo, durante l'assedio di Firenze del 1529-30, l'abbazia fu saccheggiata pesantemente dalle truppe di Filiberto d'Orange. Forse diroccatata e abbandonata, l'abbazia non fu neanche citata da Benedetto Varchi nella sua nota descrizione del Pian di Ripoli di qualche anno dopo. In queste condizioni il legame con Vallombrosa divenne sempre pi\u00f9 stretto, tanto che dal 1550 divenne la sede stabile del Generale dell'ordine (fino alle soppressioni del 1808) e, grazie anche a questo nuovo status, furono varati dei lavori per adeguare chiesa e cenobio. Nel 1585 la sagrestia fu spostata dov'\u00e8 adesso e nel 1597 fu sostituita l'abside romanica del coro, fu rifatto il pavimento interno e vennero realizzati tre altari laterali e il transetto. Nel 1598, come ricorda una lapide accanto al pulpito, l'abate ersamo da Pelago fece rialzare il tetto. Nei decenni successivi vennero aperte nuove finestre, fu coperta la navata a volta e intonacate le pareti interne ed esterne, anche del campanile.\nUn grave problema si affacci\u00f2 a partire dal 1647. Il vicino pievano di Ripoli intent\u00f2 una causa per sottomettere la chiesa dell'abbazia alla pieve ma perse. Negli anni seguenti furono svolti nella chiesa alcuni lavori di manutenzione come la creazione del portico esterno nel 1664, il consolidamento del campanile nel 1670 e il nuovo altar maggiore fatto nel 1731. Nel 1690 San Bartolomeo e San Marcellino furono aggregate. Nel 1746 venne rimessa in funzione la cripta che nel frattempo era stata ridotta ad arsenale: i lavori furono guidati da Gaetano di Andrea Calamai e videro la rimozione dei detriti che sostenevano il presbiterio, venne creato un nuovo vestibolo, vennero costruite due scale per accedere all'aula superiore (poi distrutte), vennero tamponale le aperture sulle fiancate e ricostruito l'altare.\nDalla soppressione a oggi.\nTra il 1808, anno della fine del possesso vallombrosano per la soppressione napoleonica del cenobio, e il 1821 la chiesa venne eretta a parrocchia e il vicino monastero destinato per alcuni decenni a un uso civile. Nel 1892 il campanile croll\u00f2 sulla chiesa e la casa canonica. I susseguenti lavori di restauro furono guidati dall'ingegner Filippo Gomez che oltre al ripristino delle parti crollate modific\u00f2 la facciata, che fino a quel momento era intonacata e bugnata, aprendovi un finestrone rettangolare e impostando il timpano come appare attualmente.\nNel 1872 il grande prato murato antistante la chiesa, un tempo parte integrante dell'abbazia, fu sacrificato per creare la piazza della Badia di ripoli, oggi importante raccordo viario.\nNel terremoto del 18 maggio 1895 a subire i danni maggiori furono i locali dell'ex-convento che intanto erano diventati propriet\u00e0 di privati. Nel 1897 vi presero sede le Suore Addolorate dei Servi di Maria, che vi aprirono una scuola elementare femminile, prima di essere sostituite dalle suore del nuovo ordine dell'Immacolata Concezione di Nostra Donna (dette popolarmente Suore della Provvidenza e dell'Immacolata Concezione), che su finire del secolo istituirono un convitto femminile e fecere costruire la nuova chiesa neogotica del Sacro Cuore.\nLa cripta della vecchia chiesa venne invece nuovamente restaurata nel 1931, cercando di riportare alla luce l'aspetto romanico originario; in tale occasione si ristruttur\u00f2 radicalmente anche la chiesa, ad esempio ricreando il soffitto a capriate lignee. Il campanile fu invece restaurato nel 1985 dall'architetto Giuseppe Bracchetti.\nDescrizione.\nLa chiesa abbaziale originaria aveva una pianta a croce commissa con abside semicircolare, cripta e campanile cuspidato.Pi\u00f9 basso dell'attuale, l'edificio originario era in pietra albarese chiara.\nEsterno.\nLa facciata attuale a capanna, preceduta da un portico seicentesco, si presenta nella veste conferitole dopo i restauri conseguenti al terremoto del 1895 e mostra un oculo in laterizio al posto del finestrone ma sono visibili due fasi distinte di costruzione. La pi\u00f9 antica mostra un paramento murario fatto con bozze di calcare alberese chiaro disposto a filaretto mentre la pi\u00f9 recente, in corrispondenza del timpano, \u00e8 stata realizzata con conci di pietraforte. Tale distinzione \u00e8 visibile anche sulle fiancate della chiesa dove si aprono due serie di tre monofore a doppio strombo.\nAi lati del portale due stemmi seicenteschi dell'Ordine Vallombrosano e dell'abate della famiglia Canigiani. Sopra l'ingresso una lapide che ricorda la liberazione del 1452 dai patronati feudali, grazie all'interessamento di sant'Antonino Pierozzi. Il bel portale ligneo, di gusto barocco, proviene dalla chiesa di Santa Trinita, spostato qui nel 1886.\nSulla cantonata un tabernacolo, decorato da uno sbiadito affresco del 1869 di un tale professor Martellini.\nInterno.\nL'interno \u00e8 a una sola navata con sottostante cripta a cinque navatelle. Sulla controfacciata un busto del benefattore che, nell'Ottocento, finanzi\u00f2 il restauro dell'edificio.\nAl primo altre di destra si trova la tela raffigurante \"San Giovanni Gualberto calpesta la Simonia e il Nicolaismo\" opera di Agostino Veracini del 1744; ai piedi della scena principale una serie di santi a beati cari alla venerazione locale: il beato Lanfranco, san Pietro Igneo, santa Verdiana, il beato Benedetto Ricasoli, san Torello (beato Torello da Poppi), san Atto vescovo, Gregorio VII e san Bernardo degli Uberti. Al secondo altare di destra \"Crocifisso e santi\" opera assemblata di Nicodemo Ferrucci (\"Crocifisso\") e di Alessandro Davanzati, monaco vallombrosano e pittore, autore dei santi copia di Andrea del Sarto; le due tele vennero cucite con una tale cura da potersene rendere conto solo a un esame ravvicinato. Il vicino pulpito \u00e8 della prima met\u00e0 del Seicento.\nNella cappella posta alla destra della maggiore, dove si trova il fonte battesimale, \u00e8 decorata dalla tela di Jacopo Vignali del 1630 (in ringraziamento alla scampata pestilenza), raffigurante \"Madonna col Bambino e i santi Rocco, Sebastiano, Tommaso e Giovanni Gualberto\". Di minore interesse altri due dipinti seicenteschi anonimi, un \"Martirio di san Bartolomeo\" e un \"Pentimento di Pietro\".\nNel presbiterio sulla sinistra \"Matilde di Canossa, consigliata dal cardinale san Bernardo degli Uberti, dona alla chiesa il suo feudo\" opera del 1706 di Giovanni Camillo Sagrestani. Il tabernacolo in pietra serena \u00e8 del XVI secolo ma riprende modelli quattrocenteschi, mentre l'organo sulla parete di fondo \u00e8 del 1622. Sulla parete di destra si trovava un altro dipinto del Sagrestani, mentre oggi lo sostituisce un'opera di ignoto di fine Seicento con \"San Torello eremita\". L'altare maggiore \u00e8 del 1731, dalle linee semplici se non fosse per gli angeli scolpiti ai lati. Il \"Crocifisso\" ligneo \u00e8 opera del 1942 dello scultore C. Parigi. Il coro retrostante ha stalli lignei del XIX secolo.\nNella cappella alla sinistra della maggiore tela di Francesco Curradi o della sua scuola con \"Madonna in gloria e santi\" (da alcuni riferita a Bernardo Veli; opera proveniente dal monastero della Crocetta): nella figura di sinistra si riconosce tradizionalmente suor Domenica del Paradiso. Sotto quest'altare, un'urna seicentesca conserva il corpo del beato Benedetto da Cerreto, abate morto nel 1204. Il ciborio del 1730 \u00e8 del marmoraro fiorentino Francesco Ceroti, gi\u00e0 sull'altare maggiore.\nAl secondo altare di sinistra, fondato dalla Compagnia del Rosario nel 1612, una terracotta policroma ovale della \"Madonna col Bambino\", che si vuole donata da un cardinale romano quello stesso anno e proveniente da Civitavecchia; attorno ad essa una tela della seconda met\u00e0 del XVII secolo siglata \"GAB\" e raffigurante i \"Misteri del Rosario e i santi Bartolomeo, Caterina da Siena, Francesco di Paola, Domenico e una martire in adorazione\". Al primo una statua della \"Mater Dolorosa\" dei primi anni del Novecento. Gli stemmi sulle mensole che reggono questi altari sono decorati dagli emblemi dei santi Giovanni Battista, Bartolomeo, Giovanni Gualberto e Benedetto.\nCripta.\nSi accede alla cripta dal basamento del campanile.\nLa cripta absidata originariamente aveva un impianto a cinque navatelle con abside semicircolare e transetto databile all'XI secolo. Attualmente si presenta a tre navate di sei campate con copertura a crociera. \u00c8 probabile che la cripta rappresenti quello che resta, almeno in pianta, dell'originaria chiesetta longobarda.\nSagrestia.\nLa sagrestia presenta un fregio affrescato da Bernardino Poccetti e aiuti, del 1585. Raffigura entro medaglioni \"Santi e beati vallombrosani\", circondati da grottesche, angeli e piccoli episodi biblici a monocromo. Il bancone ligneo intarsiato risale al Quattrocento e presenta vari stemmi di famiglie che lo sovvenzionarono. Una porta bronzea e del mobilio sono degli inizi del XVI secolo.\nNel refettorio (oggi parte dell'Istituto delle Suore di Badia) si trova un altro affresco di Bernardino Poccetti del 1604 raffigurante le \"Nozze di Cana\"."}
{"id": "453376", "revid": "767487", "url": "https://it.wikipedia.org/wiki?curid=453376", "title": "Riot on an Empty Street", "text": "Riot on an Empty Street \u00e8 il secondo album pubblicato dai Kings of Convenience, uscito il 21 giugno 2004.\nI Kings of Convenience tornano al successo dopo 3 anni di assenza con quest'album. Il lungo soggiorno a Berlino del chitarrista Erlend \u00d8ye ha portato il gruppo ad una nuova maturit\u00e0 artistica rispetto agli album precedenti: accanto alle consuete chitarre acustiche, c'\u00e8 una forte presenza di pianoforte e archi, che creano una maggiore variet\u00e0 nel gi\u00e0 curatissimo suono. \"Riot on an Empty Street\" ripropone tra le altre canzoni \"Surprise Ice\", una traccia del primo album, \"Kings of Convenience\", rivisitata."}
{"id": "453412", "revid": "767487", "url": "https://it.wikipedia.org/wiki?curid=453412", "title": "Classic Haribo 2003", "text": "La Classic Haribo 2003, decima edizione della corsa, si disput\u00f2 il 23 febbraio 2003 su un percorso di 197\u00a0km tra Uz\u00e8s e Marsiglia. Fu vinta dall'estone Jaan Kirsipuu, che termin\u00f2 in 4h55'26\". La gara era classificata di categoria 1.3 nel calendario dell'UCI."}
{"id": "453415", "revid": "486946", "url": "https://it.wikipedia.org/wiki?curid=453415", "title": "Khayr al-Din", "text": ""}
{"id": "453433", "revid": "34392", "url": "https://it.wikipedia.org/wiki?curid=453433", "title": "Musica dodecafonica", "text": ""}
{"id": "453436", "revid": "1473734", "url": "https://it.wikipedia.org/wiki?curid=453436", "title": "Smilax aspera", "text": "La salsapariglia nostrana (Smilax aspera ) \u00e8 una pianta monocotiledone della famiglia delle Smilacaceae. In Italia \u00e8 nota anche col nome comune di \"stracciabraghe\", stracciabrache e \"strazzacausi\".\nEtimologia.\nSmilax (Smilace) era il nome di una ninfa della mitologia greca che, perdutamente e infelicemente innamorata del giovane Croco, suicidatosi perch\u00e9 non poteva amarla per l'opposizione degli Dei dell'Olimpo, fu trasformata in un rampicante.\nDescrizione.\n\u00c8 una pianta arbustiva con portamento lianoso, rampicante, dal fusto flessibile e delicato, ma cosparso di spine acutissime.\nLe foglie, a forma di cuore, hanno i margini dentati e spinosi, e spinosa \u00e8 anche la nervatura mediana della pagina inferiore.\nI fiori, molto profumati, sono piccoli, giallicci o verdastri, poco vistosi e raccolti in piccole ombrelle; fioriscono, nelle regioni a clima mediterraneo, da agosto ad ottobre. \nI frutti sono bacche rosse, riunite in grappoli, che giungono a maturazione in autunno. Contengono semi minuscoli e rotondi. Insipide e poco appetibili per l'uomo, costituiscono una fonte di nutrimento per numerose specie di uccelli.\nDistribuzione e habitat.\nLa specie \u00e8 diffusa nell'area mediterranea, nelle isole Canarie, nell'Africa subsahariana e in Asia centrale (India, Bhutan, Nepal). In Italia \u00e8 comune in gran parte della penisola, nelle isole maggiori e minori; al Nord \u00e8 rara e sipresenta solo in stazioni isolate (Trieste, Grado, Chioggia, Cervia).\nCresce spontanea nei boschi e nelle macchie.\n\u00c8 una specie legata essenzialmente all'ambiente delle sclerofille, dalla lecceta\nalle sue forme degradate fino al Oleo-Ceratonion e alla gariga, ad altitudini che vanno dal livello del mare fino a 1.200\u00a0m.\nUsi.\nUsi terapeutici.\nLa radice contiene numerosi principi attivi tra cui la smilacina, la salsasaponina, l'acido salsasapinico. Ha propriet\u00e0 sudoripare e depurative. Pu\u00f2 essere utilizzata in infusi e decotti per curare l'influenza, il raffreddore, i reumatismi, l'eczema. Ha inoltre propriet\u00e0 espettoranti ed emetiche (se somministrata in dosi abbondanti) e gli estratti vengono usati in formulazioni galeniche per migliorare l'assorbimento dei principi attivi farmacologici.\nUsi alimentari.\nNel Salento (Puglia) i germogli teneri di questa pianta vengono raccolti e utilizzati alla stregua degli asparagi selvatici, preparati previa bollitura in frittata; con le uova; sott'olio (in conserva); in insalata, lessati e conditi con olio e aceto di vino.\nNei media.\nLa salsapariglia \u00e8 uno degli alimenti preferiti dai Puffi."}
{"id": "453441", "revid": "37401", "url": "https://it.wikipedia.org/wiki?curid=453441", "title": "Nabuccodonosor", "text": ""}
{"id": "453447", "revid": "77358", "url": "https://it.wikipedia.org/wiki?curid=453447", "title": "Quo usque tandem, Catilina, abutere patientia nostra?", "text": ""}
{"id": "453452", "revid": "767487", "url": "https://it.wikipedia.org/wiki?curid=453452", "title": "Classic Haribo 2002", "text": "La Classic Haribo 2002, nona edizione della corsa, si disput\u00f2 il 24 marzo 2002 su un percorso di 203\u00a0km tra Uz\u00e8s e Marsiglia. Fu vinta dall'estone Jaan Kirsipuu, che termin\u00f2 in 4h33'46\". La gara era classificata di categoria 1.3 nel calendario dell'UCI."}
{"id": "453468", "revid": "339392", "url": "https://it.wikipedia.org/wiki?curid=453468", "title": "UCAV", "text": ""}
{"id": "453500", "revid": "11557", "url": "https://it.wikipedia.org/wiki?curid=453500", "title": "Flussimetro", "text": ""}
{"id": "453501", "revid": "112289726", "url": "https://it.wikipedia.org/wiki?curid=453501", "title": "Classic Haribo 2001", "text": "La Classic Haribo 2001, ottava edizione della corsa, si disput\u00f2 il 25 febbraio 2001 su un percorso di 203\u00a0km tra Uz\u00e8s e Marsiglia. Fu vinta dal belga Hans De Clercq, che termin\u00f2 in 4h34'40\". La gara era classificata di categoria 1.3 nel calendario dell'UCI."}
{"id": "453518", "revid": "254059", "url": "https://it.wikipedia.org/wiki?curid=453518", "title": "Abetone (comprensorio sciistico)", "text": "Il comprensorio sciistico dell'Abetone comprende circa 50 km di piste, per un totale di circa 30 piste, serviti da 22 impianti di risalita gestiti dalla societ\u00e0 \"Multipass\".\nIl comprensorio \u00e8 suddiviso in tre zone principali; la prima zona, rivolta verso il lato toscano dell'Abetone \u00e8 costituita dalle piste storiche dell'Abetone (\"Selletta\", \"Fivizzani\", \"Riva\"); la seconda zona \u00e8 costituita dalle piste sul versante emiliano del comune (le piste \"Zeno\", \"Stucchi\", \"Pulicchio\"); la terza zona \u00e8 costituita dalle piste comprese nella Val di Luce. Le tre piste Zeno vennero tracciate proprio dal campione di sci originario dell'Abetone, Zeno Col\u00f2, nel 1974. Sono particolarmente ricordate dai frequentatori dell'Abetone per gli storici \"ovini\" rossi e blu, mentre adesso le tre Zeno sono servite da un impianto di risalita con cabine a 8 posti. Nel gennaio 2003 l'impianto di risalita venne totalmente distrutto da un incendio doloso di cui fu incolpato un gruppo di ecoterroristi vicini a Marco Camenisch.\nDopo un periodo di stasi di qualche decennio, gli impianti di risalita sono stati totalmente rinnovati a partire dal 2000. Il comprensorio ha ospitato diverse edizioni della Coppa Europa di sci alpino, gare FISI e campionati italiani. \u00c8 allo studio la possibilit\u00e0 di portare una gara di Coppa del Mondo di sci alpino sulle piste dell'Abetone.\nImpianti di risalita.\nNella stagione 2018/2019 il comprensorio dell'Abetone \u00e8 servito dai seguenti impianti:"}
{"id": "453520", "revid": "16066", "url": "https://it.wikipedia.org/wiki?curid=453520", "title": "Comprensorio Abetone", "text": ""}
{"id": "453522", "revid": "13495", "url": "https://it.wikipedia.org/wiki?curid=453522", "title": "Rijssen", "text": ""}
{"id": "453531", "revid": "125379710", "url": "https://it.wikipedia.org/wiki?curid=453531", "title": "Dolomiti Superski", "text": "Il Dolomiti Superski \u00e8 il maggiore comprensorio sciistico d'Italia, nato nel 1974 ed esteso su un'area di circa 3.000 km\u00b2 del Triveneto (Alto Adige, Trentino e Bellunese), comprendente gran parte delle piste da sci invernali delle Dolomiti, per un totale di 1.246\u00a0km di piste suddivise in 12 diverse zone sciistiche. Di questi 500 km sono collegati \"sci ai piedi\".\nDescrizione aree.\nOffre 450 impianti di risalita e 1.246 chilometri di piste, di cui circa la met\u00e0 direttamente collegati tra di loro, e tutti usufruibili con un unico skipass. A questo si aggiungono 1160 chilometri di piste (il 97%) predisposte per l'innevamento programmato, dove la sciabilit\u00e0 \u00e8 garantita da dicembre fino ad aprile anche senza precipitazioni nevose. Il comprensorio \u00e8 composto da 12 aree sciistiche:\nSellaronda.\nIl Sellaronda (detto anche \"Giro dei quattro passi\") \u00e8 uno skitour delle Dolomiti. Si articola sui passi dolomitici Sella, Pordoi, Campolongo, Gardena, nonch\u00e9 le 4 valli ladine: Fassa, Gardena, Badia e quella di Livinallongo. \u00c8 percorribile nei due sensi: orario (giro verde) e antiorario (giro arancio).\nGiro della Grande Guerra.\nQuesto skitour comprende luoghi pi\u00f9 importanti della I Guerra Mondiale. Il giro della Grande Guerra \u00e8 lungo in tutto un centinaio di chilometri e attraversa le province di Belluno e di Bolzano. il percorso attraversa Selva di Cadore, una parte della comune di Alleghe, una parte del comune di Livinallongo del Col di Lana, ed infine alcune piste del comprensorio di Corvara in Badia. Esso \u00e8 percorribile in gran parte con gli sci ai piedi ma in alcuni tratti bisogna servirsi dello skibus. Il percorso prevede anche che lo sciatore salga sulla Marmolada con le tre funivie. Alla stazione di arrivo del secondo tratto della funivia \u00e8 possibile visitare un museo dedicato alla Prima Guerra Mondiale.\nSkitour delle leggende ladine.\nLo Skitour delle leggende ladine parte da San Vigilio per arrivare a Plan de Corones passando per alcune valli ladine molto caratteristiche che ricordano le numerose fiabe locali.\nSkitour tra parchi naturali.\nQuesto skitour si trova in Alta Badia e deve il suo nome al fatto che il tour passa tra il parco naturale Puez-Odle e il parco naturale Fanes - Sennes e Braies. Si parte da Colfosco verso la Valle Stella Alpina per poi dirigersi verso Corvara e scendere a La Villa. Da qui si raggiunge Gardenazza e in seguito Pedraces fino al santuario di Santa Croce.\nSkitour dei Campionati mondiali 70.\nSi parte da Ortisei per arrivare al Seceda si scende a Santa Cristina Valgardena. Per attraversare il paese \u00e8 stato costruito il trenino Gardena Ronda Express. Si sale al Ciampinoi, si scende a Selva lungo la pista \"Tre\", si sale al Passo Gardena. Si ridiscende a Selva di Val Gardena sulla pista \"Cir\", quindi si torna sul Ciampinoi per affrontare la mitica Saslong. Si riprende il trenino per il Col Raiser e \"Seceda\" e si torna lungo una delle piste pi\u00f9 lunghe e pi\u00f9 belle delle Dolomiti chiamata \"La longia\" a Ortisei.\nSkitour delle streghe.\nSkitour che si snoda sull'Alpe di Siusi nella zona che le leggende popolari vogliono abitata da streghe.\nSkitour Panorama.\nLo Skitour Panorama \u00e8 il giro sciistico attorno alla Val di Fassa. Si trova tra il Col Rodella e il Belvedere (a monte di Campitello e Canazei), la conca del Ciampac ad Alba di Canazei, il Buffaure sopra Pozza di Fassa e prendendo uno skibus anche la skiarea Catinaccio - Ciampedi\u00e9 a Vigo di Fassa.\nSkitour Marmolada.\nLa Marmolada \u00e8 la cima pi\u00f9 alta delle Dolomiti con i suoi 3342\u00a0m. Si raggiunge con gli sci partendo da Arabba passando per Porta Vescovo e da Malga Ciapela o direttamente da qui. La cima del ghiacciaio la si raggiunge con una moderna e veloce funivia a tre tronchi, recentemente rimodernata."}
{"id": "453550", "revid": "767487", "url": "https://it.wikipedia.org/wiki?curid=453550", "title": "Aeonium aureum", "text": "Aeonium aureum \u00e8 una pianta succulenta appartenente alla famiglia delle Crassulaceae, endemica delle Isole Canarie.\nDescrizione.\nCresce fino a 25\u00a0cm di altezza.\nDistribuzione e habitat.\nLa specie \u00e8 endemica delle isole Canarie."}
{"id": "453555", "revid": "30610", "url": "https://it.wikipedia.org/wiki?curid=453555", "title": "Edward Fredkin", "text": "\u00c8 un pioniere della fisica digitale (in recenti opere usa il termine filosofia digitale).\nI suoi principali contributi sono nella computazione reversibile e negli automi cellulari.\nLa sua invenzione pi\u00f9 importante fu la porta di Fredkin.\nFredkin lascia il California Institute of Technology dopo un anno e si unisce all'USAF e diventa pilota di jet.\nLa sua carriera in ambito informatico parte nel 1956 quando l'Air Force gli affida un lavoro al MIT Lincoln Laboratory.\nNei primi anni '60 lavora alla BBN Technologies dove scrive l'assemblatore PDP-1.\nNel 1968 ritorna all'accademia, iniziando come professore al MIT.\nDal 1971 al 1974 fu direttore del progetto MAC.\nAl California Institute of Technology trascorre un anno lavorando con Richard Feynman, e diventa professore di fisica alla Boston University per 6 anni. \nFredkin fond\u00f2 la Information International Inc..\nIn campo informatico fu inventore della struttura dati Trie e del modello palla da biliardo per la computazione reversibile.\nFu coinvolto in varie aree di ricerca dell'Intelligenza artificiale.\nDi recente ha sviluppato Slat, un modello di computazione basato sulle leggi di conservazione fondamentali della fisica.\nLa filosofia digitale.\nFredkin \u00e8 un fautore del pancomputazionalismo, una teoria filosofica secondo la quale tutti i processi fisici della natura sono forme di calcolo o elaborazione delle informazioni ad un livello pi\u00f9 elementare della realt\u00e0 fisica. Ne deriva che la natura della realt\u00e0 non \u00e8 n\u00e9 materiale, n\u00e9 spirituale bens\u00ec \u00e8 fondata su un'immaterialit\u00e0 peculiare, che pu\u00f2 definirsi informazionale. Il divenire della realt\u00e0 \u00e8 dunque concepito come un processo computazionale. Dal punto di vista teoretico, il pancomputazionalismo prende spunto da alcune tra le pi\u00f9 importanti concezioni filosofiche del passato: l'atomismo, il determinismo, il meccanicismo, il monismo, il naturalismo, il realismo filosofico, il riduzionismo e l'empirismo scientifico.\nI contributi pi\u00f9 significativi offerti da Fredkin alla filosofia digitale consistono in queste idee fondamentali: ogni cosa nella realt\u00e0 fisica deve avere una rappresentazione informativa digitale; tutti i cambiamenti nella natura fisica sono la conseguenza dei processi informativi digitali; la natura \u00e8 finita e digitale. Perfino la tradizionale visione dell'anima giudaico-cristiana trova la sua controparte statico/dinamica nella visione dell'anima profilata dalla filosofia digitale."}
{"id": "453556", "revid": "154326", "url": "https://it.wikipedia.org/wiki?curid=453556", "title": "Casato degli Stewart", "text": ""}
{"id": "453571", "revid": "118289003", "url": "https://it.wikipedia.org/wiki?curid=453571", "title": "Suddivisioni della Serbia", "text": "Le suddivisioni della Serbia comprendono:\nLa parte del Paese a sud della Voivodina e a nord del Cossovo e Metochia \u00e8 chiamata Serbia Centrale. La Serbia Centrale non costituisce una suddivisione amministrativa e non ha un governo regionale proprio.\nRegioni statistiche.\nSono istituite a fini statistici ovvero non governate politicamente le seguenti regioni:"}
{"id": "453573", "revid": "906024", "url": "https://it.wikipedia.org/wiki?curid=453573", "title": "Rotacismo", "text": "Il rotacismo (parola che deriva dal greco \u1fe5\u1ff6 rho, \u00ab la lettera r \u00bb) \u00e8 una modificazione fonetica consistente nella trasformazione di una consonante di classe rotica. In genere si tratta del mutamento di una consonante alveolare sonora (, , , oppure ) in r (): il caso pi\u00f9 frequente \u00e8 da [z] a [r].\nQuesto fenomeno \u00e8 particolarmente consistente nella storia della lingua latina, \u00e8 documentato nel dialetto milanese, in alcuni dialetti della lingua piemontese, del ligure, del sardo, del corso, del napoletano e del siciliano (in particolare nella zona dei Monti Iblei, Sicilia sud-orientale), nel dialetto reggino e in alcune lingue germaniche antiche. Nel dialetto romanesco e in alcune zone della Toscana \u00e8 riscontrabile il rotacismo di \"l\" davanti a consonante.\nIl rotacismo (erizzazione) si ritrova pure nella versione colloquiale o dal sapore mandarino/settentrionale del cinese moderno standard.\nIl rotacismo nella lingua latina.\nNella lingua latina il rotacismo, detto anche \"rotacismo intervocalico\", \u00e8 un fenomeno in base a cui tutte le sibilanti /s/ sonore intervocaliche del latino della fase pi\u00f9 antica si trasformarono in un fonema rotante /r/.\nNella lingua latina la flessione e la derivazione ci testimoniano numerose tracce del fenomeno. Tra le pi\u00f9 evidenti\nAd esempio il \"nomen\" \"Valesius\", testimoniato da epigrafi del VI secolo a.C., si trasforma in Valerius o \"ausosa\" cambia in \"aurora\".\nLa linguistica storica tramite indizi nelle fonti letterarie ha permesso di delimitare cronologicamente il fenomeno: Cicerone ci riferisce infatti che Papirio Crasso, console nel 336 e 330 a.C. \"primus Papisius est vocari desitus\" (\"per primo smise di farsi chiamare \"Papisius\"\"), mentre il Digesto (I, 2, 2, 36) ci riporta la notizia che Appio Claudio Cieco (censore nel 312, console nel 307 e nel 296 a.C. \"r litteram invenit, ut pro Valesiis Valerii essent, pro Fusiis Furii\" (\"invent\u00f2 la lettera \"r\" cosicch\u00e9 si scrivesse Valerii invece di Valesii e Furii invece di Fusii\"); tenendo conto della maggiore conservazione fonetica tipica di nomi propri, se ne pu\u00f2 dedurre che entro la fine del IV secolo a.C. il fenomeno dovesse essere ampiamente compiuto.\nLingue neolatine.\nIl rotacismo nella lingua lombarda.\nNella variante milanese della lingua lombarda, la -l- intervocalica era comunemente sostituita da -r-, mentre nel dialetto moderno questa caratteristica tende a scomparire.\nNei dialetti della Lombardia occidentale il rotacismo \u00e8 in generale arretramento, in particolare nella citt\u00e0 di Milano: qui sopravvivono comunque forme come \"vor\u00e8\" (\"volere\"), \"var\u00e8\" (\"valere\"), \"dor\u00ec\" (\"dolere\"), \"cort\u00e8ll\" (\"coltello\"), \"scarogna\" (\"scalogna\"), \"pures\" (\"pulce\"), \"sciresa\" (\"ciliegia\"), \"carisna\" (\"caligine\"), \"regolizia\" o \"regorizia\" (\"liquirizia\"), mentre risultano scomparse forme come \"ara\" (\"ala\"), \"candira\" (\"candela\"), \"sprendor\" (\"splendore\"), \"gor\u00e0\" (\"volare\"), \"gora\" (\"gola\"), \"Miran\" (\"Milano\") e \"sc\u0153ura\" (\"scuola\"); queste ultime forme sono ancora rintracciabili nella periferia milanese e nelle altre province lombarde, in particolare nelle aree montane e rurali.\nIl rotacismo nella lingua sarda.\nIl fenomeno del rotacismo \u00e8 molto diffuso anche in alcune variet\u00e0 della lingua sarda, in particolare nelle zone limitrofe al Cagliaritano e nel Sulcis. In tali zone infatti, la -d- intervocalica viene sistematicamente pronunciata come -r-. \nDunque, parole che normalmente in sardo suonano come \"meda\" (trad. \"molto\") o \"pingi\u00e0da\" (trad. \"pentola\"), vengono pronunciate come \"\"mera\" e \"pingi\u00e0ra\"\". \nAnche la terza persona singolare dell'indicativo presente, che esce in -t, ma che viene normalmente pronunciata normalmente come \"-d\" in Campidano e in Logudoro in seguito alla posposizione di una vocale eufonica, subisce invece in aree quali il Cagliaritano e il Sulcis il fenomeno -d \u2192 -r. Dunque, \"issu pappat\" (trad. \"egli mangia\"), viene pronunciato nelle zone in cui si verifica il rotacismo come \"\"issu p\u00e0ppara\" anzich\u00e9 \"issu p\u00e0ppada\"\". \nNon \u00e8 raro, in ultimo, osservare il rotacismo nelle parole che iniziano per \"t+vocale\" nel caso in cui esse siano precedute da una vocale. Per ragioni eufoniche infatti, normalmente tale \"t\" viene pronunciata come una \"d\" e subisce quindi la transmutazione in \"r\": ecco che \"deu tengu\" (trad. \"io ho, io posseggo\") viene pronunciato come \"\"d\u00e8u r\u00e8ngu\" anzich\u00e9 \"deu d\u00e8ngu\"\".\nIl rotacismo nella lingua napoletana.\nIl fenomeno \u00e8 frequente nel napoletano, interessando la consonante semplice \"d\" sia in posizione intervocalica, sia all'inizio della parola. La forma scritta, pi\u00f9 conservatrice, tende a preservare la \"d\" piuttosto che adeguarsi al parlato.\nEcco alcuni esempi:\nLa consonante forte -dd- non \u00e8 soggetta al fenomeno:\nNel caso di consonante scempia prevale la forma con rotacismo ('ruj\u0259); ad es.: \u201c\"de' duie frati\"\u201d (dei due fratelli) va pronunciato: \"r\u00e9 rui' frat\u0259\". Nell'esempio si nota che la vocale \"'e\" dell'articolo determinativo maschile plurale (in italiano: i, gli; in napoletano 'e, 'i dalla forma non apocopata di \"li\" ancora presente, ad esempio, ne \"Lo cunto de li cunti\" \u00e8 elisa per non dare adito al dittongo di formarsi).\nIl rotacismo nella lingua siciliana.\nUn fenomeno analogo a quello che nel napoletano interessa la \"d\", sia in posizione intervocalica, sia all'inizio della parola, si riscontra anche nel siciliano. \nPer fare un esempio di trasformazione della \"d\" intervocalica pu\u00f2 ricordarsi che alla parola italiana \"adagio\" corrisponde, in siciliano, \"araciu\". In alcuni casi la \"d\" si trasforma in \"r\" anche a inizio di parola, come in \"av\u00eca rittu\", che corrisponde all'italiano \"avevo detto\".\nIl rotacismo nel cinese moderno standard.\nIl rotacismo si registra in particolare nelle variet\u00e0 settentrionali di lingua cinese, ovvero il cinese mandarino. Tra esse si conta pure il dialetto di Pechino e il registro colloquiale e dal sapore mandarino del cinese moderno standard. In quest'ultimo, alcune sillabe in vocaboli diffuse cadono e vengono sostituite da un suono molto simile alla \"r\" inglese, pronunciata cio\u00e8 senza contatto tra organi e senza vibrazioni. Il rotacismo in cinese viene chiamato \u00e9rhu\u00e0 (\u513f\u5316) ed \u00e8 specifico delle variet\u00e0 settentrionali.\nLa sillaba che indica questo suono, che in pinyin viene romanizzato con una \"r\" dopo la sillaba, \u00e8 \u513f, che in isolamento si trascrive \"\u00e9r\" e indicava il bambino (oggi indica il figlio).\nIl carattere stesso deriva dal pittogramma di un paio di gambe sotto un cranio aperto per indicare la fontanella non ancora chiusa, \u5152). Tre esempi di parole soggette a erhua/erizzazione sono \u4e8b\u60c5 sh\u00ecqing, \u90a3\u91cc n\u00e0li e \u4eca\u5929 j\u012bnti\u0101n: la loro versione colloquiale in cinese moderno standard \u00e8 colpita da erizzazione ed \u00e8 \u4e8b\u513f sh\u00ecr, \u90a3\u513f n\u00e0r, \u4eca\u513f j\u012bnr. \nL'erizzazione porta alla caduta di alcune vocali nelle sillabe cinesi e del suono nasale a fine sillaba. Per digitare la erhua con la tastiera, bisogna comunque scrivere \"er\" dopo la sillaba. \nL'uso dell'erizzazione si usa non solo per rimarcare un registro colloquiale o dal colorito fortemente settentrionale, ma talvolta anche per indicare il concetto di \"piccolo, carino\" (e cio\u00e8 per formare un vezzeggiativo o diminutivo)."}
{"id": "453576", "revid": "125583361", "url": "https://it.wikipedia.org/wiki?curid=453576", "title": "Abduzione", "text": "Il termine abduzione (dal latino \"ab ducere\", condurre da) indica un sillogismo in cui la premessa maggiore \u00e8 certa mentre quella minore \u00e8 solamente probabile. \nOrigini.\nL'abduzione (in greco \u1f00\u03c0\u03b1\u03b3\u03c9\u03b3\u03ae, \"apag\u00f5gh\u00e9\") fu usata per la prima volta da Aristotele, che la distingueva sia dall'induzione che dalla deduzione. L'abduzione ha una minore valenza dimostrativa, poich\u00e9 nel sillogismo che la rappresenta, mentre la premessa maggiore \u00e8 certa, quella minore \u00e8 dubbia. La conclusione \u00e8 quindi caratterizzata dalla probabilit\u00e0. Ad esempio:\nNei sillogismi, la conclusione deriva dalla connessione della premessa maggiore con la minore, resa possibile dalla presenza del termine medio in entrambe le premesse (in questo caso, \"tutto quello che non muore\" nella premessa minore \u00e8 il predicato \"immortale\"). Nel caso dell'abduzione, la conclusione si presenta con un grado di verit\u00e0 uguale o inferiore a quello della premessa minore: nell'esempio, la conclusione, solo probabile, afferma che l'uomo ha un'anima non materiale, ma non \u00e8 certo che sia immortale, poich\u00e9 la premessa minore \u00e8 dubbia.\nDeduzione, induzione e abduzione.\nIl filosofo statunitense Charles Sanders Peirce ha sviluppato questo argomento nella sua concezione della logica della scoperta scientifica, estendendo il significato dell'abduzione considerandola \"il primo passo del ragionamento scientifico\" in cui viene stabilita un'ipotesi per spiegare alcuni fatti empirici. Peirce teorizzava che il pensiero umano ha tre possibilit\u00e0 di creare inferenze, ovvero tre modi diversi di ragionamento. Questi tre modi sono:\nLe differenze tra abduzione, induzione e deduzione possono essere cos\u00ec riassunte:\nNella deduzione la conclusione scaturisce in modo automatico dalle premesse: date la regola e il caso, il risultato non pu\u00f2 essere diverso e rappresenta semplicemente il rendere esplicito ci\u00f2 che era gi\u00e0 implicito nelle premesse. L'induzione consente invece di ipotizzare una regola a partire da un caso e da un risultato: essa si basa sull'assunzione che determinate regolarit\u00e0 osservate in un fenomeno continueranno a manifestarsi nella stessa forma anche in futuro. A differenza della deduzione, e come la stessa abduzione, l'induzione non \u00e8 logicamente valida senza conferme esterne (nell'esempio di cui sopra, basterebbe un solo fagiolo nero nel sacchetto a invalidare la regola).\nOsservando quello che per il filosofo statunitense \u00e8 \"un fatto sorprendente\" (abbiamo dei fagioli bianchi) e avendo a disposizione una regola in grado di spiegarlo (sappiamo che tutti i fagioli di questo sacchetto sono bianchi) possiamo ipotizzare che \"si dia il caso\" che questi fagioli vengano da questo sacchetto. In questo modo noi abbiamo accresciuto la nostra conoscenza in quanto sappiamo qualcosa di pi\u00f9 sui fagioli: prima sapevamo solo che erano bianchi, ora possiamo anche supporre che provengano da questo sacchetto.\nL'abduzione, secondo Peirce, \u00e8 l'unica forma di ragionamento suscettibile di accrescere il nostro sapere, ovvero permette di ipotizzare nuove idee, di indovinare, di prevedere. In realt\u00e0 tutte e tre le inferenze individuate permettono un accrescimento della conoscenza, in ordine e misura differente, ma solo l'abduzione \u00e8 totalmente dedicata a questo accrescimento. \u00c8 altres\u00ec vero che l'abduzione \u00e8 il modo inferenziale maggiormente soggetto a rischio di errore.\nL'abduzione, come l'induzione, non contiene in s\u00e9 la sua validit\u00e0 logica e deve essere validata per via empirica; non si potr\u00e0 mai per\u00f2 avere una conferma assoluta, bens\u00ec solo in termini di probabilit\u00e0: potremo dire di avere svolto un'abduzione corretta se la Regola che abbiamo scelto per spiegare il nostro Risultato riceve tali e tante conferme che la probabilit\u00e0 che sia quella giusta equivalga ad una ragionevole certezza e se non vi sono altre Regole che spiegano altrettanto bene i fatti osservati.\nDal \"Manifesto di Ps\u00f2mega\" possiamo leggere:"}
{"id": "453581", "revid": "17351", "url": "https://it.wikipedia.org/wiki?curid=453581", "title": "Aeroporto Dabolim", "text": ""}
{"id": "453587", "revid": "126257", "url": "https://it.wikipedia.org/wiki?curid=453587", "title": "Recalcitrante", "text": ""}
{"id": "453589", "revid": "17351", "url": "https://it.wikipedia.org/wiki?curid=453589", "title": "Aeroporto Agno", "text": ""}
{"id": "453599", "revid": "23390", "url": "https://it.wikipedia.org/wiki?curid=453599", "title": "Axel ed Eigil Axgil", "text": ""}
{"id": "453601", "revid": "6923", "url": "https://it.wikipedia.org/wiki?curid=453601", "title": "Aiwa", "text": "Aiwa \u00e8 stata un'azienda giapponese produttrice di elettronica di consumo. \u00c8 dal 2015 un'azienda statunitense.\nStoria.\nLa creazione.\nFu fondata nel 1951 a Tokyo con la denominazione \"Ai Xing Electrical Industry Co., Ltd.\". Cambi\u00f2 ragione sociale nel 1959 in \"Aiwa Co., Ltd.\", ed ebbe un immediato sviluppo industriale e commerciale, inizialmente limitato al solo Giappone, e poi successivamente in gran parte dell'Estremo Oriente, soprattutto in Cina. Nel 1960 fu la prima nel paese a costruire la radio per la riproduzione di cassette.\nAttivit\u00e0 e prodotti.\nAiwa increment\u00f2 il proprio successo negli anni settanta e ottanta, con la conquista dei mercati occidentali dell'elettronica, con i propri televisori, impianti stereofonici ad alta fedelt\u00e0, videoregistratori, ma soprattutto con i walkman. Negli anni novanta, i prodotti Aiwa circolarono sul mercato anche con i marchi \"Excelia\" e \"Strasser\". L'azienda si specializz\u00f2 anche nella produzione di dispositivi audio e video per personal computer, e cre\u00f2 degli stabilimenti in alcuni paesi emergenti.\nL'acquisizione di Sony e la fine.\nNel 2002 la societ\u00e0 \u00e8 in crisi finanziaria, e nello stesso anno si fonde con Sony. La Aiwa Corporation viene sciolta, e diviene un marchio del colosso nipponico. Nel 2003 vengono lanciati lettori mp3, sistemi hi-fi con connettivit\u00e0 USB, lettori con dischi fissi per competere con iPod di Apple. Nel 2006 Sony interrompe la vendita di prodotti con marchio Aiwa.\nNel marzo 2015 la Hale Devices, una societ\u00e0 con sede a Chicago, acquista il marchio da Sony, cambia la propria denominazione in Aiwa e rilascia il suo primo prodotto, uno speaker wireless."}
{"id": "453602", "revid": "339392", "url": "https://it.wikipedia.org/wiki?curid=453602", "title": "Windows Media Photo", "text": ""}
{"id": "453603", "revid": "486946", "url": "https://it.wikipedia.org/wiki?curid=453603", "title": "Completezza (topologia)", "text": ""}
{"id": "453605", "revid": "1516566", "url": "https://it.wikipedia.org/wiki?curid=453605", "title": "Gambero (araldica)", "text": "In araldica il gambero simboleggia spesso la propriet\u00e0 di corsi d'acqua. Pi\u00f9 spesso \u00e8 presente in armi parlanti. \nPosizione araldica ordinaria.\nIl gambero si rappresenta abitualmente di colore rosso e montante, cio\u00e8 posto in palo con la testa in alto, visto dal dorso."}
{"id": "453608", "revid": "6066", "url": "https://it.wikipedia.org/wiki?curid=453608", "title": "San Giorgio Jonico", "text": ""}
{"id": "453614", "revid": "1610933", "url": "https://it.wikipedia.org/wiki?curid=453614", "title": "Dingo", "text": ""}
{"id": "453615", "revid": "962319", "url": "https://it.wikipedia.org/wiki?curid=453615", "title": "Tribeca", "text": "Tribeca, originariamente scritto TriBeCa, \u00e8 un quartiere situato nella parte sud del distretto (\"borough\") di Manhattan, a New York. \nGeografia.\nIl suo nome \u00e8 l'abbreviazione di Triangle Below Canal Street, ovvero \"triangolo sotto Canal Street\": il quartiere, infatti, ha forma triangolare ed \u00e8 delimitato a nord da \"Canal Street\".\nIn passato noto centro finanziario, caratterizzato dalla presenza di numerosi magazzini (in seguito trasformati e resi abitabili), il quartiere si \u00e8 rinnovato ed \u00e8 diventato area residenziale alla moda, nella quale hanno stabilito la loro residenza anche celebrit\u00e0 quali Julia Roberts, Mariah Carey, Beyonc\u00e9, Jay-Z, Harvey Keitel, Taylor Swift e Robert De Niro; quest'ultimo, in particolare, ha aperto dal 1997 il ristorante \"TriBeCa Grill\". Proprietario di casa a TriBeCa \u00e8 anche il presentatore televisivo e comico David Letterman.\nIn seguito agli attentati dell'11 settembre 2001 al World Trade Center il quartiere, vicino alla zona dell'evento, ha subito un'inevitabile perdita di vitalit\u00e0. Per ridare vita e cultura al quartiere, nel 2002 Jane Rosenthal e Robert De Niro hanno fondato il Tribeca Film Festival, divenuto in breve tempo uno dei festival cinematografici pi\u00f9 interessanti e seguiti del mondo.\nTrasporti.\nIl quartiere \u00e8 servito dalla metropolitana di New York attraverso le stazioni di Canal Street, Franklin Street e Chambers Street della linea IRT Broadway-Seventh Avenue, dove fermano i treni delle linee 1, 2 e 3, e quella di Canal Street della linea IND Eighth Avenue, dove fermano i treni delle linee A, C e E."}
{"id": "453616", "revid": "123117117", "url": "https://it.wikipedia.org/wiki?curid=453616", "title": "Castua", "text": "Cast\u00f9a (in croato \"Kastav\") \u00e8 una citt\u00e0 medioevale di 10440 abitanti posta su una collina nei pressi della citt\u00e0 di Fiume, nella regione storica della Liburnia.\nStoria.\nMolto probabilmente gi\u00e0 sito fortificato illirico (della trib\u00f9 dei Liburni o dei Giapidi), fu per certo un \"castrum\" romano e proprio da questo termine derivano il nome italiano \"Castua\" sia quello croato \"Kastav\". \nA partire dal VII secolo d.C. e ripetutamente nei secoli successivi, si stabilirono nel territorio le prime popolazioni slave dei croati (ma non mancano tracce anche di una marginale influenza slovena).\nEbbe particolare fortuna nel Basso Medioevo il Capitanato di Castua posto sotto la signoria dei conti duinati, inizialmente vassalli del vescovo di Pola che aveva giurisdizione su quest'area, in seguito (1399) sotto la signoria dei conti Walsee (entrambe famiglie di origine tedesca). In et\u00e0 moderna, per un lungo periodo, govern\u00f2 su Castua (come sulla vicina Fiume) la Compagnia di Ges\u00f9.\nA partire dalla seconda met\u00e0 del XIX secolo a Castua si svilupp\u00f2 tra la popolazione croata una sempre pi\u00f9 fervida attivit\u00e0 culturale e politica, di stampo patriottico e nazionale, sostenuta ed incentivata anche dal locale clero, che port\u00f2 alla conquista della maggioranza nell'amministrazione comunale ed all'apertura di diversi tra circoli, associazioni, gabinetti e sale di lettura che determinarono un forte sviluppo della coscienza nazionale tra i croatofoni. Prova ne \u00e8 che diversi tra i deputati del partito croato eletti alla Dieta della Contea istriana, durante il periodo absburgico, provenivano proprio da Castua.\nA Castua venne aperta nel 1866 la prima sala di lettura croata dell'Istria.\nLa citt\u00e0 appartenne, fino al termine della prima guerra mondiale, come comune confinario, al Margraviato d'Istria dell'Impero d'Austria, inserito nel distretto giudiziario e amministrativo di Volosca-Abbazia.\nIn seguito alla prima guerra mondiale, nonostante fosse inizialmente prevista la sua annessione al Regno d'Italia e fosse gi\u00e0 stata inglobata da questo nei propri territori di amministrazione militare, con il trattato di Rapallo del 1920 fu assegnata al Regno SHS ed a questi rimase anche dopo l'annessione italiana di Fiume nel 1924.\nSociet\u00e0.\nLa minoranza autoctona italiana.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia.\nGli italiani hanno sempre costituito una componente minima della popolazione cittadina: l'italiano era utilizzato in alcuni documenti comunali, parallelamente al latino. Si \u00e8 conservato peraltro un antico Statuto di Castua del XV secolo, redatto in glagolitico.\nNei censimenti austriaci del 1880, 1890, 1900 e 1910 gli abitanti di Castua - escluse le frazioni - che utilizzano come lingua d'uso l'italiano risultano rispettivamente zero, uno, zero e nove. Al censimento del 2011 si sono dichiarati di madrelingua italiana nell'intero territorio comunale 99 cittadini (pari allo 0,95% del totale). \nNel censimento del 2001 vi erano inoltre tre cittadini dichiaratisi \"vlasi\" (morlacchi), gli unici di tutta la Regione Litoraneo-Montana.\nGeografia antropica.\nLocalit\u00e0.\nIl comune di Castua \u00e8 diviso in 6 insediamenti (\"naselja\") di seguito elencati. Tra parentesi il nome in lingua italiana, a volte desueto."}
{"id": "453617", "revid": "1784425", "url": "https://it.wikipedia.org/wiki?curid=453617", "title": "Gouverneur K. Warren", "text": "Divenne un importante ufficiale dell'esercito dell'Unione durante la Guerra di secessione americana.\nWarren si diplom\u00f2 nell'Accademia Militare degli Stati Uniti nel 1850, conseguendo i gradi di sottotenente (second lieutenant) nel Corpo del Genio Topografico. Negli anni precedenti alla Guerra di secessione americana lavor\u00f2 sul fiume Mississippi, per il rilevamento ferroviario transcontinentale, e mapp\u00f2 la parte occidentale del Trans-Mississippi. Allo scoppio della guerra ricevette un brevetto da Tenente Colonnello dei Volontari del 5\u00ba Reggimento dei Volontari di Fanteria di New York e pi\u00f9 avanti fu promosso Colonnello e comandante di Reggimento.\nIl suo Reggimento combatt\u00e9 nella battaglia di Big Bethel. Comand\u00f2 una Brigata (3\u00aa Brigata, 2\u00aa Divisione, V Corpo) nella battaglia di Yorktown e fu ferito a un ginocchio nella battaglia di Gaines' Mill. Nella battaglia di Malvern Hill la sua Brigata blocc\u00f2 l'attacco di una Divisione confederata mentre nella Seconda Bull Run/Seconda Manassas, la Brigata soffr\u00ec circa il 50% di perdite.\nPromosso generale di brigata nel settembre 1862, serv\u00ec come Comandante del Genio Topografico e quindi come Comandante del Genio Militare nell'Armata del Potomac.\nIl secondo giorno della battaglia di Gettysburg, 2 luglio 1863, Warren organizz\u00f2 la difesa del Little Round Top, avvedendosi dell'importanza di quella posizione indifesa e indirizzando, di sua propria iniziativa, la Brigata del Colonnello Strong Vincent ad occuparla, proprio pochi minuti che essa fosse aggredita. Warren ricevette una ferita non grave al collo durante l'assalto confederato.\nPromosso al grado di maggior generale dopo Gettysburg, comand\u00f2 il II Corpo dall'agosto 1863 al marzo 1864, quando assunse il comando del V Corpo. Guid\u00f2 il V Corpo durante la Campagna Terrestre, l'assedio di Petersburg e la Campagna di Appomattox.\nNella Battaglia di Five Forks (delle Cinque Strade) nell'aprile 1865, il maggior generale Philip Sheridan lo sollev\u00f2 dal comando per una sua azione contro le trincee sudiste che a Sheridan apparve troppo lenta. Una Corte d'inchiesta pi\u00f9 tardi lo assolver\u00e0 da ogni accusa di negligenza, ma tale assoluzione intervenne quando Warren era ormai deceduto. Warren serv\u00ec nel Corpo del Genio dopo la guerra, assegnato lungo il fiume Mississippi. Mor\u00ec a Newport (Rhode Island) e fu sepolto l\u00ec, a sua richiesta, in abiti civili e senza le decorazioni militari.\nIn memoriam.\nUna statua bronzea di Warren si erge al Little Round Top nel Gettysburg National Military Park, dedicatagli 20 anni dopo quella famosa battaglia."}
{"id": "453618", "revid": "58068", "url": "https://it.wikipedia.org/wiki?curid=453618", "title": "Kastav", "text": ""}
{"id": "453620", "revid": "1543377", "url": "https://it.wikipedia.org/wiki?curid=453620", "title": "Cantone di Tilar\u00e1n", "text": "Il cantone di Tilar\u00e1n \u00e8 un cantone della Costa Rica facente parte della provincia di Guanacaste.\nConfina ad est con San Carlos e San Ram\u00f3n, a sud con Abangares, ad ovest con Ca\u00f1as, a nord con Guatuso.\nL'economia si basa sulla coltivazione di ortaggi, mais, frutta (macadamia), cardamomo, caff\u00e8, legumi, legname, sulla produzione di latte e sul turismo.\nNel territorio cantonale si trova la laguna del vulcano Arenal. Nel 1980, per sfruttare con un bacino idroelettrico le acque della laguna, furono fondate le urbanizzazioni di Arenal e Tronadora.\nDurante l'epoca della colonizzazione spagnola la zona fu abitata per lo sfruttamento delle poco distanti miniere di oro di Abangares. Inizialmente il nucleo urbano si chiamava \"La Cabra\", nel 1910 il nome fu cambiato in Tilar\u00e1n, dalla voce azteca \"Tilawa\" che significa \"luogo dove piove molto\".\nGeografia antropica.\nSuddivisioni amministrative.\nIl cantone \u00e8 suddiviso in 7 distretti:"}
{"id": "453622", "revid": "114029939", "url": "https://it.wikipedia.org/wiki?curid=453622", "title": "Dizionario d'ortografia e di pronunzia", "text": "Il Dizionario d'ortografia e di pronunzia (DOP), di Bruno Migliorini, Carlo Tagliavini e Piero Fiorelli, pubblicato dalla Rai Eri, \u00e8 il pi\u00f9 grande dizionario ortografico e ortoepico della lingua italiana.\nDescrizione.\nIl DOP fornisce l'ortografia e la corretta pronuncia, secondo lo standard di base toscana o \"fiorentino emendato\" (\"neutro tradizionale\" nella terminologia di Luciano Canepari), per circa centoquarantamila vocaboli, fra parole ordinarie, nomi propri e forestierismi. L'opera \u00e8 caratterizzata da un'impostazione neopuristica fiorentinocentrica e, al paragone con altre opere congeneri, da una normativit\u00e0 piuttosto rigida.\nIl DOP non adotta l'IPA, bens\u00ec una trascrizione fonetica studiata appositamente per il pubblico italiano, tipologicamente affine (nonostante la maggiore semplicit\u00e0) al sistema che in Italia \u00e8 comunemente denominato Ascoli-Merlo o trascrizione romanistica o dei romanisti. Precisamente, il sistema di trascrizione \u00e8 simile a quello che Bruno Migliorini e Piero Fiorelli avevano precedentemente stabilito per il Dizionario enciclopedico italiano Treccani.\nLa prima edizione del DOP, edita da ERI, risale al 1969, la seconda al 1981; nel 1999 \u00e8 uscita una ristampa della seconda edizione, invariata nel contenuto, ma in formato pi\u00f9 maneggevole (i caratteri sono notevolmente pi\u00f9 piccoli).\nIl 31 gennaio 2008 la RAI ha presentato, a Roma, una nuova edizione del DOP, nella forma multimediale del sito in Rete, curata da Renato Parascandolo e redatta da Piero Fiorelli e Tommaso Francesco B\u00f3rri.\nLa nuova edizione in linea, per ora provvisoria e incompleta (non sono ancora state immesse nel sito, in particolare, la maggior parte delle voci appartenenti a lingue straniere), \u00e8 aggiornata e molto notevolmente accresciuta rispetto alle due precedenti edizioni (cartacee).\nEssa fornisce registrazioni sonore, in corrispondenza delle trascrizioni fonetiche, per i lemmi (colle loro varianti), per le circa settemila frasi esemplificative e per gli ottanta passi di un'antologia fonetica (intitolata \"Antologia scritta e parlata\"). Inoltre, accentua apprezzabilmente la prospettiva critica dell'opera, con l'inserimento di numerose note di discussione su varianti di pronuncia storiche, geografiche, eccetera (si vedano voci come \"e\", \"o\", \"n\u00e9\", \"centro\", \"doga\", \"freno\", \"grotta\", \"scendere\", \"vendere\", \"mettere\", \"Belice\", \"Nuoro\", \"Caraibi\", \"deissi\", \"robot\").\nIl 15 maggio 2010 il nuovo DOP \u00e8 stato presentato dalla RAI, al Salone del libro di Torino, anche nella forma del libro cartaceo.\nLa nuova edizione cartacea, il cui contenuto \u00e8 grosso modo triplicato rispetto all'edizione del 1981, si articola in tre volumi: i primi due contengono \"Parole e nomi dell'italiano\" (quelle voci cio\u00e8 che hanno al loro interno almeno una trascrizione fonetica italiana); il terzo volume, intitolato \"Parole e nomi d'altre lingue\", \u00e8 in preparazione."}
{"id": "453625", "revid": "729019", "url": "https://it.wikipedia.org/wiki?curid=453625", "title": "Ortoepia", "text": "L'ortoep\u00eca (dal greco antico \u1f40\u03c1\u03d1\u03bf\u03ad\u03c0\u03b5\u03b9\u03b1, composto di \u1f40\u03c1\u03d1\u03cc\u03c2 \u00abretto, corretto\u00bb e \u1f14\u03c0\u03bf\u03c2 \u00abparola\u00bb) \u00e8 la corretta pronuncia di una lingua, considerata sia nel proprio sviluppo orale sia in rapporto con la scrittura (non per\u00f2 con riferimento a eventuali difetti di fonazione dovuti a imperfezioni organiche, n\u00e9 con riferimento agli effetti estetici dovuti a una dizione pi\u00f9 o meno accurata).\nItaliano.\nTradizionalmente, la variante della lingua italiana presa come riferimento ortoepico \u00e8 basata sulla pronuncia fiorentina, o pi\u00f9 largamente su quella della Toscana e del resto dell'Italia centrale. La pronuncia di una parola italiana secondo tale standard solitamente non viene insegnata a scuola; per conoscerla si pu\u00f2 ricorrere ad un vocabolario che per ciascun lemma ne riporti la trascrizione fonetica IPA. Nel territorio dello stato italiano e nei territori italofoni esteri sono tuttavia sovente usate, in primis dai madrelingua, pronunce delle parole italiane non afferenti lo standard.\nLe principali caratteristiche delle diverse pronunce usate dagli italofoni possono essere:\nLa RAI stessa promosse la stesura del \"Dizionario d'ortografia e di pronunzia\" per formare i propri giornalisti impegnati nelle prime trasmissioni, diffuse in una nazione costituitasi solo dal 1861 ed in cui la forte frammentazione dei volgari locali aveva portato a numerosi dialetti.\nL'ortoepia oggi \u00e8 materia di studio, accanto alla dizione, nei corsi e recitazione e nella formazione giornalistica radiotelevisiva.\nLa maggior parte delle regole ortoepiche riguardano le vocali toniche [e] / [o], la cui pronuncia aperta o chiusa pu\u00f2 talvolta determinare una differenza di significato, e alcune consonanti quali la [s] e la [z].\nSono in genere le origini latine del vocabolo a determinare il grado di apertura o di chiusura. Come ogni parola che termina in -endo, -ente, -enso (derivata dalle terminazioni latine \"-aendo, -aente, -aens\") presenta una vocale aperta, cos\u00ec le vocali derivanti da una vocale chiusa (come \"legno\", da \"lignum\" o \"messa\" da \"missa\") ereditano la medesima caratteristica. Come in latino, inoltre, le parole che terminano in consonante hanno in genere una vocale tonica aperta.\nPrincipi eufonici univoci regolano la maggior parte delle parole della lingua, con un numero di eccezioni e casi controversi nell'ordine di poche centinaia, sugli oltre 150.000 vocaboli che compongono la lingua italiana. In alcuni casi l'apertura o chiusura della vocale distingue due termini, determinandone il significato, come per i due omografi, ma non omofoni, p\u00e8sca (il frutto) e p\u00e9sca (l'azione)."}
{"id": "453627", "revid": "287204", "url": "https://it.wikipedia.org/wiki?curid=453627", "title": "Corumb\u00e0", "text": ""}
{"id": "453635", "revid": "110157", "url": "https://it.wikipedia.org/wiki?curid=453635", "title": "Chan\u00e9az", "text": "Chan\u00e9az (toponimo francese) \u00e8 una frazione di 107 abitanti del comune svizzero di Montanaire, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 1,39\u00a0km\u00b2 e che apparteneva al distretto del Jura-Nord vaudois, nel 2013 \u00e8 stato accorpato agli altri comuni soppressi di Chapelle-sur-Moudon, Correvon, Denezy, Martherenges, Neyruz-sur-Moudon, Peyres-Possens, Saint-Cierges e Thierrens per formare il nuovo comune di Montanaire.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "453636", "revid": "1610933", "url": "https://it.wikipedia.org/wiki?curid=453636", "title": "Cantone di Ca\u00f1as", "text": "Il cantone di Ca\u00f1as \u00e8 un cantone della Costa Rica, nella provincia di Guanacaste.\nConfina ad est con il cantone di Tilar\u00e1n, a sud con quello di Abangares e si affaccia per un breve tratto sull'Oceano Pacifico, proprio alla foce del fiume Tempisque nel golfo di Nicoya. Ad ovest confina con il cantone di Bagaces, a nord con quelli di Upala e Guatuso.\nStoria.\nIn epoca precolombiana la zona era abitata dagli \"indios\" del gruppo \"Corobici\". L'urbanizzazione coloniale inizi\u00f2 nel 1522, quando fu fondato il villaggio di Escarbadero, che in seguito fu rinominato in Ca\u00f1as, in onore del militare salvadoregno Jos\u00e9 Mar\u00eda Ca\u00f1as. Il cantone di Ca\u00f1as fu istituito con decreto il 12 luglio 1878. Nel 1912 le fu assegnato il titolo di \"citt\u00e0\".\nEconomia.\nL'economia si basa sulla coltivazione di riso, canna da zucchero, mais, ortaggi, frutta, sulla produzione di legname e di latte, sul turismo naturalistico (riserve di Tabloga e Manglado).\nGeografia antropica.\nSuddivisioni amministrative.\nIl cantone \u00e8 suddiviso in 5 distretti:"}
{"id": "453637", "revid": "123168804", "url": "https://it.wikipedia.org/wiki?curid=453637", "title": "Rustichello da Pisa", "text": "Biografia.\nRustichello, dopo avere appreso la lingua francese a Pisa e averne probabilmente perfezionato la conoscenza durante soggiorni in Inghilterra o in Terra Santa, scrisse una compilazione in prosa di romanzi arturiani preesistenti entro il 1271 (\"Tristano\" in prosa e \"Lancelot-Graal\"). La fonte fu probabilmente un libro in possesso del re Edoardo I d'Inghilterra, che consegn\u00f2 il volume a Rustichello durante il suo passaggio dall'Inghilterra alla Terra Santa per partecipare alla ottava crociata guidata dal re di Francia Luigi IX il Santo. La redazione pi\u00f9 vicina all'originale \u00e8 tramandata dal manoscritto fr. 1463 della Biblioth\u00e8que Nationale di Parigi, copiato a Genova alla fine del XIII secolo. In altri manoscritti pi\u00f9 tardi il romanzo \u00e8 stato interpolato con il \"Guiron le Courtois\" e diviso in due sezioni, intitolate \"Meliadus\" e \"Guiron le Courtois\".\nRustichello, prigioniero a Genova in seguito agli eventi successivi alla battaglia della Meloria del 1284 tra le repubbliche marinare di Pisa e Genova, conobbe Marco Polo, anch'egli fatto prigioniero, forse nel 1298, in seguito alla sconfitta veneziana nella battaglia di Curzola. Durante la prigionia nelle carceri di Palazzo San Giorgio a Genova Marco Polo raccont\u00f2 le memorie dei propri viaggi a Rustichello, il quale le trascrisse in lingua d'o\u00efl ne \"Le divisament dou monde\" (\"La descrizione del mondo\"), noto con il titolo de \"Il Milione\". La sua stesura del Milione \u00e8 criticata per le frequenti ed evidenti inserzioni sia di episodi moraleggianti sia di battaglie che si succedono una uguale all'altra, di evidente derivazione dalle sue \"opere\" precedenti."}
{"id": "453639", "revid": "1170", "url": "https://it.wikipedia.org/wiki?curid=453639", "title": "Atomo artificiale", "text": ""}
{"id": "453643", "revid": "1305772", "url": "https://it.wikipedia.org/wiki?curid=453643", "title": "Ca\u00f1as", "text": ""}
{"id": "453645", "revid": "1543377", "url": "https://it.wikipedia.org/wiki?curid=453645", "title": "Spazio misurabile", "text": "In matematica, uno spazio misurabile \u00e8 una struttura astratta alla base di molte idee e nozioni dell'analisi, in particolare in teoria della misura, come quelle di funzione misurabile, insieme misurabile, misura, integrale, sistema dinamico. Gli spazi misurabili sono oggetto della Matematica sin dal XIX secolo, quando si inizi\u00f2 uno studio sistematico degli oggetti matematici connessi con l'idea di integrale. Tuttavia, \u00e8 solo all'inizio del XX secolo che la attuale teoria della misura, e conseguentemente la nozione astratta di spazio misurabile, prende corpo.\nOltre ad un interesse in s\u00e9, gli spazi misurabili sono interessanti in quanto \u00e8 possibile costruire strutture pi\u00f9 complesse a partire da essi. Ci\u00f2 accade ad esempio per le importanti strutture di spazio di misura, spazio di probabilit\u00e0 e sistema dinamico. Inoltre, sono basate sul concetto di spazio misurabile le nozioni di insieme misurabile e funzione misurabile.\nDefinizione.\nUno spazio misurabile \u00e8 una coppia formula_1 costituita da un insieme non vuoto formula_2 ed una \u03c3-algebra formula_3 su formula_2. Gli elementi di formula_3 sono detti insiemi misurabili di formula_2. In pratica la \u03c3-algebra formula_3 permette di associare a dei sottoinsiemi di formula_2 (non necessariamente tutti) una misura (lunghezza, volume, probabilit\u00e0, ecc.) e lo spazio misurabile \u00e8 l'insieme di tali sottospazi di misura assegnata.\nLa scelta di una misura da associare a tali sottospazi produce uno spazio di misura.\nGli spazi misurabili formano una categoria, i cui morfismi sono le funzioni misurabili.\nL'insieme formula_2 \u00e8 chiamato a volte spazio campionario, soprattutto nelle applicazioni inerenti alla statistica e la probabilit\u00e0.\nCostruzione di spazi misurabili.\nSpazi boreliani.\nData una famiglia formula_10 di sottoinsiemi di formula_2, risulta ben definita la \u03c3-algebra formula_12 \"generata\" da formula_10.\nDato uno spazio topologico formula_14 \u00e8 possibile costruire uno spazio misurabile formula_15, semplicemente ponendo formula_16, la \u03c3-algebra generata da formula_17. Gli spazi misurabili di questo tipo, quelli cio\u00e8 generati da una topologia, prendono il nome di \"spazi boreliani\".\nUna semplice osservazione che chiarisce la connessione tra la struttura topologica e quella di misurabilit\u00e0 di tali spazi \u00e8 la seguente: siano formula_18 due spazi topologici, e formula_19 i relativi spazi boreliani. Se un'applicazione formula_20 \u00e8 continua (rispetto a formula_21), allora essa \u00e8 misurabile (rispetto a formula_22).\nSpazi con misurabilit\u00e0 indotta da funzioni.\nSiano formula_23 uno spazio misurabile, formula_2 un insieme non vuoto, ed formula_20 un'applicazione arbitraria da formula_2 a formula_27. Si pu\u00f2 definire su formula_2 una struttura di spazio misurabile, costruendo la \u03c3-algebra formula_3 come \"la pi\u00f9 piccola \u03c3-algebra rispetto a cui formula_30 sia misurabile\". La struttura di spazio formula_15 si dice \"indotta\" da formula_30 su formula_2. Un'importante caratterizzazione di formula_3 \u00e8 la seguente:\nIn pratica, formula_3 \u00e8 la \u03c3-algebra i cui elementi sono le controimmagini (rispetto ad formula_30) di elementi di formula_10.\nPi\u00f9 in generale, se formula_39 \u00e8 una famiglia (finita o non finita) di funzioni da formula_2 a formula_27, si pu\u00f2 definire su formula_2 la \u03c3-algebra formula_3 come la pi\u00f9 piccola \u03c3-algebra che rende tutte le funzioni in formula_39 misurabili.\nSpazi prodotto.\nSe formula_45 e formula_46 sono due spazi misurabili, si pu\u00f2 definire una struttura di spazio misurabile sul prodotto cartesiano formula_47, equipaggiando formula_48 con una opportuna \u03c3-algebra formula_3, di cui sono di seguito date due caratterizzazioni.\nNon \u00e8 difficile verificare che le due caratterizzazioni date coincidono; lo spazio misurabile formula_15 cos\u00ec costruito prende il nome di \"spazio misurabile prodotto\".\nPi\u00f9 in generale, si pu\u00f2 effettuare la costruzione sul prodotto cartesiano di una famiglia qualunque di spazi misurabili. Sia formula_66 una qualsiasi famiglia (finita o infinita) di spazi misurabili, e sia:\nLa prima caratterizzazione si estende facilmente a questo caso: sar\u00e0 sufficiente definire formula_3 come la pi\u00f9 piccola \u03c3-algebra rispetto a cui tutte le proiezioni canoniche formula_69 siano continue. La seconda caratterizzazione \u00e8 leggermente pi\u00f9 complessa. Si dovr\u00e0 infatti porre formula_70, dove formula_10 \u00e8 ora definito come:\nSi noti che nel caso in cui formula_73 siano due spazi boreliani, si possono costruire due diverse \u03c3-algebre sullo spazio prodotto formula_74. Una \u00e8 quella appena descritta, mentre l'altra \u00e8 la \u03c3-algebra boreliana generata dalla topologia prodotto. Risulta che questa seconda \u03c3-algebra contiene sempre la prima, e che esse coincidono nel caso in cui le topologie di formula_75, formula_76 soddisfino il primo assioma di numerabilit\u00e0. Pertanto, in questo caso, potremo affermare che \"lo spazio prodotto di due spazi boreliani \u00e8 boreliano\".\nLa nozione di spazio prodotto \u00e8 molto importante per la teoria della misura, dal momento che offre delle caratterizzazioni per gli integrali multipli, e nella teoria della probabilit\u00e0, in quanto consente di costruire esplicitamente variabili casuali indipendenti."}
{"id": "453646", "revid": "1418044", "url": "https://it.wikipedia.org/wiki?curid=453646", "title": "Algoritmo di Knuth-Morris-Pratt", "text": "L'algoritmo di Knuth-Morris-Pratt (spesso abbreviato come \"algoritmo KMP\") \u00e8 un algoritmo di pattern matching su stringhe, che permette di trovare le occorrenze di una stringa (pattern) formula_1 in un testo formula_2. La sua peculiarit\u00e0 risiede nel pretrattamento della stringa da cercare, la quale contiene l'indicazione sufficiente a determinare la posizione da cui continuare la ricerca in caso di non-corrispondenza. Questo permette all'algoritmo di non riesaminare i caratteri che erano stati precedentemente verificati, e dunque di limitare il numero di confronti necessari.\nL'algoritmo \u00e8 stato inventato da Knuth e Pratt, e indipendentemente da J. H. Morris nel 1975.\nPrincipio di funzionamento.\nApproccio banale.\nAl fine di comprendere meglio la logica dell'algoritmo di Knuth-Morris-Pratt, \u00e8 bene comprendere l'approccio banale al problema.\nLa sottostringa \"B\" pu\u00f2 essere trovata nel testo \"A\" con l'algoritmo seguente:\nQuesta procedura pu\u00f2 essere migliorata interrompendo la comparazione al terzo passo, appena trovato un carattere che differisce, senza verificare l'intera stringa.\nQuesta soluzione ha un inconveniente: dopo una comparazione infruttuosa, la comparazione seguente inizier\u00e0 alla posizione formula_7, senza tenere in considerazione quelle comparazioni che sono state fatte al passo precedente, cio\u00e8 alla posizione formula_4.\nL'algoritmo di Knuth-Morris-Pratt prima esamina la stringa \"B\" deducendo delle informazioni che permettono di evitare di trattare ogni singolo carattere pi\u00f9 di una volta.\nEsempio.\nPer presentare il principio di funzionamento dell'algoritmo, consideriamo un esempio particolare: la stringa formula_1 \u00e8 ABCDABD mentre il testo formula_2 \u00e8 ABC ABCDAB ABCDABCDABDE.\nNotazione: Per rappresentare le stringhe di caratteri, in questa voce si utilizzeranno delle tabelle nelle quali gli indici iniziano da zero. Dunque, il C della stringa formula_1 sar\u00e0 espresso come formula_12. formula_13 designa la posizione, nel testo formula_2, alla quale la stringa formula_1 \u00e8 in corso di verifica, e formula_4 la posizione del carattere attualmente verificato in formula_1.\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nL'algoritmo inizia testando la corrispondenza dei caratteri, uno dopo l'altro. Quindi, al quarto passo, formula_18 e formula_19. formula_20 \u00e8 uno spazio e formula_21, la corrispondenza non \u00e8 possibile.\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nPiuttosto che ricominciare da formula_22, l'algoritmo tiene conto che nessuna A era presente in formula_1 tra le posizioni 0 e 3, ad eccezione della posizione 0. Di conseguenza, poich\u00e9 sono stati testati tutti i caratteri precedenti, l'algoritmo sa che non c'\u00e8 possibilit\u00e0 di trovare l'inizio di una corrispondenza se verifica nuovamente. Per questa ragione, l'algoritmo avanza fino al carattere successivo in cui potrebbe esserci una eventuale occorrenza, ponendo formula_24 e formula_25 (\u00e8 importante notare che formula_13 prima diventa formula_27 con formula_25, in quanto formula_29, poi non essendoci corrispondenza diventa formula_30 con formula_25, in quanto formula_32; si veda l'algoritmo pi\u00f9 avanti per chiarimenti sulla tabella formula_33).\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nUna corrispondenza quasi completa \u00e8 ottenuta quando con m=4 e con formula_34, la verifica fallisce.\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nTuttavia, appena prima della fine di questa corrispondenza parziale, l'algoritmo \u00e8 passato sul motivo AB, che potrebbe essere l'inizio di un'altra corrispondenza. Questa informazione dev'essere dunque tenuta in conto. Poich\u00e9 l'algoritmo sa gi\u00e0 che questi primi due caratteri corrispondono con i due caratteri che precedono la posizione corrente, non \u00e8 necessario di verificarli nuovamente. Quindi, l'algoritmo riprende il trattamento al carattere corrente, con formula_35 e formula_36.\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nQuesta verifica fallisce immediatamente (C non corrisponde allo spazio in formula_37). Poich\u00e9 la stringa non contiene alcuno spazio (come nel primo passo), l'algoritmo prosegue la ricerca da formula_38 e reinizializzando formula_25 (come sopra, in realt\u00e0 formula_13 prima diventa formula_41 con formula_25, in quanto formula_43, poi non essendoci corrispondenza diventa formula_44 con formula_25, in quanto formula_32).\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nNuovamente, l'algoritmo trova una corrispondenza parziale ABCDAB, ma il carattere seguente C non corrisponde al carattere finale D della stringa.\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nUsando lo stesso ragionamento di prima, l'algoritmo riprende con formula_47, per ricominciare il confronto a partire dai due caratteri AB, fissando formula_36 come nuova posizione corrente.\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nQuesta volta, la corrispondenza tra stringa e testo \u00e8 completa, quindi l'algoritmo restituisce la posizione 15 (cio\u00e8 formula_13) come punto d'inizio.\n 1 2\n 01234567890123456789012\n m : v\n S : ABC ABCDAB ABCDABCDABDE\n P : ABCDABD\n i : ^\n 0123456\nL'algoritmo di ricerca.\nL'esempio precedente illustra in modo intuitivo il principio di funzionamento dell'algoritmo. Suppone, cio\u00e8, la presenza di una tabella di \u00ab corrispondenze parziali \u00bb (vedi seguito dell'articolo), che indica il probabile inizio della prossima occorrenza, nel caso in cui la verifica dell'occorrenza attuale fallisca. Per ora, questa tabella, che indichiamo con formula_33, pu\u00f2 essere considerata come una black box che ha la propriet\u00e0 seguente: se abbiamo a disposizione una corrispondenza parziale fino a formula_51, ma che fallisce quando compariamo formula_52 e formula_53, allora la prossima occorrenza parziale inizier\u00e0 alla posizione formula_54. In particolare, formula_55 esiste ed \u00e8 posta a formula_56. Avendo questa tabella, l'algoritmo \u00e8 relativamente semplice:\nQuesta descrizione mette in pratica l'algoritmo usato nell'esempio precedente. Ogni volta che avviene un errore nella verifica, viene consultata la tabella per trovare l'inizio della prossima occorrenza potenziale, ed i contatori sono aggiornati di conseguenza. Di conseguenza, la verifica dei caratteri non \u00e8 mai fatta all'indietro. In particolare, ogni carattere non \u00e8 verificato che una volta soltanto (fatto salvo che possa essere scartato pi\u00f9 volte in seguito ad una non-corrispondenza, si veda pi\u00f9 in basso per l'efficienza dell'algoritmo).\nEsempio di codice per l'algoritmo di ricerca.\nIl codice C che segue \u00e8 un'implementazione di questo algoritmo.\n int kmp_ricerca(char *P, char *S)\n extern int T[];\n int m = 0;\n int i = 0;\n while (S[m + i] != '\\0' &amp;&amp; P[i] != '\\0') {\n if (S[m + i] == P[i]) {\n ++i;\n } else {\n m += i - T[i];\n if (i &gt; 0) i = T[i];\n if (P[i] == '\\0') {\n return m;\n } else {\n return m + i;\nEfficienza dell'algoritmo di ricerca.\nSupponendo l'esistenza di una tabella formula_33, la fase \u00ab ricerca \u00bb dell'algoritmo di Knuth-Morris-Pratt \u00e8 di complessit\u00e0 \"O\"formula_72, dove formula_61 designa la lunghezza di formula_2. Se si esclude il trattamento supplementare fissato, indotto dall'inizio e dalla fine della funzione, tutti i trattamenti sono effettuati nel ciclo principale. Per calcolare un limite sul numero d'iterazioni, \u00e8 necessaria una prima osservazione riguardo della natura di formula_33. Per definizione, \u00e8 costruita in maniera che se una corrispondenza parziale che inizia a formula_51 fallisce durante il confronto tra formula_52 e formula_53, la prossima corrispondenza potenziale non inizia prima di formula_79. In particolare, la potenziale corrispondenza successiva deve trovarsi una posizione dopo formula_13, in modo che formula_81.\nPartendo da questa assunzione, si dimostra che il ciclo viene eseguito al massimo formula_82 volte. Ad ogni iterazione, viene eseguito uno dei due rami dell'istruzione if.\nIl ciclo termina se formula_91, il che vuol dire, tenendo presente la convenzione del C secondo cui il carattere \"NUL\" indica la fine di una stringa, che formula_62. Conseguentemente, ogni ramo dell'istruzione if pu\u00f2 essere eseguito al pi\u00f9 formula_61 volte, dato che i due rami aumentano rispettivamente o formula_85 o formula_13, con formula_96; cosicch\u00e9 se formula_97, allora formula_98, ed essendo l'aumento ad ogni ciclo almeno di una unit\u00e0, formula_62 \u00e8 necessariamente vero per il passato.\nIl ciclo dunque viene eseguito al massimo formula_82 volte, quindi la complessit\u00e0 computazionale \u00e8 formula_101.\nLa tavola delle \u00ab corrispondenze parziali \u00bb.\nLo scopo di questa tabella \u00e8 quello di permettere all'algoritmo di non controllare ogni carattere del testo pi\u00f9 di una volta. L'osservazione chiave per stabilire la natura lineare della ricerca, che consente a questo algoritmo di funzionare, \u00e8 che dopo aver verificato una porzione di testo contenente una \"\u00ab porzione iniziale \u00bb\" della stringa, \u00e8 possibile determinare in quale posizioni possono incominciare le successive possibili occorrenze e da esse continuare il confronto a partire dalla posizione corrente del testo. In altri termini, i \"motifs\" (le sotto-porzioni della stringa) vengono \u00ab pre-identificati \u00bb nella stringa e viene creata una lista che indica tutte le posizioni possibili da cui continuare saltando il maggior numero di caratteri inutili, senza tuttavia sacrificare alcuna corrispondenza potenziale.\nPer ciascuna posizione nella stringa, \u00e8 necessario determinare la lunghezza massima del motif iniziale, che termina nella posizione corrente, ma che non consente una corrispondenza completa (e che quindi probabilmente fallir\u00e0). Quindi, formula_102 indica esattamente la massima lunghezza del motif iniziale che termina in formula_53. Per convenzione, la stringa nulla ha lunghezza zero. Essendo la verifica iniziale della stringa un caso particolare (non essendoci la possibilit\u00e0 del \"backtracking\"), si pone formula_32, come discusso in precedenza.\nDescrizione dello pseudocodice.\nIl principio \u00e8 quello della ricerca in generale: buona parte del lavoro \u00e8 gi\u00e0 stato fatto nel raggiungere la posizione corrente, e quindi ce ne resta poco.\nUtilizziamo la parte gi\u00e0 popolata della tabella formula_33 per trovare potenziali sottostringhe, in modo analogo all'algoritmo di ricerca.\nLa sola piccola complicazione \u00e8 che la logica che in seguito \u00e8 corretta, purtroppo restituisce sottostringhe non corrette all'inizio. Questo problema richiede del codice di inizializzazione.\n algoritmo \"kmp_table\":\n input:\n un array di caratteri, W (la parola da analizzare)\n un array di interi, T (la tabella da riempire)\n output:\n niente (ma durante l'operazione popoliamo la tabella)\n definire le variabili:\n un intero, pos \u2190 2 (la posizione corrente della computazione di T)\n un intero, cnd \u2190 0 (l'indice che parte da zero in W del prossimo carattere della sottostringa candidata)\n (i primi pochi valori sono fissi ma diversi da quelli che l'algoritmo potrebbe suggerire)\n let T[0] \u2190 -1, T[1] \u2190 0\n while pos \u00e8 minore della lunghezza di W, do:\n (primo caso: la sottostringa continua)\n if W[pos - 1] = W[cnd], let T[pos] \u2190 cnd + 1, pos \u2190 pos + 1, cnd \u2190 cnd + 1\n (secondo caso: non lo fa ma non possiamo tornare indietro)\n else, if cnd &gt; 0, let cnd \u2190 T[cnd]\n (terzo caso: abbiamo finito i candidati. Nota cnd = 0)\n else, let T[pos] \u2190 0, pos \u2190 pos + 1\nEfficienza della costruzione della tabella.\nLa complessit\u00e0 dell'algoritmo della tabella \u00e8 codice_1, dove codice_2 \u00e8 la lunghezza di codice_3. A parte l'inizializzazione, tutto il lavoro \u00e8 svolto nel ciclo codice_4, \u00e8 sufficiente mostrare che il ciclo viene eseguito codice_1 volte, che dovrebbe essere fatto esaminando simultaneamente i valori pos e poscodice_6.\nDal momento che codice_18, questo significa che ad ogni ciclo sia pos che una quantit\u00e0 inferiore a pos aumentano; quindi, visto che l'algoritmo termina al raggiungimento di codice_19, deve terminare dopo al massimo codice_20 iterazioni, dato che codice_7 parte da codice_22. Quindi la complessit\u00e0 dell'algoritmo della tabella \u00e8 codice_1.\nEfficienza dell'algoritmo KMP.\nDal momento che le due parti dell'algoritmo hanno, rispettivamente, complessit\u00e0 di codice_24 e di codice_1, la complessit\u00e0 totale \u00e8 codice_26."}
{"id": "453652", "revid": "767487", "url": "https://it.wikipedia.org/wiki?curid=453652", "title": "Correvon", "text": "Correvon (toponimo francese) \u00e8 una frazione di 108 abitanti del comune svizzero di Montanaire, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 2,24\u00a0km\u00b2, nel 2013 \u00e8 stato accorpato agli altri comuni soppressi di Chan\u00e9az, Chapelle-sur-Moudon, Denezy, Martherenges, Neyruz-sur-Moudon, Peyres-Possens, Saint-Cierges e Thierrens per formare il nuovo comune di Montanaire.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "453653", "revid": "438678", "url": "https://it.wikipedia.org/wiki?curid=453653", "title": "Metal estremo", "text": "Il metal estremo (chiamato spesso anche, all'inglese, extreme metal) \u00e8 una macro-categoria che racchiude i generi pi\u00f9 duri e violenti dell'heavy metal. I cinque generi principali del metal estremo sono speed, thrash, death, black e doom metal; vengono anche categorizzati in questa frangia generi nati, in seguito, da varie fusioni o evoluzioni.\nCaratteristiche.\nLe correnti metal estreme sono generalmente caratterizzate da chitarre e bassi molto distorti e con un'accordatura, alle volte, molto bassa. Le ritmiche di batteria, ad esclusione che nel doom metal, sono spesso martellanti e velocissime (frequente l'uso del blast beat, groove ampiamente usato nel black metal, thrash Metal e death metal), il tutto condito dall'uso vocale del growl e/o dello scream, una forma vocale distorta o \"urlata\", che nello speed/thrash \u00e8 utilizzato in una forma embrionale, meno estrema. Il doom metal pu\u00f2 essere alternativamente caratterizzato dall'uso vocale di cantato pulito, growl o scream ma, diversamente dagli altri tre generi, le ritmiche sono molto lente e cadenzate (pi\u00f9 il doom si estremizza e pi\u00f9 il ritmo diventa lento).\nMaggiori ispirazioni.\nI precursori del metal estremo sono i Venom che ne formarono le basi con l'esordio \"Welcome to Hell\" (1981). Il secondo disco \"Black Metal\" (1982), fu importante per la nascita del black e del thrash metal.\nUn'altra formazione estrema da ricordare sono gli Slayer che con l'Ep \"Haunting the Chapel\" del 1984, misero in luce uno stile molto violento e diverso da altri gruppi thrash metal. Il terzo album degli Slayer, \"Reign in Blood\" (1986) \u00e8 accreditato tra le maggiori influenze per il death metal, assieme a \"Seven Churches\" (1985) dei Possessed.\nPer quanto riguarda il black metal, oltre ai Venom, contribuirono molto gruppi come Bathory con \"Under The Sign of the Black Mark\" (1987), album che contiene connotati musicali tuttora usati da molti gruppi del genere; e i Mayhem che con il loro De Mysteriis Dom Sathanas, insieme ad altri album cult di gruppi come Emperor, Darkthrone, Burzum, Immortal, hanno gettato le basi per la seconda ondata black metal. Gli Hellhammer prima e successivamente i Celtic Frost furono molto importanti per il futuro movimento black e con \"Into the Pandemonium\" (1987) furono precursori del cosiddetto avantgarde metal.\nIl doom metal evidenzia la musica dei Black Sabbath come maggiore influenza, assieme a quella di gruppi come Black Widow, Atomic Rooster e Pentagram. Tra le prime formazioni doom metal vi sono gli svedesi Candlemass con Epicus Doomicus Metallicus (1986), con cui, in verit\u00e0, si addizionavano anche melodie relativamente pi\u00f9 \"epiche\" piuttosto che oscure. Un altro gruppo fra i pionieri del genere sono gli inglesi Cathedral (fondati da un ex componente del gruppo grindcore inglese Napalm Death), che invece tendevano ad essere maggiormente influenzati dall'heavy metal classico.\nDiffusione.\nI gruppi menzionati permisero la diffusione del metal estremo in tutto il globo. Il thrash e il death metal ebbero un buon riscontro nel Nord America e si diffusero anche nell'America Latina ed in Europa mentre il black metal e il doom metal riuscirono ad ottenere un certo seguito solo in Europa (soprattutto in Scandinavia). Con il passare del tempo, il metal estremo divenne sempre pi\u00f9 complesso, a causa della nascita di numerosi sottogeneri e di numerose etichette che i critici hanno usato per definire i nuovi stili. Il death metal, ad esempio, vide la proliferazione di numerose diramazioni, alcune ancor pi\u00f9 estreme (brutal death metal, deathgrind) altre pi\u00f9 melodiche o pi\u00f9 tecniche (melodic death metal, progressive death metal, technical death metal). Dal black metal, invece, scaturirono nuove forme come il symphonic black metal, l'avant-garde metal, black ambient e depressive black metal.\nGeneri del metal estremo.\nGeneri metal estremo nati da varie fusioni.\nUnioni fra pi\u00f9 stili del metal estremo\nUnioni con stili punk e hardcore\nUnioni con altri generi musicali"}
{"id": "453654", "revid": "1170", "url": "https://it.wikipedia.org/wiki?curid=453654", "title": "Punto quantistico", "text": ""}
{"id": "453655", "revid": "1170", "url": "https://it.wikipedia.org/wiki?curid=453655", "title": "Nanocristallo", "text": ""}
{"id": "453657", "revid": "1170", "url": "https://it.wikipedia.org/wiki?curid=453657", "title": "Atomi artificiali", "text": ""}
{"id": "453658", "revid": "46931", "url": "https://it.wikipedia.org/wiki?curid=453658", "title": "Orochi", "text": ""}
{"id": "453659", "revid": "1776051", "url": "https://it.wikipedia.org/wiki?curid=453659", "title": "Ogens", "text": "Ogens (toponimo francese) \u00e8 un comune svizzero di 295 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "453662", "revid": "77358", "url": "https://it.wikipedia.org/wiki?curid=453662", "title": "Quo usque tandem abutere, Catilina, patientia nostra?", "text": ""}
{"id": "453663", "revid": "181699", "url": "https://it.wikipedia.org/wiki?curid=453663", "title": "Wop", "text": "Wop \u00e8 un termine denigratorio inglese utilizzato nei paesi anglosassoni, in particolare negli Stati Uniti d'America, per indicare le popolazioni dell'Europa sud-occidentale di lingua neolatina (con particolare riferimento agli italiani), alle quali per stereotipo sono attribuiti atteggiamenti spavaldi, volgari e violenti.\nEtimologia.\n\"Wop\" risalirebbe a \"guappo\", sostantivo napoletano di derivazione spagnola, che designa un giovane dai comportamenti arroganti e audaci, miranti alla conquista dell'ammirazione e del rispetto altrui.\nPer estensione, con particolare riferimento al passato, il guappo era membro della guapparia, sorta di corollario della camorra, alla quale forniva supporto per le azioni di controllo sul territorio con ritorsioni e violenze. Il termine guappo \u00e8 ancora in uso in Italia, conservando la connotazione machista e spregiudicata del passato, alla quale per\u00f2 si aggiunge una sfumatura sarcastica.\nFalse etimologie.\nUna paretimologia o acronimo inverso del termine wop, sarebbe l'acronimo di \"senza passaporto\" (\"without passport\") o \"senza documenti\" (\"without papers\"), il che implica che gli immigrati italiani fossero entrati negli Stati Uniti come clandestini. In realt\u00e0, il termine non ha niente a che vedere con i documenti di immigrazione, poich\u00e9 questi non erano richiesti dai funzionari dell'immigrazione statunitensi fino al 1924, dopo che l'insulto era gi\u00e0 entrato in uso negli Stati Uniti, senza contare che \u00e8 stato fatto risalire a un acronimo a partire dal 1985.\nCaratteristiche.\n\"Wop\" si pone in contrapposizione a \"Wasp\" (White, Anglo-Saxon, Protestant), che individua l'immagine idealizzata dello statunitense. Il \"Wop\" (bianco anch'egli, ma cattolico e di cultura mediterranea) faceva da contraltare, venendo equiparato agli irlandesi ed impiegato nelle mansioni pi\u00f9 pericolose e umilianti. \nUtilizzo del termine nel mondo.\nStati Uniti d'America.\nIl termine guappo veniva utilizzato di frequente in modo scherzoso tra gli immigrati italiani, i quali spesso svolgevano lavori manuali negli Stati Uniti. Inizi\u00f2 poi ad essere utilizzato dai loro colleghi americani per identificarli con connotazione dispregiativa, insieme con il termine \"dago\". Guappo veniva anche utilizzato dai pi\u00f9 anziani che vivevano negli Stati Uniti, in riferimento ai giovani ragazzi italiani in arrivo dall'Italia.\nNumerosi scrittori italo-americani lo hanno utilizzato nei loro libri: tra tutti John Fante, per il quale \"wop\" era simbolo del tentativo mai pienamente riuscito di essere accettati nella societ\u00e0 americana, oltre che l'emblema di un mondo patriarcale, violento e retrogrado, dal quale cercare di evadere, salvo poi indugiare nella malinconia del ricordo in et\u00e0 matura."}
{"id": "453666", "revid": "1318658", "url": "https://it.wikipedia.org/wiki?curid=453666", "title": "All-Optical 3R Regeneration", "text": "La All-Optical 3R Regeneration \u00e8 una tecnologia utilizzata dalla Fujitsu che ridisegna la forma d'onda di segnali ottici ad alta velocit\u00e0 (40\u00a0Gbit/s) tramite punti quantistici.\nLa All-Optical 3R Regeneration \u00e8 composta da 3 fasi principali:\nIl \u201c\"reshaping\"\u201d che riguarda la soppressione del rumore presente nei segnali ottici, \nil \u201c\"retiming\"\u201d che riduce i tempi di fluttuazione e la \u201c\"re-amplificazione\"\u201d che rigenera i segnali ottici.\n\u00c8 una tecnologia promettente nelle future reti fotoniche."}
{"id": "453667", "revid": "44876", "url": "https://it.wikipedia.org/wiki?curid=453667", "title": "Egnazia", "text": "Egnazia (o \"Egnathia\" e \"Gnazia\" e in greco \"E\u03b3\u03bd\u03b1\u03c4\u03af\u03b1\") \u00e8 un'antica citt\u00e0 in Puglia (di cui oggi rimangono solo rovine), nei pressi di Fasano. Fu centro dei Messapi posto ai confini con la Peucezia (situata pi\u00f9 a nord), lungo la cosiddetta soglia messapica; in lingua messapica era chiamata Gnathia, mentre dai Romani fu chiamata Egnatia o Gnatia e dai Greci sempre Egnatia o Gn\u00e0thia. \nIl toponimo romano Egnatia deriva dal fatto che il suo porto veniva principalmente utilizzato per raggiungere l'inizio dalla Via Egnatia (o Via Ignazia), l'antica strada di comunicazione della Repubblica romana che congiungeva l'Adriatico con l'Egeo e il Mar Nero, la cui realizzazione ebbe inizio nel 146 a.C., su ordine del proconsole di Macedonia Gneo Egnazio, dal quale entrambi i toponimi originano.\nCitata da Plinio, Strabone ed Orazio, che la ricorda in una \"Satira\" che narra il suo viaggio da Roma a Brindisi.\nOra in provincia di Brindisi vicino al confine con quella di Bari, sulla costa pochi chilometri pi\u00f9 a nord-est di Fasano, il centro di Egnazia \u00e8 uno dei pi\u00f9 interessanti e in assoluto il pi\u00f9 esteso sito archeologico della Puglia; per i cospicui ritrovamenti di un determinato tipo di ceramica, ha dato il nome a uno stile decorativo di ceramiche del IV e III secolo a.C. chiamato \"stile di Gnatia\", anche se non ne fu certamente il principale centro di produzione.\nStoria degli scavi.\nLa storia degli scavi effettuati ad Egnazia \u00e8 simile a quella di altri comuni pugliesi con importanti testimonianze archeologiche, come Ruvo o Canosa, in quanto i primi rinvenimenti furono finalizzati per lo pi\u00f9 al saccheggio e alla vendita sommaria dei reperti pervenuti. In particolare, i primi depredamenti ebbero luogo nel 1809 quando alcuni ufficiali francesi di stanza ad Egnazia, per rendere pi\u00f9 interessanti le loro giornate cominciarono a sondare il terreno circostante le rovine (all'epoca coperte di rovi) per ricavarne reperti da rivendere poi sul mercato archeologico clandestino.\nA causa della carestia del 1846 e alla conseguente mancanza di lavoro, fasanesi e monopolitani si diedero al saccheggio sistematico di centinaia di tombe per fare incetta di vasi, bronzi, oggetti d'oro, monete, statuette di terracotta che rivendevano a Napoli e altrove. La vicenda suscit\u00f2 il biasimo del Mommsen, in particolare per le modalit\u00e0 con cui venivano svolti gli scavi, effettuati senza che si prendessero le notizie relative alle circostanze del ritrovamento, privando perci\u00f2 la Storia, in ogni scavo, per tutto il tempo a venire, di importanti dati per ricostruirne il corso.\nLe notizie di quanto accadeva ad Egnazia raggiungevano regolarmente Napoli ed il Pepe ricorda anche che fu predisposta un'ispezione affidata all'architetto Carlo Bonucci. Questi per\u00f2, probabilmente influenzato dall'Intendente della Provincia, che in quella occasione gli fece dono del caduceo d'oro poi venduto ai musei di Berlino, si ferm\u00f2 a Bari, informando le autorit\u00e0 napoletane che non era il caso di scavare a Egnazia per la \"scarsa consistenza dei monumenti da indagare\". Il traffico era alimentato proprio da queste persone, come ci dimostra lo stesso Bonucci, che non menzion\u00f2 la vendita del caduceo di bronzo, acquistato per soli due carlini presso un contadino e poi ceduto per 25 piastre, dopo molte e vive insistenze, al negoziante napoletano Barone, che a sua volta lo rivendette per 72 colonnati a un tale, che lo port\u00f2 fuori dall'Italia.\nI primi scavi metodici furono effettuati nel 1912, per poi riprendere nel 1939, 1964 e 1978, anno in cui fu costruito l'attuale museo archeologico, e sono tuttora in corso: dal 2001 l'Universit\u00e0 degli Studi di Bari in collaborazione con il comune di Fasano porta avanti un progetto di scavo che sta contribuendo a una pi\u00f9 approfondita conoscenza della citt\u00e0; tra le scoperte pi\u00f9 importanti vi \u00e8 il rinvenimento dell'altra met\u00e0 della piazza porticata scoperta da Quintino Quagliati nel 1912 e di altre interessanti strutture che stanno aiutando gli archeologi a chiarire alcuni aspetti urbanistici finora non del tutto conosciuti.\nStoria della citt\u00e0.\nIl sito archeologico di Egnazia, inserito in un felice contesto naturalistico-ambientale, \u00e8 uno dei pi\u00f9 interessanti della Puglia. Citata da autori come Plinio, Strabone, Orazio, la citt\u00e0 ebbe grande importanza nel mondo antico per la sua posizione geografica; grazie alla presenza del porto e della Via Traiana, infatti, essa fu attivo centro di traffici e commerci.\nLa storia dell'antica \"Gnathia\" si \u00e8 snodata nell'arco di molti secoli. Il primo insediamento, costituito da un villaggio di capanne, sorse nel XV secolo a.C. (et\u00e0 del bronzo) e il sito fu sicuramente frequentato nel XIII secolo a.C., in epoca postmicenea, come attestano i fori di palificazione (ancora in et\u00e0 del bronzo). Nell'XI secolo a.C. (et\u00e0 del ferro) si registra l'invasione di popolazioni provenienti dall'area balcanica, gli Iapigi, mentre con l'VIII secolo a.C. inizia la fase messapica che per Egnazia, come per tutto il Salento, cesser\u00e0 con l'occupazione romana avvenuta a partire dal III secolo a.C. La citt\u00e0 entrer\u00e0 quindi a far parte prima della repubblica (come \"civitas foederata\" probabilmente dopo il 267 - 266 a.C. e come \"municipium\" dopo la guerra sociale) e poi dell'Impero romano e decadr\u00e0 insieme ad esso. Della fase messapica di Egnazia restano le poderose mura di difesa e le necropoli, ove oltre a tombe a fossa e a semicamera, sono presenti monumentali tombe a camera decorate con raffinati affreschi.\nPoco si sa della sua fine, ma \u00e8 molto probabile che essa, come molte altre citt\u00e0, sia stata saccheggiata dai Goti del re Totila nel corso della guerra greco-gotica (intorno al 545 d.C.). Si crede anche che la diffusione, in epoca paleocristiana, della malaria e l'insicurezza data dalla sua posizione (nell'Alto Medioevo erano molto frequenti le scorrerie dei Saraceni lungo le coste) abbiano spinto i pochi abitanti rimasti a rifugiarsi nei casali dell'entroterra (cos\u00ec nacque Fasano, assieme ad altri piccoli centri, e si svilupp\u00f2 Monopoli). Il sito archeologico rimase sotto l'amministrazione del comune di Monopoli sino al 1927, anno di istituzione della Provincia di Brindisi, durante il quale il sito e tutta la zona d'agro ad essa circostante pass\u00f2 sotto l'amministrazione del comune di Fasano.\nEt\u00e0 antica.\nL'ACROPOLI\nMorfologicamente l'area si configura come un altopiano allungato in direzione Ovest/Nordovest - Est/Sudest, parallelo alla linea di costa, e raggiunge nella parte pi\u00f9 interna, quota 3/5 m, degradando verso il mare con una serie di ampi terrazzi. Il territorio \u00e8 modellato da lame dal fondo piatto e con pareti scoscese, che convogliano le acque meteoriche verso il mare. Per loro natura furono un'importante via di comunicazione attraverso cui si svilupparono e consolidarono i rapporti tra gli insediamenti costieri e quelli pi\u00f9 interni.\nSi sono avvicendati in questo contesto vari tipi di abitati, da quello dell'et\u00e0 del bronzo (XVI secolo a.C.), che poggia sulla piattaforma rocciosa di base, sino alle opere edilizie classiche e medievali. Le ricerche archeologiche del 1965 e del 1966 di Franco Biancofiore, che consentono di attribuire 4 m della stratigrafia a fasi ben precise. Il villaggio pi\u00f9 antico, del XVI secolo a.C. era protetto da un muraglione difensivo largo alla base 2,90 m e alto in origine 2,20 m costituito da blocchi calcarei irregolarmente squadrati che facevano da paramento ad un riempimento di pietre e terra. Le capanne avevano probabilmente forma ovale, con pavimento in argilla pressata e definita da un muretto di pietrame con andamento curvilineo.\nUn periodo di abbandono \u00e8 attestato da un livello carbonioso d'incendio a cui segue la costruzione di un nuovo villaggio. Le numerose forme ceramiche ricostruite sono per lo pi\u00f9 scodelle, spesso prese forate per consentirne la sospensione. Allo stato attuale delle ricerche appaiono incerte le caratteristiche dell'insediamento per quanto riguarda le fasi successive relative alla tarda et\u00e0 del bronzo.\nEt\u00e0 del ferro: gli Iapigi.\nEgnazia presenta testimonianze dell'et\u00e0 del ferro, sebbene la documentazione sia insufficiente a delineare i caratteri dell'insediamento. Occasionali recuperi di frammenti testimoniano l'occupazione anche di aree esterne all'acropoli, dove \u00e8 accertato il primo insediamento umano continuo. Negli anni 1978-1979, alle falde della collina, fu rinvenuta una struttura a grandi blocchi irregolari, forse riferita all'impianto difensivo iapigio. Frammenti ceramici a fasce (da Corcira), associati a ceramica geometrica bicroma indigena, proverebbero il ruolo di scalo costiero transadriatico della citt\u00e0.\nMessapi e Greci.\nPer il successivo \"periodo arcaico\" si ipotizza una continuit\u00e0 di occupazione caratterizzata da nuclei abitativi sparsi. Sono i corredi funerari e la presenza di vaso messapico tipico (la trozzella) che permettono di associare Egnazia come insediamento messapico permeato dagli influssi greci, come testimonia l'abbandono della sepoltura in posizione rannicchiata, tipicamente indigena, a vantaggio di quella supina (dall'inizio del V secolo a.C.).\nLe testimonianze pi\u00f9 importanti del periodo messapico sono la \"cinta muraria\" e il \"nucleo delle tombe\"; la prima fu sicuramente edificata per la difesa da Taranto (costituisce quindi una testimonianza degli scontri tra Messapi e tarantini nel IV secolo a.C., prima della successiva alleanza contro i Romani). Il primo apprestamento era costituito da un muro ad aggere, con paramento esterno di blocchi di reimpiego e con fossato esterno. Nel III secolo a.C. fu realizzata una seconda cortina, addossata alla prima, con blocchi regolari, la cui testimonianza pi\u00f9 importante \u00e8 il muraglione (proteso nel mare, conservato in 16 filari e 7 m d'altezza, originariamente lungo 2\u00a0km, delimitante un'area urbana di circa 40 ettari).\nPer tutto il IV sec. questa cinta racchiuse una citt\u00e0 formata da nuclei sparsi di abitati e necropoli, che solo a partire dal III sec. conobbe un ampio sviluppo, lungo l'asse viario preesistente della via Appia Traiana (in et\u00e0 imperiale). La monumentalizzazione avvenne probabilmente con la fondazione di \"Brundisium\".\nEt\u00e0 romana.\nLe strutture edilizie egnatine sembrano conservare ancora l'impronta di carattere magno-greca nell'uso di blocchi e lastroni.\nTuttavia \u00e8 possibile riscontrare tre diversi periodi di sviluppo delle tecniche edilizie presenti:\nQueste tre fasi si susseguono per circa quattro secoli, tra la fine del II secolo a.C. e il III sec. d.C. La terza fase, quella del \"ritorno all'antico\" \u00e8 conseguenza dello stato di impoverimento e decadenza di Roma come capitale dell'impero e quindi di tutto il settore occidentale dell'impero, Egnazia compresa, testimoniato dallo spostamento della capitale imperiale a Costantinopoli. Il ritorno all'antico \u00e8 testimoniato anche dalle iscrizioni epigrafiche che si fermano all'imperatore Aureliano e ci\u00f2 dimostra la diminuzione dell'influenza diretta di Roma.\nVi \u00e8 una differenza tra la tecnica di blocchi e lastroni utilizzata nell'et\u00e0 messapica e nell'et\u00e0 paleocristiana: nel secondo caso, i lastroni sono materiali di reimpiego di costruzioni precedenti. Le tecniche edilizie di carattere romano presenti ad Egnazia sono: opus incertum, opus africanum (\"a telaio\"), opus reticulatum, opus testaceum, opus vittatum mixtum.\nL'insieme delle varie tecniche edilizie riscontrate ad Egnazia porta a pensare che in questo luogo siano stati due i momenti di massima monumentalizzazione della citt\u00e0:\nFase augustea.\nSull'acropoli viene edificato un tempio ellenistico, di tipo italico, con podio modanato, costruito nel III secolo a.C., mentre \"a valle\" si estendeva l'area destinata alle funzioni pubbliche; tale processo urbanistico fu pienamente compiuto alla fine del I secolo a.C. L'opera di edificazione pi\u00f9 imponente in questa fase \u00e8 appunto legata a quello che si pu\u00f2 considerare un Phrygianum\" o \"Metroon, ovvero un'ampia \"area santuariale\", costruita alle pendici della collina sulla quale sorgeva l'acropoli, secondo un progetto in apparenza organico ed unitario. Quest'area al suo interno comprendeva vari edifici, quasi tutti di carattere religioso, dedicati al culto della dea Cibele (\"Magna Mater\") e del dio Attis, suo \"padernos\". La \"Magna Mater\" riveste un ruolo di fondamentale importanza in un periodo, quello augusteo, in cui vengono vietati i culti orientali, tranne quello di Cibele, dea atta a fermare le tendenze \"orientalizzanti\" dei Romani.\nIl \"Phrygianum\" conoscer\u00e0 un nuovo periodo di splendore con gli Antonini, il cui interesse verso tali culti \u00e8 dovuto all'inserimento di Egnazia nel circuito commerciale e culturale dell'urbe, per il suo passaggio dalla Via Traiana. In epoca tardoantica, con il prevalere del Cristianesimo e la trasformazione della recente basilica civile in chiesa cristiana, il \"phrygianum\" sar\u00e0 notevolmente rimaneggiato, il tempio di Cibele sar\u00e0 distrutto, il teatro sacro coperto nel settore orientale e il Campus Magnae Matris invaso da strutture di vario genere. Tra le strutture di rilievo, nel \"phrygianum\", ricordiamo:\nFase traianea.\nAl limite est si trovano tratti di mura in grossi blocchi di tufo (la cinta difensiva pi\u00f9 antica), mentre all'interno di tutta la pianta romana sono state ritrovate molte cisterne per l'acqua piovana e tombe scavate nelle rocce.\nEt\u00e0 tardo-antica.\nPresenta profondi rivolgimenti urbanistici, tanti edifici che rispecchiano l'importanza politica e religiosa della citt\u00e0 paleocristiana.\nAl IV secolo d.C. \u00e8 datata una fornace per materiali fittili, con camera di combustione sottostante, piano forato, cupola semisferica in collegamento con due stretti imbocchi; realizzata sulla cavit\u00e0 della fossa della tomba della sacerdotessa Tabara, \u00e8 quindi sovrapposta al monumento messapico.\nIn questo periodo Egnazia si sviluppa nel settore meridionale rispetto alla via Traiana, e presenta grandi complessi edilizi, spesso connessi con l'attivit\u00e0 paleocristiana. Era in questo periodo citt\u00e0 episcopale, sotto la giurisdizione del Vescovo Rufentius (che partecip\u00f2 ai concili di papa Simmaco); era uno dei segni della prosperit\u00e0 della citt\u00e0, che acquisiva potere religioso in contrasto con la decadenza di quello politico dell'impero. Il palazzo episcopale presenta un pavimento a mosaico (\"tessellatum\").\nI culti orientali vengono dismessi e fisicamente cancellati; l'anfiteatro viene invaso da altre strutture, che ne cambiano la funzione, divenendo un foro boario, recinto atto alla vendita\ndi animali. A questo periodo risalgono altre strutture, per lo pi\u00f9 nel settore meridionale della citt\u00e0:\nUltime fasi.\nSull'acropoli, tra VIII e X secolo d.C., fu edificato un imponente maschio, che assunse le funzioni di un castello; al suo interno comprende anche una cappella con abside semicircolare. In epoca altomedievale il borgo di Egnazia, dimenticando i fasti e la popolazione dei tempi antichi, si racchiuse in questa zona. Il periodo \u00e8 politicamente complesso: il regno longobardo con capitale a Benevento, fronteggia l'impero bizantino, mentre Bari \u00e8 un emirato arabo a partire dall'883 d.C. Egnazia si trova a 50\u00a0km da Bari, Taranto e Brindisi, all'epoca tutte islamiche. Il castello fu realizzato con blocchi di reimpiego; nella parte in basso a destra presenta una cappella con abside.\nTradizionalmente, alle scorrerie dei Goti viene attribuito l'abbandono di Egnazia, ma la vita continu\u00f2 in aggregati di capanne sull'acropoli gi\u00e0 fortificata, addossate al castello, sede delle nuove funzioni politico-amministrative. L'ultimissima fase di vita di Egnazia si protrae fino al X-XV sec., epoca a cui risalgono gli ultimi rinvenimenti di ceramiche. Successivamente, alcune famiglie nei secoli successivi sporadicamente si insediano nelle tombe a camera, riadattate ed ampliate per lo scopo. Il fenomeno verr\u00e0 poi arginato dalla concentrazione degli abitanti verso Monopoli o Fasano. L'abbandono di Egnazia fu lento e progressivo, e la citt\u00e0 sar\u00e0 poi usata esclusivamente come cava di materiale edilizio di reimpiego per le costruzioni nelle suddette citt\u00e0.\nEconomia della citt\u00e0.\nOriginariamente, le attivit\u00e0 economiche erano simili a quelle di altri villaggi protostorici pugliesi: era praticata la caccia al cervo, anche per l'utilizzo dei palchi per la lavorazione di oggetti quali zappette, spatole punteruoli, fuseruole; comune anche la caccia al cinghiale e al lupo, che veniva probabilmente ucciso in difesa del bestiame domestico. Non esistono resti che attestino la pratica della pesca, mentre grazie al rinvenimento di oggetti ornamentali realizzati con conchiglie forate \u00e8 possibile ipotizzare un'abbondante raccolta di molluschi, soprattutto a scopo alimentare. L'attivit\u00e0 principale praticata, tuttavia, fu l'allevamento, soprattutto del maiale, del bue e degli ovicaprini. Veniva probabilmente effettuata una transumanza a breve raggio sulle colline immediatamente retrostanti l'insediamento. Erano coltivati grano ed orzo, oltre che raccolte olive e ghiande.\nIl clima era temperato umido nelle fasi antiche protoappenniniche, caldo nell'Appenninico e caldo umido nella tarda et\u00e0 del Bronzo.\nIn epoca ellenistico-romana, una delle zone pi\u00f9 importanti per comprendere le dinamiche economiche della citt\u00e0 \u00e8 sicuramente il porto, che in epoca tardo antica era atto ad ospitare magazzini e strutture commerciali. Sono state qui ritrovate zappe, aratri, ami ed anfore per l'olio e le olive. Tutta questa zona fu realizzata sui detriti che avevano invaso la citt\u00e0 durante il maremoto.\nIn questa zona si trovano anche fornaci, usate per la produzione di materiale ceramico di uso comune in argilla chiara (poi scurita dalla cottura e dallo smalto). Altro esempio ne \u00e8 un salvadanaio, in argilla arancione e sovradipinto con pittura rossa a motivi geometrici. Tra le altre testimonianze, una lucerna in sigillata africana, che presenta un \"ictius\", ovvero la raffigurazione di un pesce, con esplicito riferimento alla simbologia cristiana.\nIn questa zona fu inoltre rinvenuto un anello d'oro, che presenta nella parte alta un edificio sormontato da un rubino. Recentemente si \u00e8 compreso trattarsi di un anello di fattura mediorientale, probabilmente appartenuto ad un vescovo o a qualche impiegato alle sue dipendenze. L'edificio rappresentato presenta la tipica architettura della terrasanta.\nLa necropoli occidentale.\nLe tombe messapiche scoperte ad Egnazia presentano spesso decorazioni pittoriche attraverso le quali ci sono pervenute informazioni sulle loro concezioni cultuali e sulla teoria dell'aldil\u00e0, tra il IV e II secolo a.C. Sono particolarmente interessanti sepolture di tipo familiare. L'alto tenore di vita ad Egnazia \u00e8 messo in evidenza dalla presenza di numerose tombe a camera ed a semicamera. L'importanza di una tomba \"ad Egnazia\" \u00e8 data da due fattori: la dimensione della tomba e la sua decorazione, a connotare la presenza di una classe sociale che era in grado di commissionare queste grandi tombe di carattere familiare, attestando inoltre l'esistenza di una fascia sociale di connotazione aristocratica.\nMaggiori informazioni riguardo alla pittura funeraria si hanno nelle tombe della cosiddetta necropoli occidentale, mentre poco si sa della necropoli meridionale per la maggior parte ancora da scavare. La prima, che \u00e8 stata sottoposta per secoli allo scavo clandestino dei \"tombaroli\", ed \u00e8 situata al di fuori della citt\u00e0, ad ovest delle mura di fortificazione, \u00e8 stata indagata\nufficialmente a partire dal 1971 durante la costruzione del Museo Archeologico Nazionale,\nquando venne scoperta la \"Tomba del Melograno\".\nLe tombe messapiche sono scavate nella pietra, grazie anche alla non elevata durezza\ndella roccia locale (denominata \"carparo\") e possono essere:\nDi seguito \u00e8 riportato il catalogo delle tombe rinvenute nella necropoli occidentale:\nLa tomba che sicuramente ha suscitato pi\u00f9 interesse per le sue caratteristiche, \u00e8 stata lIpogeo del pilastro: fu rilevata una prima volta nel 1939 e una seconda nel 1963; \u00e8 un ipogeo a due camere, una pi\u00f9 grande dell'altra, collegate da un breve corridoio (\"dromos\"), attraversato da una scala metallica di accesso. Il corridoio e la camera pi\u00f9 grande sono completamente intonacati e dipinti con riquadrature architettoniche, mentre la camera pi\u00f9 piccola presenta una decorazione limitata ad un angolo ed estesa al soffitto.\nLa tomba prende il suo nome dalla presenza di un pilastro con funzione statica nella camera pi\u00f9 grande (e pi\u00f9 antica). Di fronte all'ingresso vi \u00e8 una nicchia con una specie di cancelletto in pietra, in cui venivano conservate le ossa. La decorazione pittorica \u00e8 di carattere geometrico \"a linee e a zone\" e questa pittura serve ad enfatizzare l'aspetto architettonico della tomba.\nLa seconda cella sepolcrale \u00e8 stata creata successivamente e nella decorazione del soffitto \u00e8 evidente un motivo che ricorda un \"tappeto disteso\" (\"tapis tendu\"). Poich\u00e9 del corredo funebre non \u00e8 stata rinvenuta alcuna traccia, per la datazione della camera pi\u00f9 grande si ricorre alla presenza della nicchia con pseudo-cancello, assimilabile alla struttura della tomba 79/8, laddove la seconda camera potrebbe risalire al III secolo a.C. (data motivata dalla presenza del fregio marmorizzante esteso al soffitto piuttosto che alla parete, tipico degli edifici egnatini di quest'epoca).\nArte egnatina.\nPer quanto riguarda la pittura funeraria, la presenza di sepolture di vari periodi permette di affermare la loro presenza sia in ambito messapico che magno-greco.\nSi \u00e8 notato come in alcuni ipogei di Egnazia si cerca di armonizzare la decorazione con l'architettura delle celle funerarie, infatti si conferisce una funzione alla banchina deposizionale ricoprendola con una zoccolatura rossa di base. \u00c8 caratteristico della pittura funeraria lo stile a zone che nasce intorno al V secolo a.C. in Grecia e si diffonde nel IV e nel III secolo a.C. Si tratta di un tipo di decorazione, elaborata soprattutto a Taranto, principale citt\u00e0 della Magna Grecia. Ci sono ancora una volta ad Egnazia caratteristiche proprie della cultura tarantina. Infatti, nella tomba 78/4 viene utilizzato dello stucco per sagomare una cornice parietale; di carattere tarantino \u00e8 anche il ricavare una \"kline\" cos\u00ec come dare forma monocellulare all'ipogeo. L'influenza di Taranto si trova maggiormente espressa per l'architettura degli ipogei cos\u00ec come nella tecnica della \"decorazione a zone\". La decorazione delle tombe predilige ornamentazioni vegetali con fregi e ramoscelli di tralcio ed edera, di corone e di foglie di loto. Inoltre le decorazioni risentono di un'omologazione religiosa costituita dalla pittura con una fiaccola accesa (tombe con queste decorazioni sono una a Taranto e una ad Egnazia).\nDa Egnazia prende il nome una particolare tecnica di pittura vascolare di et\u00e0 ellenistica, la \"ceramica di Egnazia\" (stile di \"Gnathia\"), realizzata anche in diverse localit\u00e0 della Puglia e dell'Italia meridionale nei secoli IV-III secolo a.C. Lo stile di questi oggetti \u00e8 nel fondo nero lucente, con sovradipinture bianche, gialle e rosse che descrivono motivi fitomorfi o geometrici, talvolta accompagnati da elementi dionisiaci o di costume.\nOggi.\nL\u2019area archeologica di Egnazia dove durante l\u2019Impero Romano sorgevano basiliche, piazze e strade, ora prende finalmente vita con ologrammi, app, realt\u00e0 aumentata e con incontri di musica, teatro e rievocazioni. Dal 16 Giugno al 13 Agosto del 2017 diventa sede di un\u2019installazione videoartistica con ricostruzioni digitali dal nome \"Drawing Egnazia\" rendendo possibile a tutti i visitatori la comprensione attiva del luogo."}
{"id": "453671", "revid": "2039387", "url": "https://it.wikipedia.org/wiki?curid=453671", "title": "Alberto Frizziero", "text": "\u00c8 stato sindaco di Sondrio per dieci anni. Nei primi cinque anni di mandato - dal 1975 al 1980 - la giunta monocolore di minoranza da lui guidata (17 consiglieri su 40) fu un piccolo caso nel panorama politico nazionale.\nFrizziero ha ricoperto diversi incarichi pubblici tanto a livello provinciale che regionale e nazionale. Ha iniziato a praticare il giornalismo quando era ancora molto giovane, dirigendo poi diversi giornali e televisioni locali. \u00c8 direttore de La Gazzetta di Sondrio, giornale da lui fondato - e del quale esiste anche una versione per il web - nel gennaio 2001.\nNel settore privato \u00e8 stato amministratore e presidente di diverse societ\u00e0. \u00c8 stato anche fondatore e Presidente per quindici anni del Circolo Musicale CID di Sondrio che organizza una stagione concertistica giunta alla quarantacinquesima edizione.\nFra le cariche da lui ricoperte si segnalano quelle di presidente della Comunit\u00e0 Montana unica Valtellina, presidente BIM, vicepresidente Consorzio Trasporti, vicepresidente della Societ\u00e0 Trafori Spluga e Stelvio, membro dell'esecutivo nazionale e presidente circoscrizionale della Territorio ANCI Roma, dirigente nazionale Casa/Territorio D.C., membro effettivo CORECO regionale di Milano, presidente S.EC.AM, membro di diverse commissioni ministeriali e provinciali."}
{"id": "453672", "revid": "22475", "url": "https://it.wikipedia.org/wiki?curid=453672", "title": "Valle Santa Felicita", "text": ""}
{"id": "453674", "revid": "339392", "url": "https://it.wikipedia.org/wiki?curid=453674", "title": "Selective Plane Illumination Microscopy", "text": ""}
{"id": "453676", "revid": "36426", "url": "https://it.wikipedia.org/wiki?curid=453676", "title": "Biblioteca Nazionale Centrale di Firenze", "text": "La Biblioteca Nazionale Centrale di Firenze (BNCF) \u00e8 una delle pi\u00f9 importanti biblioteche italiane ed europee. Insieme alla Biblioteca nazionale di Roma, svolge le funzioni di biblioteca nazionale centrale.\nPossiede infatti circa volumi a stampa, opuscoli, manoscritti, incunaboli, edizioni del XVI secolo e oltre di autografi, e conta opere consultate all'anno 2013. Le scaffalature dei depositi librari coprivano, al 2013, lineari, con un incremento annuo di oltre e mezzo.\nStoria.\nIl nucleo originario della biblioteca proviene dalle collezioni di Antonio Magliabechi, costituite da circa volumi devoluti integralmente, secondo il lascito testamentario del 1714, \u00aba beneficio universale della citt\u00e0 di Firenze\u00bb, e sistemati nello Stanzone della commedia o della Dogana, che nei secoli precedenti era stato luogo di rappresentazioni teatrali e noto come Teatrino della Baldracca. Con \"motu proprio\" del 25 dicembre 1736, Gian Gastone de' Medici ordinava al magistrato supremo di prendere possesso della libreria Magliabechi, che diventava, con questo atto, la prima biblioteca pubblica fiorentina, comunemente denominata Magliabechiana. Con lo stesso atto affidava ad Antonio Cocchi l'incarico di compilare l'inventario della raccolta libraria appartenuta a Magliabechi, a cui era stata unita, per disposizioni testamentarie del proprietario, la libreria di Anton Francesco Marmi.\nPer assicurare l'incremento librario della nascente Biblioteca il documento granducale stabiliva che vi fosse depositato un esemplare di ciascuna delle opere stampate a Firenze, obbligo esteso nel 1743 a tutti gli stampatori del territorio del Granducato di Toscana. Con atto successivo il Granduca donava alla Biblioteca lo stanzone fino ad allora in affitto. La prima apertura al pubblico risale al 1747, con il nome di Biblioteca Magliabechiana, dopo che erano stati ristrutturati gli spazi ed era stata effettuata la catalogazione e l'ordinamento dei libri.\nNel 1771 il Granduca Pietro Leopoldo I di Toscana dispose che la Biblioteca Palatina Mediceo-Lotaringia, costituita dalle raccolte librarie medicee e lorenesi, fosse unita alla Magliabechiana che negli anni successivi fu arricchita da numerosi lasciti e donazioni. Nel tempo si aggiunsero le biblioteche di ordini e corporazioni religiose soppresse a partire dagli anni '70 del Settecento da Pietro Leopoldo fino alle soppressioni napoleoniche del 1808.\nNel 1861 il ministro Francesco De Sanctis disponeva l'unione della Magliabechiana con la Biblioteca Palatina dando vita alla Biblioteca nazionale di Firenze. Dal 1885 la biblioteca assume anche l'appellativo di \"Centrale\". Dal 1870 riceve per diritto di stampa una copia di tutto quello che viene pubblicato in Italia.\nDurante i lavori del XIII Comitato per la protezione dei beni in caso di conflitto armato, che si \u00e8 svolto a Parigi presso la sede dell'UNESCO il 6 e 7 dicembre 2018, la Biblioteca Nazionale Centrale di Firenze, \u00e8 stata iscritta nella lista dei beni culturali sottoposti a protezione rafforzata in caso di conflitto armato, prevista dal II Protocollo del 1999 della convenzione UNESCO dell'Aja del 1954. L'iscrizione nella lista comporta l'immunit\u00e0: in caso di conflitto armato i siti debitamente contrassegnati con lo scudo blu della Convenzione non possono essere oggetto di attacchi n\u00e9 essere utilizzati per fini militari.\nLa sede.\nOriginariamente la Biblioteca aveva sede, come tutti gli uffici pubblici dell'amministrazione granducale, nei locali del complesso degli Uffizi. Dopo il trasferimento della capitale a Firenze iniziarono le ipotesi di trasferire la biblioteca in spazi adeguati; nel 1892 il bibliotecario Desiderio Chilovi e l'architetto Mansueti presentarono un progetto per i 2.700 metri quadrati concessi dallo Stato in un'area accanto a Piazza dell'Olio, un altro progetto ipotizz\u00f2 lo spostamento in un edificio posto tra via Vacchereccia e Por santa Maria . Successivamente fu ipotizzata dal Comune la sua collocazione tra via Pellicceria, Via Porta rossa e Via dei Sassetti. Nel 1902, individuata definitivamente l'area accanto alla chiesa di Santa Croce, fu bandito un concorso per la sua progettazione; i lavori iniziarono nel 1911 su progetto dell'architetto Cesare Bazzani, successivamente ampliato dall'architetto Vincenzo Mazzei e terminarono nel 1935. La costruzione del complesso, uno dei rari esempi di edilizia bibliotecaria, impieg\u00f2 le energie cittadine di tutto il primo trentennio del Novecento, dal 1911, con l'interruzione dovuta alla Prima guerra mondiale. Il luogo scelto per la costruzione era una superficie di metri quadrati, occupata all'epoca dalla caserma dei Cavalleggeri e compresa tra il complesso di Santa Croce, il fiume Arno e delimitata a sud dal corso dei Tintori, una dislocazione che si riveler\u00e0 tristemente sbagliata in occasione dell'alluvione di Firenze. La prima parte ad essere completata (1929) fu quella della \"Tribuna dantesca e galileiana\" posta in angolo, quindi una parte pi\u00f9 monumentale che funzionale; mentre le sale di lettura erano provvisoriamente collocate nel locale della libreria dell'ex convento di Santa Croce.\nIl complesso fu inaugurato il 30 ottobre del 1935, ma sin dall'inaugurazione dell'edificio furono notate alcune carenze riguardo ad alcune funzioni, come gli uffici per il personale o una sede per la sezione rari ed incunaboli, anche a causa della mancata realizzazione di un secondo corpo, previsto nel progetto Bazzani. Tale porzione fu realizzata solo nel 1962 su progetto dell'architetto Mazzei, con la congiunzione dell'ala ovest dell'edificio con il complesso del chiostro di Santa Croce. Altre parti del progetto originario non furono mai realizzate, per le critiche all'architettura ed anche per motivi economici, come l'ampia piazza davanti alla facciata e prospiciente l'Arno, per la quale erano state scolpite le due statue di Dante e Galileo che oggi sono incassate nelle due torrette in cima alla facciata; inoltre si elimin\u00f2 un attico previsto sulla facciata e tre dei sei magazzini previsti; l'ala nord-ovest avrebbe dovuto avere una facciata simile a quella sull'Arno, ma non fu mai realizzata. L'edificio monumentale, in stile eclettico con qualche accenno Liberty, fu molto criticato, soprattutto per la facciata con le torrette che, al pari dei discussi campanili di San Pietro di Bernini, furono soprannominate \"le orecchie dell'architetto\".\nGli spazi interni sono organizzati secondo due assi che si incrociano nell'ampia e monumentale sala di distribuzione: quello parallelo al fiume con gli uffici, le sale per i periodici e le sale di lettura, di distribuzione e dei cataloghi, e quello che dal portico d'ingresso porta sul retro dove ci sono i magazzini librari. L'impianto fortemente classicheggiante presenta numerosi archi e colonne ed uno scalone monumentale. Il salone di lettura, a pianta rettangolare, \u00e8 caratterizzato da arcate sorrette da colonne con capitelli ionici.\nAlluvione del 4 novembre 1966.\nCon l'alluvione di Firenze del 1966 la biblioteca divenne il triste simbolo nel mondo, assieme al \"Crocifisso\" di Cimabue del vicino convento di santa Croce, dei danni irreparabili inflitti al patrimonio culturale della citt\u00e0 dalla catastrofe naturale.\nA causa della sua vicinanza al fiume, gli interni dell'edificio furono completamente allagati fino all'altezza di sei metri; in particolare andarono sommersi i depositi sotterranei. I gravissimi danni, in particolare all'intera emeroteca, alla preziosa raccolta delle Miscellanee, al fondo Magliabechiano, al fondo Palatino e a numerose altre raccolte, nonch\u00e9 a tutti i cataloghi a schede e a volume, all'apparato bibliografico delle sale di lettura e agli arredi, furono in parte arginati dal tempestivo aiuto dei cosiddetti \"Angeli del Fango\", un esercito di volontari provenienti da tutto il mondo che lavor\u00f2 instancabilmente, nel freddo di novembre e in condizioni precarie senza corrente elettrica, per salvare il salvabile, recuperando i libri e mettendoli temporaneamente al sicuro in attesa di un possibile restauro. Il direttore della BNCF di allora, Emanuele Casamassima, liquid\u00f2 il Presidente della Repubblica Giuseppe Saragat, venuto in visita ai luoghi del disastro, con la laconica frase \"Presidente, ci lasci lavorare\".\nUna parte rilevante dei fondi danneggiati \u00e8 stata cos\u00ec recuperata ad opera del \"Centro di restauro\" creato per l'occasione, ma una parte consistente del patrimonio librario \u00e8 andata definitivamente distrutta.\nNel portico d'ingresso si trova una targa dettata da Bruno Migliorini nel 1967 per ricordare gli Angeli del fango, i volontari che operarono per salvare il patrimonio fiorentino dopo l'alluvione di Firenze:\nNel novembre 2006 ha accolto le celebrazioni per i quarant'anni dell'opera di aiuto degli \"Angeli del Fango\" durante l'alluvione di Firenze.\nServizi bibliografici.\nCon il Regolamento organico del 1885, alla Biblioteca Nazionale Centrale di Firenze venne attribuito il compito di documentare la produzione editoriale nazionale. Nasceva cos\u00ec nel 1886 il \"Bollettino delle pubblicazioni italiane ricevute per diritto di stampa\", diventato poi a partire dal 1958 \"Bibliografia nazionale italiana\". Nel 1957 \u00e8 stato pubblicato il \"Catalogo cumulativo\", repertorio che raccoglie tutte le segnalazioni bibliografiche contenute nelle annate del Bollettino.\nLa BNCF \u00e8 stata sede pilota nella creazione del Servizio Bibliotecario Nazionale volto alla automazione dei servizi bibliotecari e alla costruzione di un indice nazionale delle raccolte librarie possedute dalle biblioteche italiane. Nella sala di ricerca i cataloghi cartacei sono stati sostituiti da circa un decennio da computer, con i cataloghi interamente consultabili su internet.\nAutomazione.\nLa Biblioteca \u00e8 stato un importante punto di riferimento per il processo di automazione delle biblioteche italiane. Negli anni '60 Diego Maltese avvia la sperimentazione del trasferimento delle schede del Bollettino delle pubblicazioni italiane ricevute per diritto di stampa dalla BNCF su nastri per produrre i 41 volumi del Catalogo cumulativo (CUNI). Da quella esperienza, ed in collegamento con l'Istituto Europeo di Fiesole, nasce il gruppo che con l'ICCU guidato da Angela Vinay progetta il Servizio bibliotecario nazionale (SBN).\nMostre.\nLa mostra \u201cCinema to grafica\u201d raccolse, nel 1995, manifesti, riviste, programmi di rassegne cinematografiche, notiziari su cinema, bollettini e il resto del materiale cinematografico conservato nella Biblioteca Nazionale Centrale di Firenze."}
{"id": "453677", "revid": "54354", "url": "https://it.wikipedia.org/wiki?curid=453677", "title": "Theta+", "text": ""}
{"id": "453678", "revid": "1573940", "url": "https://it.wikipedia.org/wiki?curid=453678", "title": "Unagisaki hocho", "text": "Un Unagisaki hocho (\u9c3b\u30b5\u30ad\u5305\u4e01) \u00e8 un coltello usato nella cucina giapponese per sfilettare l'anguilla. La punta aguzza e tagliente viene spinta nell'anguilla vicino alla testa e quindi fatta scorrere per tutta la lunghezza del suo corpo. Oltre alla versione standard mostrata in figura esistono anche varianti locali che differiscono significativamente tra Nagoya, Osaka, e Ky\u014dto."}
{"id": "453680", "revid": "36426", "url": "https://it.wikipedia.org/wiki?curid=453680", "title": "Biblioteca Nazionale di Firenze", "text": ""}
{"id": "453682", "revid": "54354", "url": "https://it.wikipedia.org/wiki?curid=453682", "title": "Correlazione quantistica", "text": ""}
{"id": "453683", "revid": "36426", "url": "https://it.wikipedia.org/wiki?curid=453683", "title": "Biblioteca nazionale centrale di Firenze", "text": ""}
{"id": "453684", "revid": "36426", "url": "https://it.wikipedia.org/wiki?curid=453684", "title": "Biblioteca nazionale di Firenze", "text": ""}
{"id": "453685", "revid": "16066", "url": "https://it.wikipedia.org/wiki?curid=453685", "title": "Biblioteca Laurenziana", "text": ""}
{"id": "453686", "revid": "36426", "url": "https://it.wikipedia.org/wiki?curid=453686", "title": "Biblioteca Magliabechiana", "text": ""}
{"id": "453687", "revid": "287204", "url": "https://it.wikipedia.org/wiki?curid=453687", "title": "Coltelli da cucina giapponesi", "text": "Esistono diversi tipi di coltelli da cucina giapponesi. I tipi pi\u00f9 usati nella cucina giapponese sono il \"deba b\u014dch\u014d\" (mannaia da cucina), il \"nakiri b\u014dch\u014d\" e l\"usuba b\u014dch\u014d\" (coltelli da verdura giapponesi), il \"tako hiki\" e il \"yanagi ba\" (affettatori per sashimi).\nAttualmente l'acciaio inossidabile viene generalmente usato per i coltelli. Tradizionalmente per\u00f2, questi coltelli erano fatti con lo stesso acciaio al carbonio delle katana, e i coltelli pi\u00f9 costosi hanno una qualit\u00e0 simile a queste, contenendo un nucleo interno di acciaio duro e friabile, ricoperto da uno spesso strato di acciaio pi\u00f9 morbido e duttile (talvolta inossidabile), cos\u00ec che l'acciaio duro sia esposto solo sul filo tagliente.\nGran parte della coltelleria di alta qualit\u00e0 giapponese proviene da Sakai. La produzione di coltelli inizi\u00f2 nel XVI secolo, quando il tabacco venne introdotto in Giappone dai portoghesi, e Sakai inizi\u00f2 a fabbricare coltelli per tagliare il tabacco. L'industria coltelliera di Sakai ricevette una notevole spinta dallo Shogunato Tokugawa (1603-1868), che garant\u00ec a Sakai uno speciale marchio di approvazione che ne miglior\u00f2 la reputazione di qualit\u00e0 (e second\u00f2 alcune fonti costitu\u00ec un monopolio). Durante il periodo Edo (1603-1867, o pi\u00f9 precisamente l'epoca Genroku (1688-1704)) vennero prodotti i primi \"deba b\u014dch\u014d\", seguiti ben presto da un'ampia gamma di altri modelli. La fabbricazione di coltelli da cucina e di prodotti correlati \u00e8 ancora un'industria importante a Sakai.\nDifferenti dai coltelli occidentali, quelli giapponesi sono spesso affilati in modo da essere taglienti solo su un lato, ovvero la smussatura \u00e8 solo su un lato. Come mostrato nell'immagine, alcuni coltelli giapponesi sono angolati su entrambi i lati, e alcuni su un lato solo, mentre il lato opposto \u00e8 piatto. Si ritiene che una lama angolata solo da un lato tagli meglio e in modo pi\u00f9 netto, ma richiede pi\u00f9 abilit\u00e0 nel suo uso rispetto a una lama angolata su ambo i lati. Solitamente \u00e8 il lato destro della lama ad essere angolato, poich\u00e9 la maggior parte delle persone usano il coltello con la mano destra. Sono disponibili anche lame per mancini, anche se solitamente sono pi\u00f9 costose. Nonostante siano angolati solo su un lato, molti coltelli sono affilati su ambo i lati, quello piatto e quello angolato. Alcuni coltelli di alta qualit\u00e0, comunque, hanno acciaio indurito su tutto il lato piatto e sono affilati solo sul lato angolato.\nI cuochi professionisti giapponesi solitamente possiedono un loro set personale di coltelli, che non vengono usati da altri. Alcuni cuochi possiedono due set di coltelli, che usano alternativamente ogni giorno. Dopo aver affilato un set alla sera, dopo averlo usato, lo lasciano riposare per un giorno per rimuovere qualsiasi odore o sapore metallico che pu\u00f2 essere dato ai cibi tagliati con i coltelli. "}
{"id": "453690", "revid": "729019", "url": "https://it.wikipedia.org/wiki?curid=453690", "title": "Paul Bearer", "text": "Carriera.\nGli inizi.\nWilliam Moody entr\u00f2 nel mondo del wrestling in adolescenza come fotografo di prima fila. Dopo il liceo, si arruol\u00f2 nella United States Air Force, che serv\u00ec per quattro anni; durante questo periodo, spesso lott\u00f2 per delle federazioni indipendenti indiani durante le ore fuori servizio.\nNel 1979, si present\u00f2 con il nome di Percival \"Percy\" Pringle III nelle federazioni indipendenti del sud-est. C'erano stati precedenti Percy Pringle nel wrestling prima di Moody. Subito dopo la nascita di suo figlio, ha temporaneamente lasciato il mondo del wrestling al fine di ottenere alla University of South Alabama una laurea in Scienza mortuaria e guadagnare la certificazione come un imbalsamatore e impresario di pompe funebri.\nNel 1984, ha ripreso il coinvolgimento a tempo pieno nel mondo del wrestling, riutilizzando il personaggio di Percy Pringle in molte federazioni fino alla World Championship Wrestling. Durante questo periodo, ha lavorato come manager per numerosi lottatori; ha in particolare gestito \"The Ravishing\" Rick Rude,\"Stunning\" Steve Austin, e Mark Calaway (futuro The Undertaker) nei loro primi anni di carriera. Con questo personaggio, \u00e8 stato anche associato con le carriere di Lex Luger, Eric Embry, e The Ultimate Warrior.\nWorld Wrestling Federation/Entertainment.\nPaul Bearer venne presentato all'inizio 1991 dal precedente manager di Undertaker, Brother Love, e da quel momento ha accompagnato il cammino del \"Deadman\" per molti anni, escludendo alcune parentesi con Mankind e Kane. Dopo aver lasciato la federazione nel 2003 per lavorare come booker nella Total Nonstop Action Wrestling, Moody fece ritorno in WWE nel 2004 per alcune apparizioni.\nBearer \u00e8 famoso per la spettacolarit\u00e0 del suo ingresso verso il ring che effettuava lentamente, brandendo tra le mani un'urna cineraria dalla quale secondo la storyline Undertaker traeva la sua forza. Importante fu anche il suo contributo, assieme a quello di Ric Flair, che permise al suo assistito di conquistare il WWF Championship detenuto da Hulk Hogan nel corso delle \"Survivor Series\".\nGestiva una federazione del circuito indipendente, la Gulf South Wrestling.\nMoody si sottopose a un intervento di bypass gastrico nel novembre 2003; l'operazione riusc\u00ec perfettamente, tant'\u00e8 che arriv\u00f2 a pesare 300 libbre (136 kg)..\nIl 24 settembre 2010 ritorn\u00f2 in WWE, a \"SmackDown\", dove rinvigor\u00ec un Undertaker ormai provato nel fisico e nella mente, ma il 3 ottobre 2010, nel corso del pay-per-view \"Hell in a Cell\", Bearer trad\u00ec nuovamente Undertaker, schierandosi con Kane e aiutandolo a vincere il match.\nNel 2011, attraverso un post sul suo blog conferm\u00f2 di aver firmato un nuovo contratto con la WWE che \u00e8 cominciato a decorrere dallo scorso primo agosto, dopo che le due parti erano in contatto gi\u00e0 da alcuni mesi. Inoltre nel contratto era presente una clausola per cui poteva continuare a lavorare in show di compagnie indipendenti se questi impegni non confliggessero con quelli della WWE e se gli verr\u00e0 richiesto.\nLa sua ultima apparizione negli show WWE \u00e8 avvenuta nel 2012.\nMorte.\nMoody, che pochi giorni prima aveva sofferto per un coagulo nel sangue e aveva problemi respiratori e una tachicardia sopraventricolare non trattata, \u00e8 morto il 5 marzo 2013 all'et\u00e0 di 58 anni a causa di un infarto. Dopo i funerali, Moody venne sepolto presso i Serenity Memorial Gardens di Theodore, in Alabama.\nIl 3 marzo 2014 \u00e8 stato annunciato il suo ingresso nella WWE Hall of Fame. \u00c8 stato introdotto da Kane e dopo un discorso tenuto dai due figli Michael e Daniel Moody, \u00e8 apparso l'Undertaker con la celebre urna puntandola verso lo schermo con la foto del manager.\nTitoli e riconoscimenti.\nCauliflower Alley Club\nGeorge Tragos/Lou Thesz International Wrestling Institute\nGulf Coast Wrestlers Reunion\nPro Wrestling Illustrated\nWWE"}
{"id": "453697", "revid": "547992", "url": "https://it.wikipedia.org/wiki?curid=453697", "title": "Emanuelle nera", "text": " \nEmanuelle nera \u00e8 una serie italiana di film erotici-pornografici di ambientazione esotica, realizzati tra la met\u00e0 degli anni settanta e i primi anni ottanta.\nLa serie.\nI film italiani si ispirarono alla serie cinematografica francese tratta dal romanzo \"Emmanuelle\", cominciata con l'omonimo film nel 1974 ed interpretata dall'attrice olandese Sylvia Kristel. \nLa serie italiana inizi\u00f2 con la pellicola \"Emanuelle nera\" (1975) di Albert Thomas, pseudonimo del regista Adalberto Albertini. L'Emanuelle italiana ha una sola emme nel nome ed \u00e8 una fotoreporter interpretata dall'attrice indonesiana Laura Gemser. La Gemser esord\u00ec al cinema l'anno precedente nel film \"Amore libero - Free Love\" interpretando la protagonista Janine e facendosi gi\u00e0 allora accreditare come Emanuelle al fine di cavalcare l'onda del successo del film francese uscito poco tempo prima. Inoltre nel 1975 ebbe un piccolo ruolo in \"Emmanuelle l'antivergine\", secondo capitolo della saga originale francese, in cui interpret\u00f2 il ruolo di una massaggiatrice. Anche nel primo film della serie italiana Laura Gemser fu accreditata semplicemente come Emanuelle e fu solo a partire dei capitoli seguenti che pot\u00e9 utilizzare il suo vero nome. In seguito al successo della serie di Emanuelle nera, \"Amore libero\" venne distribuito all'estero come \"The Real Emanuelle\" o \"Emanuelle... Amor libre\".\nLa serie di Emanuelle nera divenne realmente popolare con il film successivo, \"Emanuelle nera - Orient Reportage\" diretto da Joe D'Amato nel 1976. Basato su un copione di Piero Vivarelli e Ottavio Alessi incentrato sulla figura di Oriana Fallaci, il distributore Edmondo Amati decise di cambiare titolo e protagonista. Contemporaneamente Albertini diresse \"Emanuelle nera n\u00ba 2\", ma al posto della Gemser, ormai co-optata da D'Amato, come protagonista venne scelta Shulamith Lasri, una modella d'origine orientale mai pi\u00f9 apparsa altrove. D'Amato diresse quasi tutti gli altri episodi e defin\u00ec i tratti distintivi di Emanuelle: una donna forte e indipendente, che viene coinvolta in varie inchieste come la tratta delle bianche o le perversioni sessuali. La Gemser diventer\u00e0 una vera e propria icona del genere erotico italiano. \nI film disponevano di un discreto budget e furono girati in paesi diversi, tanto che nel film \"Emanuelle - Perch\u00e9 violenza alle donne?\", Emanuelle fa il giro del mondo. I film sono una contaminazione di pi\u00f9 generi, dall'erotico al porno, dallo spionistico all'horror, come in \"Emanuelle e gli ultimi cannibali\" dove la protagonista \u00e8 alle prese con i cannibali. La serie ebbe un gran riscontro negli incassi: \"Emanuelle nera\" incass\u00f2 935 milioni di lire, \"Emanuelle in America\" 636 milioni, \"Emanuelle e gli ultimi cannibali\" 563 milioni. Nati softcore, cio\u00e8 senza scene di sesso esplicito, alcuni di loro vennero \"rinforzati\" con scene hard fatte appositamente per i mercati nord europei e in cui non comparivano n\u00e9 la Gemser n\u00e9 gli altri attori principali, a partire da \"Emanuelle in America\" (ma gi\u00e0 in \"Emanuelle nera - Orient Reportage\" avevano girato scene hard), di cui si ricorda la scioccante sequenza di tortura ad un gruppo di giovani donne (presente adesso anche nel DVD italiano), fatta all'epoca passare per un vero \"snuff movie\". \nLa serie fu completata da Bruno Mattei, che gir\u00f2 contemporaneamente \"Violenza in un carcere femminile\" e \"Blade Violent - I violenti\", facendo virare la serie verso il women in prison. \nLa \"via italiana\" ora \u00e8 spesso pi\u00f9 celebrata di quella francese.\nFilm apocrifi.\nCome successe per Django e altri personaggi di successo del cinema italiano, anche Emanuelle nera, pur essendo nata come apocrifo del personaggio francese, diede vita ad una serie di film (spesso a bilancio ristretto) il cui aggancio con la serie originale spesso si fermava al titolo o al nome della protagonista. Il titolo pi\u00f9 famoso rimane \"Emmanuelle bianca e nera\" (con due emme), uscito nel 1976 in cui non recit\u00f2 Laura Gemser. La Gemser interpret\u00f2 un personaggio chiamato sempre Emanuelle in \"Velluto nero\" (1976), \"Suor Emanuelle\" (1977) o \"I mavri Emmanouella\" (film greco del 1980 noto in Italia come \"Sexy Moon\"), film che non hanno nulla a che vedere con Emanuelle nera.\nSi tent\u00f2 inoltre di lanciare un personaggio simile, Emy Wong, col film \"Il mondo dei sensi di Emy Wong\", noto internazionalmente come \"Yellow Emanuelle\", del 1977 diretto dal gi\u00e0 citato Bitto Albertini (qui firmatosi Albert Thomas), con protagonista l'attrice cinese Chai Lee (nata a Canton). Tuttavia il progetto nacque per non andare oltre questo episodio, dal momento che alla fine del film la protagonista si suicida.\nAll'estero molti film con protagonista Laura Gemser sono stati distribuiti con titoli che richiamassero la saga, nonostante originariamente l'attrice interpretasse personaggi con altri nomi. Un esempio \u00e8 \"La Spiaggia del desiderio\", diretto da Enzo D'Ambrosio nel 1976, intitolato \"Emanuelle on Taboo Island\" in America, \"Emanuelle de l'\u00eele Taboo\" in Francia e \"Emanuelle - Kielletyt ilot\" (\"Piaceri proibiti\") in Finlandia. Situazioni analoghe si presentarono con \"Eva nera\" (1976), \"Die Todesg\u00f6ttin des Liebescamps\" (1981), \"Messo comunale praticamente spione\" (1982), \"La belva dalla calda pelle\" (1982) e \"Voglia di guardare\" (1986).\nIl film \"Emanuelle e Fran\u00e7oise (Le sorelline)\" diretto da Joe D'Amato e Bruno Mattei nel 1975 non ha niente a che vedere con la serie di Emanuelle nera."}
{"id": "453699", "revid": "287204", "url": "https://it.wikipedia.org/wiki?curid=453699", "title": "Bardo (Dungeons &amp; Dragons)", "text": "Il bardo (\"bard\" nell'originale) \u00e8 una delle classi base di molte edizioni del gioco di ruolo fantasy \"Dungeons &amp; Dragons\". Il bardo \u00e8 una classe versatile capace nel combattimento e nell'uso della magia (divina nelle prime edizione ed arcana nelle successive). I bardi usano i loro talenti artistici per creare effetti magici. \nL'archetipo del bardo si evolve da un personaggio basato sulle leggende celtiche, strettamente alleato dei druidi e custode della prima edizione, ad un individuo \"capace di tutto ma maestro in nulla\" basato anche su altri archetipi, come quello del menestrello medievale.\nEvoluzione nella storia di D&amp;D.\nBasic \"Dungeons &amp; Dragons\".\nIl bardo compare per la prima volta su \"The Strategic Review\" volume 2, numero 1.. La classe del bardo \u00e8 un misto di guerriero, ladro e mago a cui possono accedere uomini, elfi e hobbit (i non umani sono limitati all'8\u00ba livello al massimo), pu\u00f2 usare qualunque arma ed \u00e8 limitato ad armature di cuoi e cotte di maglia Ha la stessa tabella di avanzamento del tiro per colpire del Chierico, le capacit\u00e0 di un ladro di met\u00e0 del suo livello, la capacit\u00e0 di affascinare gli avversari (che decresce al crescere del livello dell'avversario) La sua conoscenza delle leggende gli permette di identificare le propriet\u00e0 o ottenere informazioni su oggetti magici o famosi e su luoghi leggendari. \u00c8 in grado di lanciare incantesimi arcani a partire dal secondo livello, ma \u00e8 limitato agli oggetti magici utilizzabili da ladri o guerrieri. Generalmente \u00e8 di allineamento neutrale, ma pu\u00f2 essere anche caotico o legale (in quest'ultimo caso perde le capacit\u00e0 di ladro) I bardi collaborano e sono strettamente associati ai druidi.\nNella prefazione il bardo viene presentato come un misto di scaldo nordico, fil\u00ed celtico (da cui deriva la sua associazione con i druidi) e menestrello medievale.\n\"AD&amp;D\" prima edizione.\nNella prima edizione di \"AD&amp;D\" il bardo era una classe speciale non disponibile alla creazione originale del personaggio, che richiedeva di soddisfare alcuni difficili e specifici requisiti e accessibile solo su permesso del master.\nSolo umani e mezzelfi possono essere bardi, devono avere caratteristiche minime di 15 in forza, carisma, destrezza, saggezza, 12 in intelligenza e 10 in costituzione. Il personaggio deve iniziare il gioco come Guerriero, cambiare classe in quella del Ladro dopo aver raggiunto ul quinto livello e quindi cominciare gli studi religiosi sotto il patronato dei druidi. A questo punto \u00e8 un bardo di primo livello, perde tutti i punti esperienza acquisiti fino a quel momento e conquista capacit\u00e0 che rispecchiano l'\"eredit\u00e0\" del passaggio nelle classi precedenti\nDeve necessariamente essere di allineamento almeno parzialmente neutrale, non pu\u00f2 usare uno scudo, n\u00e9 indossare un'armatura che non sia una corazza di cuoio normale oppure una cotta di magia con propriet\u00e0 magiche. Inoltre, \u00e8 limitato all'uso di alcune armi; per il combattimento corpo a corpo pu\u00f2 impugnare un pugnale, una spada\u00a0\u2013 corta, bastarda, lunga o spadone\u00a0\u2013 una scimitarra, un randello, un bastone o una lancia, mentre restando a distanza pu\u00f2 utilizzare dei dardi, un giavellotto oppure una fionda. Il bardo ha le stesse abilit\u00e0 in combattimento di un guerriero del livello a cui \u00e8 giunto prima di diventare ladro, quelle ladresche di un ladro del livello a cui \u00e8 giunto prima di diventare druido e pu\u00f2 lanciare incantesimi come un druido di livello pari a quello in cui \u00e8 arrivato come bardo. Salendo di livello pu\u00f2 apprendere nuovi linguaggi e aumentare le probabilit\u00e0 di conoscere informazioni su oggetti magici o leggendari. La sua abilit\u00e0 poetica pu\u00f2 concedere un bonus al morale e al tiro per colpire dei compagni, pu\u00f2 affascinare con la sua musica altre creature o negare i poteri di mostri come le arpie.\nAl bardo viene assegnato un titolo in base al livello di esperienza; il livello massimo raggiungibile \u00e8 il 23\u00b0. Inoltre, in base al livello, il bardo appartiene ad una universit\u00e0 specifica; molto raramente bardi di universit\u00e0 superiori si associano e vanno all'avventura con bardi appartenenti ad una universit\u00e0 inferiore.\nBardo come classe a s\u00e9 stante.\nUna prima variante della classe del bardo standardizzata in modo da eliminare i prerequisiti di avere livelli di guerriero o ladro viene pubblicata su \"Dragon\" n.56 del dicembre 1981 nell'articolo \"Singing a new tune\" di Jeff Goelz.\nPer diventare un bardo il personaggio deve avere un minimo di forza 9; intelligenza 15; saggezza 12; costituzione 6; destrezza 16 e carisma 15 ed essere umano, elfo, mezz'elfo, halfling o nano (in questi due ultimi casi pu\u00f2 avanzare solo fino al 5\u00ba livello) Pu\u00f2 indossare solo armature di cuoio scudi di legno. Ha la probabilit\u00e0 di colpire di un guerriero di pari livello, ma non ottiene attacchi multipli e pu\u00f2 usare solo le seguenti armi: asce a una mano o da lancio, randelli, pugnali, dardi, martelli, giavellotti, mazze da cavaliere, scimitarre, fionde, spade lunghe e corte. \u00c8 in grado di lanciare alcuni incantesimi dei druidi come un druido di met\u00e0 del suo livello ed alcuni incantesimi degli illusionisti come un illusionista di tre livelli inferiori al suo. Ha la capacit\u00e0 di interpretare testi scritti in lingue sconosciute, di conoscere informazioni su oggetti o luoghi leggendari e di affascinare altre creature (tutte con una percentuale di comprensione o di successo che cresce con il livello) La loro musica pu\u00f2 dare bonus al morale degli alleati o bonus ai loro tiri salvezza contro attacchi basati sul suono (come l'urlo di una banshee). All'11\u00ba livello ottiene il potere di cambiare forma come un druido.\nNell'introduzione all'articolo Goelz dice di essersi basato principalmente per la sua versione del bardo ai bardi gallesi, per cui la classe mantiene il suo legame con i druidi, ma perde i poteri dei ladri e deve essere obbligatoriamente legale, dato che in questa visione i bardi sono i testimoni e continuatori delle tradizioni. Aggiunge inoltre alcuni poteri illusionistici ispirandosi alla rivisitazione del \"Mabinogion\" di Evangeline Walton\n\"AD&amp;D\" seconda edizione.\nIn \"AD&amp;D\" seconda edizione La classe del bardo fu standardizzato come parte del gruppo \"rogue\" (\"vagabondi\"), invece di essere in un'appendice separata, quindi, oltre al fatto che non \u00e8 possibile multiclassare fra bardo e ladro, le due classi hanno in comune la tabella della progressione dei punti esperienza, il Dado Vita, nonch\u00e9 avere abilit\u00e0 speciali esclusive, quali la capacit\u00e0 di comprendere con facilit\u00e0 linguaggi sconosciuti, di saper agire con destrezza, di arrampicarsi e scalare pareti scoscese, di essere costantemente all'erta riuscendo a percepire cose che un individuo normale non avvertirebbe.\nI requisiti minimi nelle caratteristiche per accedere alla classe del bardo sono meno elevati rispetto all'edizione precedente: 12 in Destrezza, 13 in Intelligenza e 15 in Carisma. Deve essere un umano o mezzelfo ed essere di allineamento almeno parzialmente neutrale. La magia a cui ha accesso non \u00e8 pi\u00f9 quella dei druidi, ma quella arcana dei maghi, deve possedere un libro magico in cui scrivere gli incantesimi che apprende ed \u00e8 soggetto alle stesse limitazioni dei maghi (in particolare non indossare un'armatura quando lancia un incantesimo). Comunque pu\u00f2 lanciare incantesimi solo a partire dal secondo livello e il numero e livello di incantesimi che pu\u00f2 lanciare \u00e8 minore di quelli di un mago. Un bardo ha la stessa abilit\u00e0 in combattimento di un Ladro, ma, essendo pi\u00f9 affine al Guerriero, non \u00e8 limitato nell'uso delle armi e pu\u00f2 indossare armature di cuoio o chain mail, ma non usare scudi. Possiede alcune delle abilit\u00e0 dei ladri (Scalare pareti, Sentire rumori, Borseggiare, Lettura dei linguaggi), ma riceve meno punti per aumentarle salendo di livello. Come nelle precedenti edizioni la sua musica pu\u00f2 modificare la reazione dei PNG che possono decidere, ad esempio, di non attaccare i PG ma di essere amichevoli; inoltre, i compagni d'avventura ricevono bonus utili durante il combattimento, come bonus alla THAC0 e ai tiri salvezza. Il bardo ha una certa probabilit\u00e0 di conoscere le propriet\u00e0 magiche di un oggetto semplicemente toccandolo\nIl \"Complete Bard's Handbook\" espande in modo significativo il bardo, permettendo bardi di qualunque razza, giustificandola sul fatto che molte razze hanno un ruolo analogo nella loro societ\u00e0 che provvede alla diffusione orale e artistica delle tradizioni. Il supplemento aggiunge una grande variet\u00e0 di opzioni multiclasse, anche bardo/ladro. Bardi di razze che non possono essere maghi, inclusi nani e halfling, non possono lanciare incantesimi, ma ottengono l'immunit\u00e0 agli incantesimi. Gli gnomi che possono essere esclusivamente maghi illusionisti, possono essere bardi, ma sono ristretti agli incantesimi permessi agli illusionisti.\nIn questa edizione la classe del bardo \u00e8 un personaggio pi\u00f9 generalizzato di quello del suo equivalente storico e il manuale cita come esempi leggendari e storici Taliesin, Omero, Will Scarlet e Alan-a-Dale.\n\"D&amp;D Terza Edizione\" (3.0).\nNella terza edizione di \"Dungeons &amp; Dragons\" il bardo continua la sua trasformazione dal conservatore della conoscenza druidico della prima edizione a tuttofare (mantenendo comunque l'abilit\u00e0 conoscenze bardiche, una probabilit\u00e0 quasi universale, basata su livello e intelligenza, di conoscere qualunque cosa). Ora i bardi possono essere di qualunque allineamento non legale, spiegato con il fatto che un bardo gira liberamente ed \u00e8 guidato dall'intuito e dal desiderio del momento. Le abilit\u00e0 rimanenti, vengono adeguate al nuovo schema di abilit\u00e0 del \"d20 System\". Vengono inoltre rimossi i requisiti minimi nelle caratteristiche e nelle razze per accedere a questa classe, mentre l'allineamento diventa obbligatoriamente non legale, rispetto al precedente parzialmente neutrale, giustificandolo con la visione del bardo come persona che vaga liberamente facendosi guidare dall'intuizione e dal capriccio. \nSecondo le nuove regole i poteri del bardo sono incompatibili con la legge e la tradizione, anche se la su a vera essenza del bardo \u00e8 il mantenimento di conoscenza e tradizioni; questo ritratto potrebbe essere la conseguenza della rottura, creativa o involontaria, che il bardo fa delle leggi, cosa che lo pone al di sopra di un comune uomo libero, oltre all'erudizione e alla posizione di sacro oratore della memoria e della storia. Ci\u00f2 \u00e8 dovuto al fatto che un bardo errante \u00e8 usualmente considerato un \"ladro\", che tenta di ottenere vitto e alloggio gratuitamente nelle locande attraverso insoliti lavori come (citazione dal videogioco \"The Bard's Tale\") uccidere ratti, cantare o semplicemente ingraziarsi gli avventori. \u00c8 anche dovuto al fatto che chiunque si rifiuti di vivere stabilmente in un posto per viaggiare e cantare canzoni e di sottostare a legge ed ordine; ci\u00f2 non significa per\u00f2 rifiutare le tradizioni, ma semplicemente rifiutare le leggi delle stantie citt\u00e0 organizzate. \nDiviene meno marcata l'affinit\u00e0 del Bardo con la classe del Ladro: mantiene in comune solo le abilit\u00e0 di classe, numerose e molto simili a quelle ladresche. La versatilit\u00e0 della classe \u00e8 accentuata con un elevato numero di punti abilit\u00e0 da assegnare; ci\u00f2 significa che, con le nuove meccaniche di gioco di abilit\u00e0 e talenti, poter caratterizzare meglio e con pi\u00f9 variet\u00e0 il proprio personaggio. Nuovamente, la manipolazione della magia viene modificata, passando da quella del Mago a quella dello Stregone: il lancio di un incantesimo \u00e8 ora una capacit\u00e0 innata, derivante dal desiderio del bardo di suscitare emozioni. Il Bardo per\u00f2 ha ora una propria lista degli incantesimi, per la maggior parte in comune con quelli di maghi e stregoni, ma ve ne sono anche alcuni tipicamente divini, come \"Cura ferite leggere\", lascito del suo passato druidico. Come nelle precedenti edizioni, il numero di incantesimi giornalieri \u00e8 notevolmente limitato rispetto alla classe di incantatore a cui \u00e8 correlato. Anche l'uso delle armi e delle armature \u00e8 limitato, con vantaggi rispetto ad un Ladro ma con svantaggi rispetto ad un Guerriero: ha competenza nelle armi classificate come semplici e in alcune da guerra, ovvero arco lungo, arco corto (entrambi anche compositi), spada corta, spada lunga, stocco, manganello, frusta; pu\u00f2 indossare senza subire penalit\u00e0 le armature classificate come leggere o medie e pu\u00f2 usare lo scudo. Comunque se indossa un'armatura ha una probabilit\u00e0 di fallire nel lanciare un incantesimo. \nLe capacit\u00e0 speciali del bardo, pur rimanendo concettualmente invariate, vengono modificate per essere adattate al \"d20 System\". Vengono descritte in due privilegi di classe: Musica bardica e Conoscenza bardiche (anche se Lettura dei linguaggi \u00e8 diventa l'abilit\u00e0 di classe, Decifrare Scritture). Con il primo privilegio il bardo, sfruttando il suo talento artistico nel canto, nella recitazione oppure nell'uso di uno strumento musicale, pu\u00f2 produrre effetti magici in chi ascolta la sua musica: pu\u00f2, ad esempio, dare bonus utili in combattimento ai suoi alleati (Infondere coraggio), contrastare incantesimi sonori di cui il gruppo \u00e8 bersaglio (Controcanto), far cadere sotto il suo controllo una creatura (Affascinare). Come altri privilegi di classe, Musica bardica aumenta la potenza e la variet\u00e0 dei suoi effetti con l'aumento di livello, ma \u00e8 dipendente dai gradi nell'abilit\u00e0 Intrattenere. Conoscenze bardiche ha un funzionamento simile ad una abilit\u00e0; infatti, se il bardo supera una prova di abilit\u00e0, ha la possibilit\u00e0 di ottenere informazioni su oggetti magici, personaggi o storie delle terre locali, pi\u00f9 o meno approfondite a seconda della classe di difficolt\u00e0 (CD) della prova.\n\"D&amp;D 3.5\".\nProbabilmente a causa dell'eccessiva debolezza lamentata dai giocatori, nella revisione di \"D&amp;D Terza Edizione\" la classe del Bardo subisce al alcuni cambiamenti significativi; viene eliminata la probabilit\u00e0 di fallire il lancio di un incantesimo indossando un'armatura leggera e viene aumentato il numero dei punti abilit\u00e0 da assegnare. Inoltre, Conoscenze bardiche viene fatto dipendere anche dal livello di esperienza, e non solo al numero di gradi nell'abilit\u00e0 Intrattenere, anche se subisce un potenziamento degli effetti a livelli pi\u00f9 alti. A questo per\u00f2 \u00e8 seguita la rimozione della competenza nell'arco lungo e nelle armature medie. Con la revisione il Bardo diviene la classe preferita dello Gnomo, mentre precedentemente non lo era di nessuna razza standard. \u00c8 anche la classe preferita dei Dvati, una razza apparsa per la prima volta in \"Dragon\" numero 271.\n\"Dungeons &amp; Dragons\" quarta edizione.\nLa classe del bardo fu introdotta nella quarta edizione dal \"Player's Handbook 2\". Come per le altre classi della quarta edizione i suoi poteri sono esclusivi della classe e la loro fonte \u00e8 arcana. Ha un ruolo primario \u00e8 di leader e quello secondario di controller. La maggior parte dei suoi poteri sono mirati a rinforzare gli alleati e a intralciare i nemici mediante suoni magici (sebbene il giocatore sia incoraggiato a descrivere questi poteri come preferisce). Grazie alle numerose abilit\u00e0 di classe il bardo mantiene il suo ruolo di tuttofare. \u00c8 inoltre l'unica classe a poter scegliere liberamente talenti di altre classi, mentre tutte le altre classi possono scegliere talenti multiclasse solo da una singola altra classe. I bardi possono usare come focus arcano bacchette, songblade e strumenti magici. Diversi rituali presenti nel \"Player's Handbook 2\" possono essere lanciati solo dai bardi, rendendoli l'unica classe con rituali esclusivi.\n\"Dungeons &amp; Dragons\" 5\u00aa edizione.\nNella quinta edizione di \"Dungeons &amp; Dragons\" i bardi accedono a una propria lista di incantesimi, che arriva fino al nono livello, hanno accesso ad armi semplici, oltre a fioretto, spade corte e lunghe e balestra. Hanno un accesso limitato ad incantesimi di altre classi, bonus nell'uso di abilit\u00e0 e giunti al terzo livello ogni bardo possono aderire a un collegio (di fatto una sottoclasse) che ne raffina le capacit\u00e0. Nel manuale base sono presenti il Collegio del valore, che si concentra sull'ispirare coraggio sul campo di battaglia, e in quello della sapienza specializzato nella conoscenza e nell'esibizione.\nAmbientazioni.\nForgotten Realms.\nNel Faer\u00fbn, il bardo non si discosta molto dal modello descritto nel \"Manuale del Giocatore\", anche se la tipologia di bardo pu\u00f2 variare da regione a regione. La differenza pi\u00f9 significativa sta nel ruolo del bardo a livello sociale: i bardi faer\u00fbniani sono molto ben voluti nelle citt\u00e0 e nei villaggi che visitano, non solo grazie al carico di informazioni, storie e avventure che portano con s\u00e9 e che racconteranno, ma anche per le gesta eroiche che compiono; per questo sono spesso addirittura ricercati, e la maggior parte delle volte accolti con onore ed entusiasmo, nonostante siano anche accompagnati dalla fama di tagliaborse e bari. Questa benevolenza \u00e8 da attribuire agli Arpisti, un'organizzazione relativamente segreta con agenti in tutte le terre che ha compiuto e compie azioni di contrasto contro le forze del male. I bardi buoni e meritevoli vengono molto spesso reclutati dagli arpisti, e coloro che non fanno parte dell'organizzazione\u00a0\u2013 ma dicono di esserlo\u00a0\u2013 ne godono i privilegi fra la gente comune. Un tempo esistevano alcune universit\u00e0 per bardi, ma ora non pi\u00f9. Nel Faer\u00fbn sono diffusi alcuni particolari strumenti musicali unici, tra cui:"}
{"id": "453702", "revid": "1543377", "url": "https://it.wikipedia.org/wiki?curid=453702", "title": "Barbaro (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il barbaro (\"Barbarian\" nell'edizione originale in inglese) \u00e8 una delle classi base descritte nel \"Manuale del Giocatore\". \u00c8 definito come un forte individuo cresciuto in territori selvaggi e per questo rozzo, incivile ma scaltro e abile nell'uso delle armi. La classe del barbaro \u00e8 basata in buona parte sul personaggio di Conan il Barbaro di Robert E. Howard e su Kothar di Gardner Fox, e in misura minore su Fafhrd di Fritz Leiber.\nArchetipo.\nQuelle illustrate di seguito sono le tipiche connotazioni dell'archetipo di barbaro come descritto nei manuali base di \"D&amp;D\", in cui l'ambientazione di riferimento \u00e8 \"Greyhawk\". La creazione di differenti ambientazioni e la fantasia di giocatori e Dungeon Master hanno, nel tempo, evoluto questo modello facilmente accomunabile al \"classico\" barbaro fantasy (come, ad esempio, Conan il cimmero), creando figure anche molto lontane dall'archetipo.\nIl barbaro \u00e8 spesso un individuo irascibile, capace di brandire efficacemente anche le armi che infliggono maggior danno in combattimento ma, a differenza del Guerriero, senza tattica o strategia, spinto solo dal coraggio e dalla sua furia. La dura vita nelle terre selvagge ha plasmato il suo corpo, rendendolo meno sensibile al dolore e alla fatica, ma non gli ha permesso di ricevere alcuna educazione; i barbari generalmente non sanno n\u00e9 leggere n\u00e9 scrivere. Tuttavia, ci\u00f2 non significa che non possano imparare. Il barbaro cresce in una societ\u00e0 tribale, accudito dai membri della trib\u00f9 in cui \u00e8 nato, ma gi\u00e0 in tenera et\u00e0 \u00e8 costretto a cavarsela da solo; impara a combattere e a maneggiare le armi per esperienza di vita, nella quotidiana lotta per la sopravvivenza. \u00c8 abituato a lunghe marce in territori avversi, e per questo sa spostarsi velocemente. Le sue scarse conoscenze di realt\u00e0 diverse hanno la conseguenza di provocare un innato odio verso la magia e chi la usa.\nEvoluzione nella storia di D&amp;D.\nOriginal D&amp;D.\nNella versione originale di \"Dungeons &amp; Dragons\" il barbaro non \u00e8 ancora presente come classe. Viene per\u00f2 descritto il \"berserker\" (da \"berserk\", letteralmente \"furioso\"), un personaggio non giocante umano definito come \u00absimply men mad with battle-lust\u00bb (\"uomini semplici desiderosi di dar battaglia\"). Viene trattato come un bandito (un'altra tipologia di personaggio non giocante umano) che per\u00f2 non effettua controlli sul morale ed ha bonus in combattimento per la sua ferocia; questi elementi sono vicini alla figura del barbaro. Una curiosit\u00e0: a pagina 16 del manuale \"Man &amp; Magic\" (il primo dei tre volumetti contenuti nella prima edizione di \"Dungeons &amp; Dragons\" del 1974) c'\u00e8 un disegno con la didascalia \"Barbarian\", anche se di questo termine non c'\u00e8 traccia in nessuno dei manuali di questa edizione.\nBasic Dungeons &amp; Dragons.\nUna versione non ufficiale della classe del barbaro per la seconda edizione del \"Basic Dungeons &amp; Dragons\" venne introdotta nel numero 4 di \"White Dwarf\" (dicembre/gennaio 1977/1978) della Games Workshop. L'articolo venne successivamente ristampato in \"The Best of White Dwarf Articles\" #1 nel in 1980. Questa versione del barbaro a differenza della versione che comparir\u00e0 nella prima edizione di \"AD&amp;D\" ha un dado vita a sei facce, un primo requisito (costituzione), severe restrizioni all'armatura che pu\u00f2 indossare, pu\u00f2 essere di qualunque razza ed \u00e8 considerato una classe di per s\u00e9 (cio\u00e8 non \u00e8 una sottoclasse del guerriero). Inoltre non ha limiti particolari riguardo all'uso di oggetti magici o all'associarsi con maghi o chierici.\nAD&amp;D Prima Edizione.\nUnearthed Arcana.\nLa prima versione ufficiale della classe del barbaro fu introdotta da Gary Gygax nel numero 63 di \"Dragon\" come sottoclasse del guerriero e ricompare quindi sul manuale \"Unearthed Arcana\" (1985)\nPer poter accedere alla classe un personaggio deve essere di razza umana, di allineamento non legale (non pu\u00f2 quindi essere legale buono, legale neutrale o legale malvagio) e deve avere almeno 15 come punteggio di forza e costituzione, 14 di destrezza e 16 di saggezza. Siccome viene descritto come un combattente che ha sviluppato capacit\u00e0 essenziali per la sopravvivenza nelle terre selvagge, alcune regole sono modificate per riflettere questo aspetto. Ad esempio, la modifica della Classe Armatura derivante dal modificatore di destrezza funziona in maniera differente, cos\u00ec come il bonus alla CA derivante dal tipo di armatura indossata: se porta armature poco ingombranti viene favorito rispetto alle altre classi, se invece ne indossa una ingombrante viene sfavorito. Il suo Dado Vita ha 12 facce, il massimo tra le classi di \"D&amp;D\"; inoltre, rispetto ad un umano normale riesce a spostarsi pi\u00f9 velocemente. Come il guerriero, pu\u00f2 usare qualunque tipo di arma. Caratteristica unica del barbaro \u00e8 la possibilit\u00e0 di colpire con armi normali creature normalmente immuni ad attacchi non magici, come se impugnasse armi magiche; questa capacit\u00e0 aumenta di efficacia salendo di livello. Anche l'odio per la magia si riflette pesantemente sulle regole: un barbaro si deve rifiutare di utilizzare qualsiasi tipo di oggetto magico, e spesso \u00e8 portato a distruggerli se ne trova qualcuno; ha la capacit\u00e0 di identificare illusioni magiche e una probabilit\u00e0 del 25% di ottenere automaticamente effetti simili all'incantesimo \"Individuazione del magico\" per magie non illusionistiche; ha bonus ai tiri salvezza. Non pu\u00f2 associarsi a maghi e chierici prima di raggiungere un determinato livello (ad esempio, il 6\u00ba livello per i maghi, e solo se necessario). Anche per usare equipaggiamento magico deve salire di livello (ad esempio, il 4\u00b0 per poter brandire armi magiche).\nIl barbaro ha inoltre una variet\u00e0 di capacit\u00e0 speciali, alcune simili a quelle di altre classi:\nUn barbaro non pu\u00f2 diventare multiclasse.\nUn'altra versione del barbaro compare come classe personaggio nell\"Oriental Adventures\" nel 1985. Secondo il recensore per \"White Dwarf\", il barbaro \u00e8 stato \u00abalterato per adattarsi a uno schema orientale\u00bb ed era \u00abprincipalmente un guerriero delle steppe o un abitante delle foreste o della giungla\u00bb.\nIl personaggio archetipico della classe, Conan il Barbaro, compare in due moduli d'avventura \"Conan Unchained\" (David \"Zeb\" Cook, 1984) e \"Conan Against the Darkness\" (Ken Rolston, 1984), ma in entrambi viene tratto come un multiclasse guerriero/ladro.\nAD&amp;D Seconda Edizione.\nIn questa edizione del gioco il barbaro \u00e8 stato rimosso dal gioco come classe base, ma fu reintrodotto come \"kit\" per il guerriero nel manuale \"The Complete Fighter's Handbook\" (Aaron Allston, 1989)\nD&amp;D Terza Edizione (3.0).\nIn \"D&amp;D Terza Edizione\", il barbaro \u00e8 presente come classe base; Dado Vita e allineamenti limitati sono uguali a quelli di \"Unearthed Arcana\". Una delle sue caratteristiche pi\u00f9 importanti \u00e8 il privilegio di classe chiamato Ira: fino a un massimo di alcune volte al giorno, il barbaro, nel furore della battaglia, pu\u00f2 improvvisamente cadere preda, per brevissimo tempo, di un'ira incontrollata: la sua Forza e la sua Costituzione aumentano, rendendo devastanti i suoi colpi e consentendogli di resistere a quelli subiti pi\u00f9 del normale. La sua capacit\u00e0 difensiva per\u00f2 diminuisce, e al termine del momento d'ira si ritrova affaticato. Il barbaro sa brandire efficacemente le armi classificate come semplici e da guerra, ma non quelle definite esotiche, e sa maneggiare lo scudo; in questo \u00e8 simile al Guerriero, ma non per quanto riguarda le armature, poich\u00e9 \u00e8 competente nell'uso di quelle leggere e medie, ma non in quelle pesanti, per le quali \u00e8 necessario un adeguato addestramento (regolisticamente, dovr\u00e0 spendere un talento per poterle utilizzare senza subire penalit\u00e0). La velocit\u00e0 base a cui si muove un personaggio \u00e8 determinato dalla razza, ma un personaggio barbaro si muove pi\u00f9 velocemente. Similmente ad un ladro ha il privilegio \"Schivare prodigioso\", che consente di avere pi\u00f9 probabilit\u00e0 di evitare attacchi e pericoli improvvisi. Capacit\u00e0 straordinaria del barbaro, acquisita per\u00f2 solo ad alti livelli, \u00e8 il privilegio Riduzione del danno, che gli consente di ridurre automaticamente la quantit\u00e0 di danno subito. Uno degli svantaggi del barbaro \u00e8 l'analfabetismo: a differenza delle altre classi, per imparare a leggere e scrivere deve spendere punti abilit\u00e0. I mezzorchi, i korobokuru (una razza di primitivi nani orientali introdotti nel gioco per la prima volta in \"Oriental Adventures\") e i diopsidi (un'oscura razza di scarafaggi umanoidi apparsi per la prima volta in \"Dragon\" numero 267) hanno tutti il barbaro come classe preferita.\nD&amp;D3.5.\nNella revisione dell'edizione 3.5 di \"D&amp;D\" al barbaro vengono aggiunti alcuni privilegi di classe ottenibili ad alti livelli: percepire trappole (tipico privilegio della classe del ladro), schivare prodigioso migliorato (prima incluso in schivare prodigioso), volont\u00e0 indomita, ira possente e ira infaticabile. Questi ultimi tre privilegi di classe migliorano la fase di ira del barbaro.\nIl barbaro iconico presentato nei manuali \u00e8 Krusk, un mezzorco maschio.\nQuarta edizione.\nIl barbaro appare nella quarta edizione come una classe personaggio nel \"Player's Handbook 2\" (2009). I barbari combattono con armi da mischia e causano danni massicci su un singolo bersaglio. Con la loro potenza fisica e spirituale terrorizzano i nemici e possono incanalare la loro rabbia in grandi scoppi di energia che sfruttano per i loro poteri..\nAmbientazioni.\nEberron.\nIn Eberron i barbari sono molto pi\u00f9 simili a nomadi \u2013 sebbene non possano essere definiti \"civilizzati\", sono sicuramente meno selvaggi della loro controparte nell'ambientazione base.\nForgotten Realms.\nNell'ambientazione dei Forgotten Realms i barbari sono diffusi quasi esclusivamente nei territori selvaggi e poco civilizzati; per questo, in continenti come Maztica o Kara-Tur sono pi\u00f9 diffusi. Nel Faer\u00fbn, dove le zone prive di civilizzazione sono rare, la presenza di barbari \u00e8 limitata ad aree specifiche; in particolare, sono diffusi nel Nord, nelle Terre dell'Orda e nelle giungle di Chult. Fra i faer\u00fbniani, la presenza di un barbaro viene usualmente tollerata. Solo raramente personaggi che non siano di razza umana o mezzorchesca sono barbari; rispettando le regole della Terza Edizione, i manuali di FR non vietano esplicitamente altre combinazioni, ma ne sconsigliano l'uso. Tra i personaggi degni di nota, il barbaro pi\u00f9 famoso \u00e8 probabilmente Wulfgar."}
{"id": "453704", "revid": "1393243", "url": "https://it.wikipedia.org/wiki?curid=453704", "title": "Umano (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", l'Umano (\"Human\" nella versione originale in inglese) \u00e8 una delle razze descritte e, nella maggior parte delle ambientazioni, \u00e8 la razza dominante. Sono creature versatili, che si adattano facilmente alle situazioni e agli ambienti naturali in cui vivono, ma sono anche estremamente individualiste e ambiziose; questa versatilit\u00e0 fa s\u00ec che gli individui della razza siano molto differenti fra loro culturalmente e socialmente e fa anche s\u00ec che il loro modo di comportarsi sia molto variabile: si possono incontrare sia individui degni di beatificazione che individui altrettanto diabolici.\nUn umano, che pu\u00f2 vivere per oltre 100 anni, ma solitamente l'et\u00e0 media si aggira attorno ai 70 anni (\u00e8 una delle razze descritte nel \"Manuale del Giocatore\" meno longeve), \u00e8 un umanoide con un'altezza che varia da 150 a 180 centimetri e con un peso che varia da 55 a oltre 110 chilogrammi; le femmine sono generalmente meno pesanti e meno alte dei maschi. Il colore della pelle pu\u00f2 variare da quasi nero a rosa pallido e i capelli possono esseri da neri a biondo chiaro fino a bianchi negli individui anziani. La lunghezza della barba, assente nelle femmine, pu\u00f2 essere molto diversa: alcuni individui risultano completamente rasati, altri con barbe corte ma ben curate e tagliate in modo particolare, altri con barbe incolte, altri ancora con lunghe barbe fino ai piedi.\nGli umani vivono usualmente organizzati in insediamenti (villaggi, piccoli paesi, citt\u00e0) di grandezza molto variabile; la densit\u00e0 e il numero di tali insediamenti \u00e8 frequentemente molto elevata, tanto che spesso sono riuniti in regni, nazioni o stati. Si comportano in maniera generalmente neutrale nei confronti delle altre razze, anche se sono pi\u00f9 tolleranti nei confronti dei mezzelfi. Il linguaggio normalmente conosciuto dalla razza \u00e8 il Comune.\nEvoluzione nella storia di D&amp;D.\nOriginal D&amp;D.\nLa razza \u00e8 introdotta gi\u00e0 nella prima edizione del gioco. \u00c8 possibile definirla come la razza principale, poich\u00e9 \u00e8 l'unica che pu\u00f2 accedere a tutte le classi disponibili (le sottoclassi, come ad esempio l'Assassino o il Druido, sono addirittura tutte esclusive), senza inoltre limitazioni nel livello massimo raggiungibile. Il vantaggio degli umani \u00e8 quindi la versatilit\u00e0 e l'adattabilit\u00e0, ulteriormente sottolineata dalla possibilit\u00e0 di essere di qualsiasi allineamento, a differenza di tutte le altre razze che invece sono limitate in questa scelta. Come svantaggio per\u00f2, un umano non ha capacit\u00e0 speciali razziali, cosa che invece caratterizza le altre creature. In questa edizione, la variet\u00e0 di linguaggi conosciuti non \u00e8, per l'umano, un vantaggio come avviene in quasi tutte le altre edizioni (a parte D&amp;D Base), poich\u00e9 anche i non-umani possono scegliere i linguaggi addizionali (cio\u00e8 a libera scelta del giocatore) senza avere nessuna restrizione n\u00e9 nel numero, n\u00e9 nel tipo di linguaggio.\nAD&amp;D Prima Edizione.\nUn umano, oltre ad avere il vantaggio di poter accedere a tutte le classi e le sottoclassi e di non avere limiti nel livello massimo raggiungibile, non ha n\u00e9 bonus, n\u00e9 penalit\u00e0 razziali. Inoltre, un personaggio, per poter essere umano, non ha punteggi di caratteristica minimi da soddisfare (in questa edizione, i limiti nei valori di caratteristica massimi e minimi dipendono, oltre che dalla razza, anche dal sesso del personaggio). In AD&amp;D, gli umani non hanno a disposizione combinazioni multiclasse prestabilite ma \u00e8 presente una meccanica di gioco dedicata al loro spirito di adattamento chiamata \"classe duale\", esclusiva per gli umani: in qualsiasi momento, un personaggio umano pu\u00f2 acquisire una seconda classe (di qualsiasi tipo, senza limitazioni se non quelle derivanti dall'allineamento, quindi anche improbabili come Druido\\Ladro), cessando di progredire nella prima classe e partendo dal primo livello nella seconda. La variet\u00e0 di linguaggi conosciuti \u00e8 un altro vantaggio dei personaggi umani; anche se i non-umani non sono limitati nel tipo di linguaggio addizionale da scegliere, lo sono fortemente nel numero.\nD&amp;D Base.\nQuarta revisione.\nIn questa versione, le classi Guerriero, Chierico, Mago e Ladro (e, con il \"Master Set\", il Mistico) diventano esclusivamente umane, poich\u00e9 le altre razze \"standard\" sono vere e proprie classi base. Queste cosiddette \"classi semiumane\", sostanzialmente versioni modificate dalle capacit\u00e0 razziali delle \"classi umane\", sono comunque soggette a limitazioni nel livello raggiungibile. Anche per le classi semiumane non c'\u00e8 limitazione nella scelta dell'allineamento (questa decisione probabilmente deriva da AD&amp;D1ed, cronologicamente antecedente, in cui l'allineamento non \u00e8 pi\u00f9 dipendente dalla razza, ma solo dalla classe). Come in OD&amp;D, gli umani non hanno il vantaggio di poter conoscere una maggiore variet\u00e0 di linguaggi.\nD&amp;D Terza Edizione.\nCon l'introduzione nella meccanica di gioco del sistema di abilit\u00e0 e talenti non ci sono pi\u00f9 limitazioni nella scelta della classe e nel livello massimo raggiungibile a seconda della classe prescelta; quindi, la principale caratteristica degli umani, ovvero l'adattabilit\u00e0 e la versatilit\u00e0, viene riflessa nel gioco concedendo ad un personaggio umano, al momento della creazione del personaggio e ad ogni passaggio di livello, un talento extra e punti abilit\u00e0 in pi\u00f9 da assegnare rispetto al normale. Inoltre, avendo tutte le classi come \"favorite\", non subisce penalit\u00e0 in punti esperienza (nel caso ce ne fossero) diventando multiclasse; un umano poi pu\u00f2 scegliere qualsiasi tipo di linguaggio come linguaggio bonus, mentre altre razze sono ristrette a quelli di una limitata lista (da notare che in D&amp;D3.0 anche il Mezzelfo aveva questa facolt\u00e0, eliminata poi in D&amp;D3.5).\nAmbientazioni.\nForgotten Realms.\nLa descrizione di un Umano nei Forgotten Realms non si discosta dal modello classico descritto nel \"Manuale del Giocatore\", anche se esistono alcune regioni in cui vi sono forti differenze; ad esempio, nella zona di Faer\u00fbn chiamata \"Antichi Imperi\" gli umani sono rappresentati come i popoli dell'antico Egitto, mentre nel continente Maztica come maya e aztechi, o ancora nello Shaar come nativi americani e in Kara-Tur come i popoli dell'antico Giappone. Nel Faer\u00fbn \u00e8 possibile notare una gradazione del colore della pelle umana da rosa chiaro a tonalit\u00e0 scure passando da nord a sud. Anche se le loro capacit\u00e0 sono fondamentalmente limitate, su Toril gli umani sono i pi\u00f9 numerosi e, finora, dominano (ma con fatica) su tutte le terre conosciute; anche gli eroi, i personaggi degni di nota particolarmente malvagi e le personalit\u00e0 influenti sono umani. Non c'\u00e8, a differenza di altre razze, un'ulteriore divisione in sottorazze."}
{"id": "453709", "revid": "1005847", "url": "https://it.wikipedia.org/wiki?curid=453709", "title": "Elezioni regionali in Sicilia del 2006", "text": "Le elezioni regionali in Sicilia del 2006 per il presidente della Regione Siciliana e i 90 deputati all'Assemblea regionale siciliana, si sono tenute il 28 maggio. Esse hanno visto la vittoria del presidente uscente Salvatore Cuffaro, sostenuto dal centro-destra, che ha sconfitto Rita Borsellino, sostenuta dal centro-sinistra.\nLa consultazione.\nLa coalizione di centro-sinistra scelse il proprio candidato tramite le elezioni primarie, tenutesi il 4 dicembre 2005. La consultazione vide prevalere con il 66,9% delle preferenze l'indipendente Rita Borsellino, che sconfisse il candidato presentato da La Margherita, Ferdinando Latteri. Queste elezioni hanno visto anche la presenza di un terzo candidato alla presidenza, Nello Musumeci.\nRispetto alle precedenti consultazioni regionali, la nuova legge elettorale approvata dall'Ars nel 2005 vide l'innalzamento della soglia di sbarramento delle liste per accedere alle ripartizione dei seggi. Tale sbarramento fu portato dal 4% al 5% e tale modifica fu confermata da un successivo referendum, tenutosi il 15 e 16 maggio 2005.\nGli elettori erano 4.566.089. I votanti furono 2.701.093 (59,16%)."}
{"id": "453710", "revid": "120634881", "url": "https://it.wikipedia.org/wiki?curid=453710", "title": "Carta de Logu", "text": "La Carta de Logu \u00e8 una raccolta di leggi in lingua sarda destinata ai Giudicati sardi. La pi\u00f9 notevole e famosa \u00e8 stata quella del Giudicato d'Arborea che fu promulgata, nella sua prima versione, da Mariano IV d'Arborea, poi aggiornata ed ampliata dai figli Ugone III ed Eleonora verso la fine nel XIV secolo, e rimasta in vigore fino a quando venne sostituita dal Codice feliciano nel 1827.\n\u00c8 stata scritta in \"sardo volgare, \"in particolare nella variante arborense della lingua sarda, in modo che tutti potessero capirla appieno.\nIpotesi, documenti e cronologia.\nOltre alla Carta de Logu del Giudicato d'Arborea, esistono ipotesi sull'esistenza di altre \"Carte\", in vigore sino ai primi anni della dominazione aragonese; in particolare una Carta de Logu del Giudicato di Cagliari, identificabile nella \"Breve Vicarii Regni Kallari\", che probabilmente era un prodotto della legislazione pisana, ed una Carta de Logu del Giudicato di Gallura.\nDelle carte precedenti il periodo aragonese si hanno in genere tracce indirette, tuttavia esistono alcuni frammenti scritti in volgare italiano appartenenti presumubilmente alla Carta cagliaritana, che erano stati inviati ad Alfonso IV di Aragona.\nNel febbraio del 1355 Pietro IV d'Aragona riun\u00ec a Cagliari il primo parlamento sardo ed in quella occasione furono emanate delle costituzioni, dove sono presenti precisi riferimenti alla \"Carta de Logu cagliaritana\" che nei documenti in catalano \u00e8 denominata \"carta de loch\" .\nEleonora d'Arborea aveva promulgato la Carta de Logu per il territorio del Giudicato d'Arborea, in un arco di tempo fra il 1389 ed il 1392 (tradizionalmente il 14 aprile 1392, giorno di Pasqua), come versione aggiornata ed ampliata della \"Carta\" emanata precedentemente da suo padre Mariano IV (1317-1375) e gi\u00e0 rivisitata dal fratello Ugone III (1337-1383).\nNel 1421, nella sede del parlamento a Cagliari, Alfonso il Magnanimo conferm\u00f2 la Carta di Eleonora ed estese la giurisdizione in cui era applicata a tutta l'isola..\nI contenuti della Carta de Logu promulgata da Eleonora.\nLa Carta de Logu promulgata da Eleonora era destinata al territorio del suo piccolo regno, diretta a disciplinare in modo organico alcuni settori della vita civile. Essa ha costituito un primo corposo schema di ordinamento giuridico, tuttavia l'opera \u00e8 di notevole importanza per il diritto in generale. La Carta comprende norme di codice civile e penale, oltre ad alcune norme che potrebbero costituire una sorta di codice rurale, donde un'articolazione che ha mosso pi\u00f9 di un giurista ad inquadrarla, stante la sua interdisciplinarit\u00e0 e la menzione di concetti di generale valenza, nello studio del diritto costituzionale. \nL'esigenza della codificazione, da sempre sentita per superare situazioni disciplinate in modo non chiaro e complesso, tali da rendere estremamente difficile e talvolta arbitraria l'attuazione del diritto e l'amministrazione della giustizia, proveniva localmente dalla precedente legislazione in uso nella Sardegna dei primi secoli del millennio, maggiormente costituita di episodici regolamenti edittali e, come altrove, ampiamente condizionata dalla prevalenza degli usi. Della situazione precedente si ha in realt\u00e0 poca traccia documentale, mentre molto di quanto oggi noto lo si \u00e8 evinto dall'analisi di documenti per lo pi\u00f9 contrattuali (come ad esempio i Condaghi). La Carta \u00e8 dunque anche un'eccellente base d'analisi per lo studio storico, etnologico e linguistico della Sardegna del Medioevo.\nLa Carta de Logu, in alcune interpretazioni moderne, segnerebbe una tappa di rilievo verso l'attuazione di uno \"stato di diritto\", cio\u00e8 di uno stato in cui tutti siano tenuti all'osservanza ed al rispetto delle norme giuridiche sviluppando il concetto della pubblicit\u00e0, o forse, meglio, della conoscibilit\u00e0 della norma: grazie alla carta, infatti, viene data la possibilit\u00e0 a tutti i cittadini e agli stranieri di conoscere con certezza di diritto le norme e le relative conseguenze. L'opera risponde a questo bisogno e risulta il frutto di uno sforzo particolarmente intenso, tale da avere una lunga durata sia nell'applicazione che nel valore sociale. Non va dimenticato, infatti, che la Carta sopravvisse, sia pure con qualche difficolt\u00e0, al periodo giudicale e rimase in vigore in epoca spagnola e sabauda fino all'emanazione del Codice di Carlo Felice dell'aprile del 1827. A ci\u00f2 certamente contribu\u00ec non poco anche la particolare condizione della Sardegna, il cui ben noto isolamento consent\u00ec il perpetuarsi di condizioni e tradizioni di vita collettiva ben poco influenzate dai pur reiterati interventi (o tentativi) esterni per una sua uniformazione alle usualit\u00e0 delle regioni di volta in volta dominanti. Si noti in proposito che ancora negli anni 1970 si discuteva circa l'eventuale persistenza di codici non scritti nel vissuto quotidiano (in ispecie nelle aree pi\u00f9 interne), anche con riferimento a \"codici\" di tradizione orale.\nNonostante \"l'et\u00e0\", comunque, l'interesse che la Carta suscita \u00e8 rimasto inalterato nel corso dei secoli, sebbene il suo valore sia stato, nel tempo, posto in discussione. Tuttavia la Carta de logu continua ad essere considerata uno degli statuti pi\u00f9 interessanti del Trecento. La sua lettura delinea, disciplinate in modo chiaro e rispondente alla esigenza della certezza del diritto, numerose situazioni (ed i corrispondenti istituti giuridici) ancor oggi di grande attualit\u00e0. Si pensi alla tutela e posizione della donna, alla difesa del territorio, al problema dell'usura, all'esigenza di certezza nei rapporti sociali, tutti argomenti pi\u00f9 volte ripresi nel testo.\nUno degli aspetti pi\u00f9 importanti della intera opera risiede nell'essere stata scritta in lingua sarda, dunque dedicata e rivolta alla oggettiva conoscibilit\u00e0 popolare del suo contenuto. Del testo \u00e8 peraltro sempre viva l'attenzione agli aspetti filologici, costituendo un elemento di profondo studio per i linguisti e, indirettamente, degli storici."}
{"id": "453712", "revid": "1331538", "url": "https://it.wikipedia.org/wiki?curid=453712", "title": "Storia dell'Arma dei Carabinieri", "text": "La storia dell'Arma dei Carabinieri si riferisce alla storia dell'omonimo corpo militare italiano, fondato il 13 luglio del 1814 nel Regno di Sardegna.\nDopo l'unit\u00e0 d'Italia entr\u00f2 a far parte delle forze armate italiane del Regno d'Italia prima e della Repubblica Italiana poi. \nLe \"Regie Patenti\" del 1814 e la creazione.\nVittorio Emanuele I di Savoia, al termine dell'esilio vissuto a Cagliari all'inizio del XIX secolo, pens\u00f2 alla creazione di un nuovo corpo militare cos\u00ec, dopo il suo rientro a Torino, il 20 maggio 1814 come re di Sardegna che prendeva possesso degli \"Stati di Terraferma\", fu, nel quadro dell'organizzazione dell'Esercito, quella di porre allo studio la costituzione di un corpo di truppe per garantire la sicurezza pubblica, resa precaria dagli avvenimenti succedutisi negli ultimi tempi.\nA tale scopo, la Segreteria di Guerra affid\u00f2 al capitano reggente di Pinerolo Luigi Prunotti la compilazione di uno schema dal titolo \"Progetto di istituzione di un corpo militare pel mantenimento del buon ordine\", che venne da lui approntato nei primi giorni del giugno 1814.\nNel frattempo la tutela dell'ordine pubblico era stata provvisoriamente affidata, gi\u00e0 dal 24 maggio, ai componenti piemontesi della disciolta Gendarmeria Francese rimasti in Piemonte.\nIl progetto del Prunotti venne elaborato ed integrato da una commissione, che in data 16 giugno successivo present\u00f2 un \"Progetto d'istruzione provvisoria per il corpo de' Carabinieri Reali\" avente come sottotitolo \"funzioni ordinarie dei Carabinieri Reali, servizio giornaliero delle Brigate a piedi, ed a cavallo in che egli consiste, come dev'essere comandato ed eseguito\" e firmato, questa volta, da quel Francesco David, che il 2 agosto 1791 aveva formato, e comandato, il Corpo militare della polizia delle provincie di Novara, Vigevano e Lomellina su ordine di Vittorio Amedeo III.\nA tale commissione va quindi attribuito il merito di proporre la denominazione di Carabinieri per i componenti il costituendo corpo, che il progetto Prunotti aveva indicato genericamente come \"militari\" o come \"soldati\". \u00c8 per\u00f2 da avvertire che il termine carabiniere esisteva gi\u00e0 nelle milizie piemontesi nel senso etimologico di \"portatore di carabina\" prima di servire a designare esclusivamente i militari del nuovo corpo.\nCon le Regie Patenti del 13 luglio 1814, integrate con altre emanate il 15 ottobre 1816, il Re di Sardegna Vittorio Emanuele I di Savoia istitu\u00ec il \"Corpo dei Reali Carabinieri\", un corpo armato che, adottando il modello di organizzazione territoriale della \"Gendarmerie nationale\" francese, aveva compiti sia civili (ordine pubblico e polizia giudiziaria) che militari (difesa della Patria e polizia militare). Gli ufficiali furono scelti per la gran parte dall'Arma di cavalleria, la pi\u00f9 prestigiosa dell'esercito sabaudo, e vennero considerati un corpo d'elite; dal punto di vista militare si trattava invece di un corpo di fanteria leggera, cos\u00ec detto dall'arma d'ordinanza adottata, la carabina. Il primo comandante in capo del Corpo fu il Generale d'Armata Giuseppe Thaon di Revel di Sant'Andrea, nominato il 13 agosto 1814 con le funzioni di presidente capo del Buongoverno. \nIl 23 aprile 1815, quindi appena 9 mesi dopo la loro istituzione, per\u00ec in servizio il primo di una lunga lista di Carabinieri: Giovanni Boccaccio fu ucciso a Vernante (Cuneo) con un colpo di fucile da un pericoloso fuorilegge evaso dal carcere di Cuneo, Stefano Rosso, detto \"il Sardo\". Il 25 giugno 1815 con decreto del re Vittorio Emanuele I vennero adottati i colori del pennacchio (lo scarlatto e il turchino).\nIl nuovo corpo fu impegnato sul campo per la prima volta nella battaglia di Grenoble, durante l'ultima campagna militare contro Napoleone Bonaparte. Il 6 luglio 1815 un loro squadrone di cavalleria caric\u00f2 le truppe francesi per il possesso di una piazzaforte alla periferia di Grenoble, mettendole in rotta e contribuendo alla vittoria.\nIn quella battaglia si distinse Gerolamo Cavasola, ed il valore dei carabinieri fu dichiarato \"maggiore di ogni elogio\".\nIl ruolo nell'unit\u00e0 d'Italia.\nNella seconda met\u00e0 del XIX secolo il Regno di Sardegna gioc\u00f2 un ruolo di primo piano nell'unit\u00e0 d'Italia; durante il \"Risorgimento\" tra gli episodi pi\u00f9 famosi che videro l'impegno del Corpo ci fu l'invasione della Savoia del 3 febbraio 1834 da parte di un gruppo di fuoriusciti italiani finanziati da Giuseppe Mazzini reduci dei moti del 1821. Questi catturarono il carabiniere a cavallo Giovanni Battista Scapaccino e poi lo uccisero perch\u00e9 si rifiut\u00f2 di unirsi a loro con il gesto simbolico di gridare \"Viva la Repubblica!\", preferendo tener fede fino in fondo al giuramento fatto al Re. Alla sua memoria fu conferita una medaglia d'oro al valor militare, la prima in assoluto ad essere registrata sull'albo d'onore dell'Armata Sarda.\nIn quegli anni le guerre si susseguirono alle guerre e per le riconosciute prove di fedelt\u00e0 ed efficienza gi\u00e0 dimostrate, i Carabinieri, oltre alle funzioni informative e di polizia militare, furono scelti per assicurare la protezione del Re sui campi di battaglia. Proprio nello svolgimento di questo delicatissimo compito, il 30 aprile 1848 a Pastrengo, durante la prima guerra d'indipendenza, i carabinieri diedero prova di coraggio con la famosa carica: quando il maggiore Alessandro Negri di Sanfront, comandante dei tre squadroni a cavallo di scorta, si accorse che gli austriaci si stavano pericolosamente avvicinando alla postazione occupata dal Re, ordin\u00f2 una carica (a cui partecip\u00f2 il re stesso), respingendoli. Questo episodi\u00f2 contribu\u00ec in modo determinante al combattimento di quella giornata. La guerra fu persa, ma la successiva partecipazione alla guerra di Crimea riusc\u00ec a dare un peso internazionale al Regno di Sardegna. Si combatt\u00e9, poi, la seconda guerra d'indipendenza, seguita dall'annessione dei piccoli regni in cui l'Italia settentrionale era divisa e dalla spedizione dei Mille e la conquista del centro-sud.\nIn tutte queste vicende i carabinieri furono sempre protagonisti in qualit\u00e0 di soldati, svolgendo compiti di scorta, di polizia militare, di \"intelligence\", combattendo in prima linea ed adempiendo diversi compiti, tra cui gli arresti di Garibaldi nel 1867.\nPer quanto riguarda la sicurezza pubblica, durante il processo di unificazione, onde evitare l'impressione di un'occupazione si attu\u00f2 un'accorta politica dei piccoli passi: man mano che un nuovo Stato \"cadeva\" vi si istituiva un Corpo di carabinieri locale arruolando una parte dei tutori dell'ordine che gi\u00e0 vi operavano, come ad esempio \"Corpo di carabinieri della Toscana\".\nLa repressione del brigantaggio ed il colonialismo italiano.\nNel 1861 l'unit\u00e0 politica era largamente conseguita (Veneto e Stato della Chiesa a parte), e si riunific\u00f2 anche formalmente la struttura militare e di pubblica sicurezza: il 4 maggio quando l'Armata Sarda divenne Regio Esercito, i diversi corpi costituiti sul modello dei carabinieri confluirono nell\"'Arma dei Carabinieri Reali\" che ne divenne la \"Prima Arma\"..\nIn quegli anni i carabinieri si trovarono impegnati soprattutto nel contrastare i briganti, un fenomeno a met\u00e0 tra il malavitoso e la lotta contro le nuove istituzioni, particolarmente diffuso nei territori che erano stati del Regno delle Due Sicilie, del Granducato di Toscana e della stessa Sardegna. Tra le altre spicca la figura del capitano dei carabinieri Chiaffredo Bergia che per i suoi successi, raggiunti con operazioni solitarie svolte per lo pi\u00f9 sotto copertura, si merit\u00f2 una croce di cavaliere dell'ordine militare d'Italia, una medaglia d'oro, tre d'argento e due di bronzo al valor militare, 15 encomi ed innumerevoli menzioni solenni. \nNonostante l'esito sfavorevole della terza guerra di indipendenza italiana, si riusc\u00ec a completare anche l'unificazione con l'annessione del Veneto (1866) e Roma con il Lazio (1870) con i carabinieri accanto ai Bersaglieri durante la Breccia di Porta Pia.\nNegli anni che precedettero la prima guerra mondiale l'Arma continu\u00f2 a dividersi tra compiti militari e civili, in patria ed anche all'estero. Nel 1872 in Eritrea si svolse la loro prima missione fuori dai confini durante la avventura coloniale italiana. Proprio nella Colonia eritrea vennero costituiti nel 1888 gli zapti\u00e9, i carabinieri indigeni, poi reclutati in tutte le colonie italiane. Di quegli anni \u00e8 anche la prima missione di peace-keeping (Creta, 1897-1906). In Italia si distinsero soprattutto per il soccorso alle vittime del terremoto che colp\u00ec lo stretto di Messina nel 1908: in quell'occasione l'Arma fu definitivamente appellata \"Benemerita\", aggettivo associato a loro per primo dal deputato Soldi gi\u00e0 nel 1864.\nTra gli altri eventi da ricordare di questo periodo ci sono:\nPrima guerra mondiale.\nL'Italia arriv\u00f2 alla prima guerra mondiale formalmente schierata con la Triplice alleanza ma la promessa di riconoscimenti territoriali da parte della Triplice intesa, dopo un periodo di neutralit\u00e0, indussero un deciso cambio di fronte.\nI carabinieri furono protagonisti di atti di valore e sacrificio (quanto tragicamente inutile) quali l'assalto alla quota 240 del monte Podgora del 19 luglio 1915 ed il mantenimento della posizione in inferiorit\u00e0 numerica ed in condizioni igienico-sanitarie precarie.\nPi\u00f9 che come corpo combattente per\u00f2 i carabinieri furono utilizzati nel loro ruolo di polizia militare durante tutto il conflitto. Durante tutte le operazioni belliche furono impiegati nelle fucilazioni, costringendo i soldati delle trincee allo scoperto negli inutili assalti comandati dal generale Cadorna che costarono centinaia di migliaia di morti ai soldati italiani. \nPer scagionarsi Luigi Cadorna (il comandante supremo) non esit\u00f2 a diffondere un disonorante comunicato che attribuiva la disfatta alla vilt\u00e0 dei soldati, ordinandone la decimazione sul campo, la cui esecuzione ricadde a volte nuovamente sulle spalle dei carabinieri.\nAlla fine i Carabinieri morti furono 1423 e 5245 quelli feriti. Anche per onorarli, il 5 giugno 1920 fu concessa alla bandiera dell'Arma la sua prima medaglia d'oro al valore militare.\nPrimo dopoguerra.\nI primi anni del dopoguerra furono caratterizzati da un'accesa contrapposizione politica, fra la sinistra che sognava la Rivoluzione russa dell'ottobre 1917 e il fascismo nascente, registrando numerosi caduti.\nPer far fronte ai tumulti, i carabinieri costituiscono nel 1921 i battaglioni mobili, reparti specializzati per affrontare situazioni in cui l'ordine pubblico \u00e8 minacciato da folle di dimostranti; in altre occasioni i comandanti delle singole caserme dei carabinieri si opposero alle violenze squadriste come avvenne a Cittadella nel Veneto o alle violenze delle Guardie rosse comuniste come nella riconquista di Empoli dove collaborarono con i fascisti.\nSalito al potere Mussolini istitu\u00ec nel dicembre 1922, a fianco dell'Arma dei Carabinieri, la Milizia volontaria per la sicurezza nazionale che assorb\u00ec lo stesso Corpo degli agenti di pubblica sicurezza (per ricostituirlo nel 1925). Impose, inoltre, lo scioglimento dei \"Battaglioni mobili\" (1923) e, nel tempo, una diversa distribuzione delle competenze, accrescendo la consistenza di milizia e polizia nelle citt\u00e0 ed estendendo la competenza dei carabinieri nelle zone rurali.\nAll'interno dei confini nazionali gli anni dal 1924 al 1929 furono anche della guerra alla mafia siciliana combattuta al fianco di Cesare Mori (\"il prefetto di ferro\"), e dei successi contro i banditi sardi e calabresi.\nCon regio decreto n.881 del 1927 fu rideterminata l'organizzazione con sei Ispettorati di Zona e 21 comandi di Legione. \nL'organico nel 1934.\nCon il regio decreto 14 giugno 1934, n. 1169, l'organico dell'arma dei reali carabinieri viene rideterminato:\nNel 1936 coniato lo stemma araldico.\nIl 6 giugno 1937 venne inaugurato e aperto al pubblico il Museo Storico dell'Arma dei Carabinieri \"(...) depositario privilegiato dei cimeli, documenti e ricordi che testimoniano l'azione svolta dall'Arma in pace e in guerra (...)\".\nLa solenne cerimonia si tenne nella palazzina, di piazza del Risorgimento nel rione Prati a Roma, che fino a quel momento aveva ospitato, a partire dal 1906, la Scuola Allievi Ufficiali dei Carabinieri.\nLa guerra d'Etiopia.\nFuori dai confini l'Italia si lanci\u00f2 nel 1935 nella conquista di un \"posto al sole\" con la guerra d'Etiopia occupando l'Abissinia creando nel 1936 con Eritrea e Somalia la cosiddetta Africa Orientale Italiana, seguita dall'annessione dell'Abissinia, dove caddero in combattimento 208 carabinieri (distinguendosi soprattutto nella seconda battaglia dell'Ogaden del 1936). In tutti questi teatri i carabinieri prima parteciparono ai combattimenti e poi furono incaricati di estendere nei nuovi possedimenti la loro struttura territoriale per garantire la sicurezza e la convivenza pacifica.\nPer il valore dimostrato alla bandiera dell'Arma dei Carabinieri fu concessa la prima croce di cavaliere dell'ordine militare d'Italia.\nCon l'intervento dell'Italia nella guerra di Spagna, con il Corpo Truppe Volontarie erano presenti 500 carabinieri al comando di un colonnello, con compiti di polizia militare, ed ebbero 9 carabinieri morti e 33 feriti.\nMerita di essere ricordata anche una nuova missione all'estero nel 1935 per garantire la regolarit\u00e0 del referendum sull'Autodeterminazione della Saar.\nLa seconda guerra mondiale.\nIn seguito alla dichiarazione di guerra del giugno 1940 di Mussolini a Francia e Regno Unito, i carabinieri combatterono su vari fronti: Africa Orientale e Settentrionale, Balcani, Grecia, Russia. Tra i tanti episodi si ricordano soprattutto le battaglie:\nNumerosi furono anche gli atti di coraggio dei singoli come quello del carabiniere Giuseppe Plado Mosca che ad Arbuzovka (in Russia), trascin\u00f2 con il suo esempio i soldati italiani prostrati dal freddo e dalla fame fino a rompere l'accerchiamento delle truppe russe (22 dicembre 1942), riprendendo la loro disperata ritirata.\nQuando Mussolini rassegn\u00f2 le sue dimissioni nelle mani del Re Vittorio Emanuele III il 25 luglio 1943 dopo essere stato messo in minoranza nella seduta del Gran consiglio del fascismo della notte precedente, uscendo dal Quirinale trov\u00f2 alcuni carabinieri ad attenderlo per arrestarlo. Furono i carabinieri a tenere in arresto Mussolini sul Gran Sasso fino alla sua liberazione ad opera di paracadutisti tedeschi.\nIl Comando generale dell'Arma, prevedendo i tempi difficili che si stavano avvicinando, gi\u00e0 il 10 luglio avevano emanato una direttiva che, richiamando il Diritto Bellico Internazionale, ricordava che in qualsiasi circostanza\nLa resistenza.\nArriv\u00f2 l'8 settembre 1943 e l'armistizio con gli Alleati a cui seguirono momenti di grande confusione di cui seppero far tesoro i tedeschi che, meglio organizzati, armati e soprattutto informati, in pochi giorni catturarono e deportarono migliaia di carabinieri italiani, in particolare si ricorda la deportazione del 7 ottobre 1943 di circa 2500 Carabinieri stanziati a Roma che, senza ordini ed abbandonati a s\u00e9 stessi, non sapevano cosa fare. A Cefalonia la Divisione Acqui fu quasi annientata, le sei divisioni destinate alla difesa di Roma si dissolsero e gli unici a mantenere le loro posizioni furono il \"Battaglione Allievi Carabinieri\" ed i Granatieri di Sardegna.\nNei territori controllati dalla RSI I carabinieri nel dicembre 1943 furono inquadrati all'interno della Guardia nazionale repubblicana.\nNonostante il clima confuso i carabinieri per la maggior parte . Alcuni di essi, dietro la veste istituzionale, erano anche partigiani e fiancheggiavano o capeggiavano intere formazioni, e contribuirono alla Resistenza (La sola Banda Caruso all'inizio del 1944 ne raccoglieva ben 5.766). Gli esempi del loro spirito di abnegazione sono innumerevoli: Salvo D'Acquisto e Giotto Ciardi, i carabinieri delle stazioni di Fiesole e di San Benedetto del Tronto, i 12 Carabinieri del presidio di Bretto di Sotto.\nAlla fine della guerra tra i carabinieri si contarono 4.618 caduti, 15.124 feriti e 578 dispersi. Di questi 2.735 perirono durante la Resistenza e la Lotta di Liberazione ed altri 6.521 restarono feriti. Per il contributo dato alla Resistenza, il 2 giugno 1984 alla bandiera dell'Arma dei Carabinieri \u00e8 stata concessa la terza medaglia d'oro al valor militare.\nSecondo dopoguerra.\nFinita la guerra i carabinieri soffrivano profondi problemi di organizzazioni, dovuti anche alle difficolt\u00e0 indotte dalla ricompattazione dopo lo smembramento del periodo 1943-1945 da cui avevano difficolt\u00e0 ad uscire. Dopo il referendum del 2 giugno 1946 cambiarono denominazione da \"Carabinieri Reali\" a \"Arma dei Carabinieri\".\nDopo aver affrontato gli scontri di piazza dell'immediato dopoguerra ed il terrorismo separatista alto atesino e il banditismo siciliano, negli anni sessanta \u00e8 nominato comandante generale il generale Giovanni De Lorenzo che avvi\u00f2 piani di riorganizzazione dell'Arma, al fine di renderla pi\u00f9 adeguata a fronteggiare le minacce del terrorismo eversivo e della criminalit\u00e0 organizzata.\nFine anni '40 e anni '50 e terrorismo separatista.\nLa fine della guerra port\u00f2 strascichi di odio che, per via delle tante armi ancora in circolazione, facilmente si trasformava in efferata violenza. Nella loro lotta quotidiana per il mantenimento dell'ordine e della sicurezza pubblici, nel 1946 ben 101 carabinieri furono uccisi in servizio ed altri 757 furono feriti.\nPer fronteggiare la difficile situazione, i carabinieri ricostituirono i loro Battaglioni mobili composti da un totale di 9.000 uomini.\nIn ossequio ai risultati del referendum del 2 giugno, il 13 successivo re Umberto II lascia l'Italia non prima di aver sciolto i Carabinieri Reali dal particolare giuramento di fedelt\u00e0 che li legava alla sua persona.\nL'Esercito Regio rinasce nell'Esercito italiano e l'Arma dei Carabinieri Reali venne rinominata \"Arma dei Carabinieri\", prima Arma del nuovo Esercito.\nL'8 dicembre del 1949 \u00e8 un'altra data simbolica per i carabinieri: papa Pio XII, su richiesta del monsignor Carlo Alberto di Cavallerleone (ordinario militare), proclama la Madonna Virgo Fidelis patrona dei carabinieri e fissa al 21 novembre la ricorrenza (anniversario della battaglia di Culquaber).\nQuelli erano anche gli anni del terrorismo promosso dal separatismo alto atesino del Comitato per la liberazione del Sudtirolo e del banditismo siciliano di Salvatore Giuliano. I carabinieri risposero a questa sfida formando la Compagnia speciale antiterrorismo a Nord e partecipando, insieme alla Polizia, al Corpo forze repressione banditismo del colonnello dell'Arma Ugo Luca sull'isola. Alla lotta parteciparono attivamente anche reparti dell'Esercito.\nIn entrambi i casi vi furono svariati attentati contro le caserme e le pattuglie dei carabinieri.\nNel 1950 fu costituito il Gruppo Carabinieri Somalia nel corso dell'amministrazione fiduciaria italiana del paese africano inquadrato nel contingente delle FFAA italiane. Appartenente alla Legione CC di Napoli, rest\u00f2 fino al 1960.\n1962-1966: Giovanni De Lorenzo riorganizza ed ammoderna l'Arma.\nNel 1962 Giovanni De Lorenzo \u00e8 nominato comandante generale dell'Arma.\nAssunto il comando dell'Arma, presiedette la prima riunione dello stato maggiore confrontandosi con una variegata compagine di ufficiali che, anche nelle uniformi descrivevano le condizioni di confusione nella quale comandi, strutture e procedure dei carabinieri si trovavano da dopo la disfatta bellica, facendo fatica a riorganizzarsi: la guerra persa, nonostante fossero passatati quasi 20 anni, sortiva ancora effetti di non poca gravit\u00e0, sia nelle esigenze di ricostruzione e riorganizzazione, sia nelle ambascie economiche, che costringevano lo Stato a fare affidamento sui prestiti americani.\nCominci\u00f2, cos\u00ec, con l\"'uniformazione delle uniformi\" e la richiesta allo staff dello stato maggiore di indicare le ortodosse uniformi ordinarie per ufficiali, sottufficiali e truppa. Prosegu\u00ec snellendo la burocrazia e l'amministrazione e cur\u00f2 particolarmente la formazione destinando i suoi migliori ufficiali, per periodi pi\u00f9 o meno lunghi, alle scuole cos\u00ec che fossero, usando una sua espressione, \"pi\u00f9 preparate a prepararli\".\nApprofittando della recrudescenza della criminalit\u00e0 nelle citt\u00e0, rinegozi\u00f2 l'accordo Carcaterra che destinava i Carabinieri alle zone rurali e la Polizia alle aree metropolitane, cre\u00f2 le \"gazzelle\", intu\u00ec l'importanza dell'uso degli elicotteri non solo per assolvere compiti militari ma anche di ordine pubblico (soprattutto il contrasto al brigantaggio) e pens\u00f2 anche ad un numero unico di pronto intervento che non riusc\u00ec a realizzare solo per problemi tecnici.\nSi presentava nel cuore della notte nelle stazioni periferiche per vedere come veniva interpretato il principio del \"sempre in servizio\", concedeva inattese licenze premio ai meritevoli ma comminava anche dolorose punizioni.\nDett\u00f2 anche le specifiche tecniche per i fornitori allo scopo di adeguare e rinnovare l'armamento in uso.\nNon trascur\u00f2 neppure la componente militare, con la creazione della \"XI brigata meccanizzata\", ottenuta riorganizzando i battaglioni mobili, che venne armata con 100 carri M47, 130 autoblindo M6 ed M8 e numerosi veicoli corazzati M113. Volle anche la ricostituzione del battaglione carabinieri paracadutisti.\nLa fine degli anni sessanta videro i vertici dell'Arma dei Carabinieri al centro dell'inchiesta relativa al cosiddetto Piano Solo dalla quale uscirono assolti in tutti e tre i gradi di giudizio.\nAnni '70 ed anni '80: contrasto al terrorismo eversivo.\nA partire dalla fine degli anni sessanta e soprattutto settanta, l'Arma \u00e8 impegnata nella repressione dal terrorismo. Per contrastarlo adeguatamente il corpo rinnov\u00f2 la sua struttura organizzativa e cos\u00ec nacque il nucleo speciale antiterrorismo (22 maggio 1974).\nIl carabiniere pi\u00f9 noto fra quelli impegnati nel contrasto al terrorismo eversivo di quegli anni \u00e8 certamente Carlo Alberto Dalla Chiesa che ebbe, tra l'altro, il merito di intuire che per combattere i terroristi occorreva conoscerne i metodi ed adeguare le tecniche di contrasto. Si cominci\u00f2 con la creazione del nucleo speciale antiterrorismo dei carabinieri con sede a Torino e da lui diretto che ben presto ampli\u00f2 il suo raggio di azione prima sul Piemonte e poi sulla Liguria. Con pazienti attivit\u00e0 di indagine, infiltrando carabinieri nei gruppi fiancheggiatori e simpatizzanti (centri sociali, universit\u00e0, collettivi, ecc.) e dopo aver ottenuto il pentimento di Patrizio Peci, in pochi mesi azzer\u00f2 GAP e NAP e scompagin\u00f2 l'organigramma brigatista arrestandone anche i capi storici (Renato Curcio ed Alberto Franceschini) gi\u00e0 nel settembre 1974.\nFelice Maritano, classe 1919, aveva combattuto in Africa e, come tanti altri carabinieri, anche nella Guerra di Liberazione meritandosi numerose decorazioni. Nel 1974 chiese di entrare a far parte del gruppo che il generale Carlo Alberto Dalla Chiesa stava costituendo. In considerazione della sua grande esperienza la sua richiesta fu soddisfatta diventandone subito una delle figure chiave contribuendo in modo determinante alle indagini che portarono alla cattura di Curcio e Franceschini. Studiando il materiale rinvenuto nel loro covo si riusc\u00ec a scoprirne un altro a Robbiano di Mediglia che trovarono vuoto ma non abbandonato, cos\u00ec Maritano si offre per partecipare alla sua sorveglianza per catturare i tre terroristi che si era capito lo frequentassero.\nDopo giorni di appostamenti i brigatisti finalmente si presentano separatamente: alle 13:00 del 14 luglio 1974 \u00e8 arrestato il terrorista Bassi, alle 21:30 anche Bertolazzi. Entrambi sono bloccati prima di poter impugnare le pistole con il colpo in canna che portavano addosso. All'appello mancava solo Ognibene che arriva alle 03:30 del mattino dopo. In qualche modo si accorge della trappola e scappa per le scale inseguito dai militari, che gli intimano di fermarsi. Per tutta risposta Ognibene esplode alcuni colpi di pistola che colpiscono Maritano, il quale continua l'inseguimento sorpassando un altro dei carabinieri e risponde al fuoco.\nOgnibene, ferito, stramazza al suolo. Maritano gli si accascia accanto non prima di aver esortato i due colleghi che sopraggiungono di occuparsi del terrorista. Ognibene si salver\u00e0. Maritano mor\u00ec durante il trasporto in ospedale lasciando la moglie e quattro figli. Il suo fu un funerale blindato, presenti le massime autorit\u00e0 delle Istituzioni con i muri della chiesa e delle strade vicine sporcate da scritte ingiuriose e minacciose.\nL'allora tenente Umberto Rocca nel giugno 1975 era comandante in sede vacante della compagnia di Acqui Terme. Il 5 del mese stava perlustrando le colline di Melazzo insieme al maresciallo Rosario Cattafi ed agli appuntati Giovanni D'Alfonso e Pietro Barberis. Cercavano il covo dove era tenuto sequestrato Vittorio Vallarino Gancia, figlio del proprietario della nota casa vinicola, rapito il giorno prima da un commando di cinque brigatisti rossi guidato da Margherita Cagol con lo scopo di estorcere denaro alla sua facoltosa famiglia per finanziare l'organizzazione. Controllando un casolare isolato sulle colline di Arzello, i carabinieri alle 11:30 sono accolti dal lancio di una bomba a mano. Rocca, investito in pieno dalla deflagrazione, perder\u00e0 un braccio e un occhio; schegge ferirono anche Cattafi. Nonostante le gravissime ferite, Rocca rifiut\u00f2 di essere soccorso dagli altri carabinieri ordinando loro di proseguire l'azione. Nel successivo conflitto a fuoco perirono il D'Alfonso, raggiunto da diversi colpi di arma da fuoco (morir\u00e0 dopo alcuni giorni di agonia), e Margherita \"Mara\" Cagol (compagna di Renato Curcio), mortalmente ferita dopo aver tentato di fuggire insieme ad un altro brigatista. Nel casolare i carabinieri trovarono poi Gancia incolume. A Umberto Rocca, oggi Generale, sar\u00e0 assegnata una Medaglia d'Oro al Valor Militare che, unitamente a quella assegnata nel 1999 al Luogotenente Marco Coira, sono le uniche due assegnate a carabinieri ancora in vita nel dopoguerra.\nIl 31 dicembre 1980, a Roma, viene assassinato dai brigatisti Enrico Galvaligi, generale dell'arma e responsabile dell'ufficio coordinamento delle carceri, come rappresaglia per l'azione delle forze speciali che avevano sedato la rivolta nel carcere speciali di Trani.\nContrasto alla criminalit\u00e0 organizzata.\nSul fronte della lotta alla criminalit\u00e0 organizzata sempre i Carabinieri arrestarono prima Luciano Liggio primo capo dei \"corleonesi\", poi Raffaele Cutolo, fondatore e capo della Nuova Camorra Organizzata, e poi anche Tot\u00f2 Riina, capo indiscusso di cosa nostra siciliana. Il generale Carlo Alberto Dalla Chiesa venne nominato nel 1982 Prefetto di Palermo per contribuire alla lotta al fenomeno mafioso.\nMenzione va fatta anche per il reparto del ROS denominato CRIMOR - Unit\u00e0 Militare Combattente, impiegato dal 1992 al 1997 nella ricerca e la cattura di primari latitanti italiani.\nCarabinieri e catastrofi naturali.\nNel secondo dopoguerra, cos\u00ec come gi\u00e0 prima, i Carabinieri sono sempre stati in prima linea nel soccorso delle popolazioni civili vittime di catastrofi naturali meritandosi importanti riconoscimenti:\nsenza dimenticare tutte le catastrofi naturali \"minori\" che troppo spesso colpiscono l'Italia e vedono i Carabinieri della territoriale tra i primi soccorritori ed un sicuro punto di riferimento nell'organizzazione degli aiuti.\nCarabinieri in missione all'estero.\nNel dopoguerra, ed in special modo negli ultimi anni, i Carabinieri sono stati chiamati frequentemente a partecipare a missioni operative all'estero rinnovando una tradizione che risale al lontano 1855, distinguendosi sempre per la loro capacit\u00e0 di assolvere compiti sia militari che di polizia.\nParticolarmente significativo \u00e8 il contributo assicurato dall'Arma con i Reggimenti MSU (Multinational Specialized Unit) operanti nei Balcani nell'ambito delle missioni NATO, la cui origine risiede nella necessit\u00e0 di colmare il \"security gap\", ovvero l'area grigia tra la missione militare e le forze di polizia civile che spesso non sono in grado o non intendono intervenire in operazioni di ordine pubblico.\nA partire dal 1982 sono stati in Libano, Somalia, Bosnia, Kosovo, Cambogia, Timor Est, Mozambico, Afghanistan ed Iraq, solo per citare le missioni pi\u00f9 importanti.\nOggi i carabinieri impegnati all'estero sono ben oltre mille.\nAnche in questo tipo di attivit\u00e0 il debito di sangue pagato \u00e8 stato notevole.\nAnni 2000 e la trasformazione in Forza armata autonoma.\nFino all'anno 2000 l\"'Arma\" era parte integrante dell'Esercito Italiano con il rango di \"arma\" (definita \u00abprima arma dell'Esercito\u00bb); attraverso l'art. 1 della legge delega 31 marzo 2000, n. 78 i Carabinieri vengono elevati a forza armata autonoma, nell'ambito del Ministero della difesa.\nCi\u00f2 permise anche all'Arma dei Carabinieri di avere come Comandante generale un Ufficiale generale proveniente dai suoi ranghi. Il primo comandante generale, proveniente dalle sue stesse fila, \u00e8 stato nel 2004 il generale di corpo d'armata Luciano Gottardo. In precedenza il comandante generale dell'Arma era tratto da Ufficiali Generali in possesso di peculiari caratteristiche provenienti dall'Esercito.\nL'assorbimento del Corpo forestale.\nNel 2016 con il decreto legislativo n.177/2016 \"Disposizioni in materia di razionalizzazione delle funzioni di Polizia e assorbimento del Corpo Forestale dello Stato\", entrato in vigore il 13 settembre 2016, l'Arma dei Carabinieri ha incluso funzioni e personale del Corpo Forestale dello Stato.\nLa soppressione del Corpo forestale e l'assorbimento nell'Arma, con la nascita del Comando unit\u00e0 per la tutela forestale, ambientale e agroalimentare si \u00e8 concluso il 1\u00ba gennaio 2017.\nSpecialit\u00e0.\nNel suo continuo processo di adeguamento per contrastare la criminalit\u00e0 che estende il suo operato in campi sempre nuovi, l'Arma dei Carabinieri nel corso degli anni ha creato nuclei specializzati nei diversi tipi di reato, tra i quali:"}
{"id": "453713", "revid": "252105", "url": "https://it.wikipedia.org/wiki?curid=453713", "title": "Cronologia dell'Arma dei Carabinieri", "text": ""}
{"id": "453716", "revid": "775372", "url": "https://it.wikipedia.org/wiki?curid=453716", "title": "Accordo Carcaterra", "text": "Laccordo Carcaterra, cos\u00ec chiamato dal nome del capo della polizia Giovanni Carcaterra, fu un'intesa istituzionale stipulata in Italia nel 1954 ai fini della definizione delle rispettive sfere di competenza territoriale in cui avrebbero dovuto operare la Polizia di Stato e l'Arma dei Carabinieri. Veniva istituzionalizzata la cosiddetta \"ruralizzazione\" dell'Arma, secondo un processo che, per\u00f2, fu presto interrotto.\nContenuto.\nSecondo la visione di Carcaterra, infatti, la presenza dei Carabinieri avrebbe dovuto concentrarsi nelle aree rurali e nei piccoli centri abitati, lasciando che fosse la Polizia di Stato a operare nelle citt\u00e0. \nLa dottrina prevista dall'accordo, quindi, sanciva la cosiddetta \"ruralizzazione\" dell'Arma dei Carabinieri: confermando, in questo modo, una suddivisione di aree di competenza che era gi\u00e0 stata voluta durante il ventennio fascista.\nDibattito e critiche.\nQuesta tendenza aveva colpito in modo pesante l'Arma, sia dal punto di vista del morale degli uomini sia sotto il profilo delle dotazioni in termini di mezzi e di caserme. \nLa recrudescenza della criminalit\u00e0 cittadina degli anni sessanta diede l'occasione a Giovanni de Lorenzo, neo Comandante generale dell'Arma dei Carabinieri, di rinegoziarne i termini riportando i Carabinieri nelle citt\u00e0 e ottenendo una maggiore disponibilit\u00e0 di fondi."}
{"id": "453718", "revid": "339392", "url": "https://it.wikipedia.org/wiki?curid=453718", "title": "Scontri di Sarzana del luglio 1921", "text": ""}
{"id": "453719", "revid": "1226", "url": "https://it.wikipedia.org/wiki?curid=453719", "title": "Compagnie di Ventura", "text": ""}
{"id": "453722", "revid": "2230366", "url": "https://it.wikipedia.org/wiki?curid=453722", "title": "Leggi fascistissime", "text": "La locuzione leggi fascistissime, o leggi eccezionali del fascismo, identifica una serie di norme giuridiche, emanate tra il 1925 e il 1926, che iniziarono la trasformazione dell'ordinamento giuridico del Regno d'Italia nel regime fascista.\nIl compimento, ancorch\u00e9 parziale, di tale processo sarebbe avvenuto, per\u00f2, soltanto nel 1939 quando, pur senza mutare direttamente gli articoli interessati dello Statuto del Regno, la Camera dei deputati sar\u00e0 sostituita dalla Camera dei fasci e delle corporazioni, la cui composizione e la portata reale dei poteri ne escluderanno i caratteri di effettiva titolarit\u00e0 della rappresentanza nazionale e di co-titolarit\u00e0, condivisa con il re e con il Senato, del potere legislativo.\nStoria.\nDal \"Presidente del Consiglio\" al \"Capo del Governo\".\nL'adozione delle leggi segu\u00ec, paradossalmente, il periodo di maggiore crisi nella fase iniziale del governo Mussolini, ossia il rapimento e l'uccisione del deputato socialista riformista Giacomo Matteotti, seguiti dalla cosiddetta secessione dell'Aventino dell'opposizione parlamentare.\nSi cominci\u00f2 con la legge n. 2263 del 24 dicembre 1925 che definiva le attribuzioni e le prerogative del presidente del consiglio dei ministri il cui nome mutava in \"capo del governo primo ministro segretario di Stato\" e la cui posizione gerarchica, da formalmente equiordinata a quella degli altri ministri pur nel riconoscimento del \"primato\" nella definizione dell'indirizzo politico-amministrativo e nei rapporti col re e col parlamento, diveniva formalmente e sostanzialmente sovraordinata, stabilendo una responsabilit\u00e0 dello stesso nei confronti del solo capo dello Stato ed una responsabilit\u00e0 di ciascun ministro o sottosegretario di Stato, oltre che nei confronti del re, anche in quelli del capo del governo, rimanendo, in ogni caso, esclusa una qualsiasi responsabilit\u00e0 di ciascun membro o ausiliario del governo nei confronti di ognuna delle assemblee parlamentari.\nLa successiva legge n. 100 del 31 gennaio 1926, dette facolt\u00e0 al potere esecutivo di emanare norme giuridiche, tramite decreti legge immediatamente esecutivi, senza efficaci garanzie d'intervento da parte delle assemblee legislative.\nLa legge sulla stampa e l'abolizione del diritto di sciopero.\nIl 20 gennaio 1926 entr\u00f2 in vigore la legge sulla stampa (legge 31 dicembre 1925, n. 2307), la quale disponeva che i giornali potevano essere diretti, scritti e stampati solo se avevano un direttore responsabile riconosciuto dal procuratore generale presso la corte di appello della giurisdizione dove era stampato il periodico. Il regolamento attuativo dell'11 marzo 1926 precis\u00f2 che il procuratore era tenuto a sentire il prefetto, quindi il direttore di qualunque giornale doveva essere persona non sgradita al governo, pena l'impossibilit\u00e0 a pubblicare.\nInfine, la legge n. 563 del 3 aprile 1926 proib\u00ec lo sciopero e stabil\u00ec che soltanto i sindacati \"legalmente riconosciuti\", quelli fascisti (che gi\u00e0 detenevano praticamente il monopolio della rappresentanza sindacale dopo la conclusione del Patto di Palazzo Vidoni del 2 ottobre 1925 tra la Confindustria e le corporazioni fasciste), potevano stipulare contratti collettivi.\nLa \"costituzionalizzazione\" del Gran consiglio.\nCon la legge n. 2693/1928 il Gran consiglio del fascismo divenne la suprema autorit\u00e0 costituzionale del Regno d'Italia.\nQueste leggi furono completate nel 1928 con una modifica della legge elettorale per la Camera dei deputati (legge 17 maggio 1928, n. 1019) che prevedeva una lista unica nazionale di 409 candidati scelti dal Gran consiglio del fascismo da sottoporre agli elettori per l'approvazione in blocco.\nDa allora in avanti le elezioni assunsero di fatto un carattere plebiscitario. Infine, la legge 129/1939 modific\u00f2 lo Statuto Albertino sopprimendo la Camera dei deputati e istituendo al suo posto la Camera dei fasci e delle corporazioni, nominata in blocco dal Gran consiglio del fascismo e dalle corporazioni fasciste.\nIl Tribunale speciale per la difesa dello Stato.\nIl Tribunale speciale per la difesa dello Stato (1926-1943) venne istituito con Legge n. 2008/1926, aveva competenza sui reati contro la sicurezza dello Stato (per i quali era prevista anche la pena di morte) ed era formato da un collegio giudicante (formato da membri della Milizia e da militari). \n\"Tale tribunale era composto da membri dipendenti dall\u2019Esecutivo, come alti ufficiali delle forze armate o della Milizia Volontaria, facendo quindi venir meno uno dei principi fondamentali alla base della tutela della libert\u00e0 personale, ovvero, la riserva di giurisdizione; visto che a decidere il sacrificio della propria libert\u00e0 personale non era pi\u00f9 un giudice, inteso come organo imparziale, ma membri di organizzazioni dipendenti dall\u2019Esecutivo\"\".\"\nQuadro sintetico.\nIn sintesi, queste leggi stabilivano che:\nIstituivano, inoltre:"}
{"id": "453723", "revid": "18379", "url": "https://it.wikipedia.org/wiki?curid=453723", "title": "Decimazione", "text": "La decimazione era uno strumento estremo di disciplina militare inflitto ad interi reparti negli eserciti dell'antica Roma per punire ammutinamenti o atti di codardia, uccidendo un soldato ogni dieci. La parola deriva dal latino \"decimatio\" che significava \"eliminare uno ogni dieci\".\nIn questa accezione la decimazione \u00e8 stata utilizzata ancora durante la Prima guerra mondiale nel Regio Esercito del Regno d'Italia, e in Libia da parte del regime fascista italiano.\nLa \"decimatio\" romana.\nLa coorte che si voleva punire per \"decimazione\" era divisa in gruppi di 10 legionari; ciascun gruppo sceglieva a sorte uno di loro che veniva ucciso dagli altri commilitoni per lapidazione o a bastonate. Ai soldati era poi dato da mangiare un rancio a base di orzo invece che di frumento e quindi mandati a dormire all'addiaccio fuori dell'accampamento, senza la protezione del \"vallum\". Il rischio e la paura di essere sorteggiati gravava indistintamente, dunque, su tutti. Polibio aggiunge che, nel caso fossero stati numerosi a commettere gli stessi reati sopra elencati, o che interi manipoli, pressati dal nemico, avessero abbandonato il proprio posto, i Romani preferivano evitare di infliggere a tutti quanti la pena della bastonatura (\"fustuarium\") o della morte. La soluzione che essi avevano trovato era quella della decimazione. In questo caso, il tribuno, una volta riunita la legione, faceva condurre al centro dello spiazzo i responsabili dell'abbandono del posto, li rimproverava aspramente e poi alla fine sorteggiava tra tutti i colpevoli, ora cinque, ora otto, ora venti, in modo che il totale corrispondesse sempre alla decima parte del numero complessivo degli imputati.\nPoich\u00e9 la punizione colpiva a caso, tutti i soldati della coorte punita correvano il rischio di essere uccisi, indipendentemente dal grado o dai compiti svolti. Di conseguenza la minaccia della decimazione oltre che spaventare obbligava i legionari a mantenere un comportamento risoluto in battaglia. Tuttavia, poich\u00e9 l'applicazione della decimazione riduceva in un sol colpo la forza del reparto del dieci per cento, si crede che essa fosse comminata molto raramente.\nIl pi\u00f9 antico riferimento noto alla decimazione \u00e8 del 471 a.C., durante le prime guerre della Repubblica romana contro i Volsci ed \u00e8 raccontato da Tito Livio. Questa pena fu ripresa anche da Marco Licinio Crasso nel 71 a.C. durante la Terza guerra servile contro Spartaco.\nLa decimazione fu praticata anche durante l'Impero romano: Svetonio nella sua \"Vite dei Cesari\" tramanda che fu usata da Augusto nel 17 a.C..\nLa decimazione nel Regio Esercito.\nLe decimazioni furono, durante la prima guerra mondiale, una pratica esclusiva del Regio Esercito italiano (che non le aveva mai applicate prima), ad eccezione di un caso in Francia, nel 1914, in cui fu applicata contro un battaglione di \"tirailleurs\" (fanteria coloniale) che si era rifiutato di mettersi in marcia verso la prima linea, con la fucilazione di dieci uomini sorteggiati. \nAlmeno otto casi di decimazione sono stati documentati durante la prima guerra mondiale all'interno del Regio Esercito.\nGrazie all'art. 251 del codice penale militare italiano del 1870, che permetteva al comandante supremo dell'esercito di emanare circolari che avevano effetto di legge in zona di guerra, il generale Cadorna, sotto la pressione della \"Strafexpedition\" austro-ungarica, emise due circolari nel 1916, una del 26 maggio e un'altra il primo novembre in cui si prescriveva la decimazione: \" ..allorch\u00e9 accertamento identit\u00e0 personale dei responsabili nonest possibile rimane ai comandanti il diritto et il dovere di estrarre a sorte tra tutti gli indiziati alcuni militari et punirli con la pena di morte.\" \nIn base alle circostanze in cui veniva comminata, la decimazione poteva essere definita in due modi, un primo caso \u00e8 quando la si applicava ad una unit\u00e0 militare i cui componenti erano ritenuti tutti responsabili di un reato capitale (tradimento, rivolta, diserzione, sabotaggio). Questo tipo di decimazione risparmia la pena capitale ad una parte dei colpevoli ed ha lo scopo di preservare la forza del reparto. Un altro caso \u00e8 quando non si \u00e8 potuto individuare i colpevoli all'interno di un'unit\u00e0 militare e, con lo scopo di dare un \"salutare esempio\" si applica la decimazione a tale unit\u00e0 con la consapevolezza di poter fucilare soldati in tutto innocenti dei fatti commessi da altri ignoti. Quest'ultima pratica, giuridicamente aberrante, fu comunque applicata.\nIl primo caso colp\u00ec il \"141\u00ba fanteria\" della Brigata Catanzaro il 26 maggio 1916, mentre due battaglioni del 141\u00ba reggimento tenevano la prima linea sul Monte Mosciagh sull'altopiano d'Asiago, gli altri due stavano nelle immediate retrovie, ai piedi del monte, pronte al rinforzo della linea, in caso di attacco. Verso le sette di sera, in concomitanza con una forte grandinata, gli austriaci attaccarono la linea italiana, presi di sorpresa, i soldati si ritirarono verso le seconde linee, alcuni sbandarono nei boschi circostanti.\nLa maggior parte fu radunata subito e spedita al contrattacco, ma alcuni tornarono al reggimento solo la mattina seguente.\nTra gli 86 rientrati in ritardo furono fucilati, due giorni dopo, il 28 maggio, i quattro pi\u00f9 alti in grado (un sottotenente e tre sergenti) e otto soldati estratti a sorte, su ordine del comandante del reggimento, il colonnello Attilio Thermes, gli altri furono sottoposti a corte marziale. I fucilati furono gettati in una foiba sulle pendici del monte Sprunk, dove il reggimento si era ritirato sotto la pressione dell'offensiva austriaca. La corte ne assolse sette poich\u00e9 appur\u00f2 che non avevano partecipato allo sbandamento, questi soldati erano tra quelli scampati al sorteggio.\nThermes fu il primo ufficiale a ricevere un encomio da parte di Cadorna, dall'inizio delle ostilit\u00e0, pubblicato nell'Ordine del giorno del 22 giugno 1916.\nQuesto episodio, accaduto prima delle circolari disposte da Cadorna in merito, oltre ad essere aberrante sul piano giuridico generale, in quanto viola il principio della responsabilit\u00e0 personale, \u00e8 illegale nonostante la postuma giustificazione allegata alla circolare del novembre 1916 inserita dal Duca d'Aosta, comandante dell'armata a cui apparteneva la Brigata Catanzaro: \u00ab\u2026 ho appreso che tra le mie truppe si sono verificate recentemente alcune gravi manifestazioni di indisciplina [\u2026] perci\u00f2 ho approvato che nei reparti che sciaguratamente si macchiarono di cos\u00ec grave onta alcuni, colpevoli o non, fossero immediatamente passati per le armi\u2026 \u00bb.\nUn'apposita commissione parlamentare di inchiesta su Caporetto istituita all'indomani della fine della guerra diede le cifre ufficiali delle condanne a morte: 1006 delle quali 729 eseguite. Queste cifre non comprendono le esecuzioni sommarie e l'applicazione della pena capitale in trincea a discrezione degli ufficiali responsabili in caso di emergenza, una stima di questi casi, che comprendono quelli di decimazione si attesta a 300 soldati fucilati. Rispetto a questa cifra, dell'ordine di 1000 uomini fucilati in quattro anni di guerra si valuti il numero dei fucilati francesi, 600 in cinque anni di guerra e con un esercito molto pi\u00f9 numeroso, e 350 britannici, sempre con un anno di guerra in pi\u00f9 e con un esercito comparabile come numero.\nUn disegno di legge nella XVII legislatura repubblicana, firmato da sessanta deputati, ha proposto la riabilitazione dei fucilati di quei tragici eventi.\nAccezione moderna.\nOggi la parola \"decimazione\" possiede anche un secondo significato: indica una \"forte\" riduzione degli individui di una popolazione o di qualsiasi altra entit\u00e0 numerabile."}
{"id": "453738", "revid": "1318658", "url": "https://it.wikipedia.org/wiki?curid=453738", "title": "Bart\u00f3k (disambigua)", "text": ""}
{"id": "453739", "revid": "277947", "url": "https://it.wikipedia.org/wiki?curid=453739", "title": "Eginardo", "text": "Biografia.\nFu educato all'abbazia di Fulda, dove ricevette una formazione di tipo romano che complet\u00f2 ad Aquisgrana, presso la corte di Carlo Magno, verso il 791-792.\nConosciuto per essere stato il biografo di Carlo Magno, succedette ad Alcuino nella direzione della Schola Palatina e ricopr\u00ec un ruolo di spicco nella rinascita carolingia: dapprima fu nominato segretario particolare e poi consigliere di Lotario I, figlio primogenito di Ludovico il Pio. Rimase vedovo in et\u00e0 avanzata. Ludovico gli don\u00f2 terre nella sua regione di origine (Michlinstat, Mulinheim) e gli confer\u00ec numerosi abbaziati laici: Saint-Wandrille (Fontenelle), dall'816 all'823, San Bavone di Gand, San Servais di Maastricht. Egli fece costruire una chiesa a Mulinheim e vi fece trasferire le reliquie dei santi Marcellino e Pietro. Nell'828 fond\u00f2 l'abbazia di Seligenstadt."}
{"id": "453741", "revid": "767487", "url": "https://it.wikipedia.org/wiki?curid=453741", "title": "Rock Island (album)", "text": "Rock Island \u00e8 un album della band progressive rock inglese Jethro Tull, pubblicato nel 1989.\nIl Disco.\nRock Island \u00e8 l'album che viene immediatamente dopo i successi di \"Crest of a Knave\" e dell'antologia \"20 Years of Jethro Tull\" e anche per questo motivo passato un po' in sordina. Esso contiene canzoni di buonissimo livello quali \"Kissing Willie\" o \"Heavy Water\", ma anche altre forse troppo pompose tanto da rendere il disco fin troppo pesante.\nCome in \"Crest of a Knave\" \u00e8 molto forte l'utilizzo della chitarra elettrica ma il risultato non \u00e8 il medesimo, come spesso accade dopo un successo quale \u00e8 stato appunto il precedente album.\nSi registra il ritorno del tastierista Peter-John Vettese in alcune tracce anche se il tastierista ufficiale \u00e8 Martin Allcock.\nTracce.\nTutte le canzoni sono state scritte da Ian Anderson."}
{"id": "453747", "revid": "1262220", "url": "https://it.wikipedia.org/wiki?curid=453747", "title": "Don Camillo (romanzo)", "text": "Don Camillo. Mondo piccolo (titolo originale del marzo 1948: Mondo Piccolo. Don Camillo) \u00e8 la prima e pi\u00f9 nota raccolta di racconti del giornalista e scrittore italiano Giovannino Guareschi, al centro della quale si stagliano le figure dell'orgoglioso prete di campagna e dall'arcigno sindaco comunista Peppone, ambientate nella Bassa emiliana: due personaggi emblematici dell'Italia politica appena uscita dai drammi della Seconda guerra mondiale e gi\u00e0 calata nello scenario mondiale dominato dalla \u00abGuerra fredda\u00bb. Guareschi d\u00e0 vita a una storia di valore universale, che racconta vicende private e sociali in una terra dominata da aspre contrapposizioni politiche. \nLe vicende di don Camillo e Peppone esordirono il 28 dicembre 1946 sulla rivista Candido (della quale Guareschi era co-direttore), mentre la prima pubblicazione in volume risale al marzo 1948 per i tipi dell'editore Rizzoli, poco prima delle cruciali elezioni nazionali del 18 aprile 1948, che sancirono la vittoria schiacciante della Democrazia Cristiana sul Fronte socialcomunista.\nI racconti di \"Don Camillo\" segnano l'inizio del ciclo di \"Mondo Piccolo\", ambientato a Ponteratto, un paesino di campagna in quella Bassa pianura emiliana che costeggia gli argini e le golene del fiume Po. In questo microcosmo Guareschi incentra le vicende dei due protagonisti: don Camillo, il parroco, e il sindaco comunista (nonch\u00e9 meccanico del paese), Peppone, nell'Italia impegnata nella difficile ricostruzione dei primi anni del dopoguerra. Le vicende si svolgono, secondo le parole dell'autore stesso, dal dicembre 1946 al dicembre 1947.\nDi grande successo, l'opera verr\u00e0 riedita decine di volte e ne verr\u00e0 tratta, nel 1952, anche una prima trasposizione cinematografica, dal titolo \"Don Camillo\", con protagonisti Fernandel (Don Camillo) e Gino Cervi (Peppone), e ambientata a Brescello (RE). Mentre nei libri, dalla seconda edizione in poi il nome del paese non viene rivelato, nei film, giocoforza, si \u00e8 dovuto scegliere un nome reale.\nTrama.\nIn un paese della bassa parmense vicino al fiume Po, il parroco don Camillo e il sindaco comunista Peppone, avversari nella politica e negli ideali, si \"contendono\" i cuori e le anime dei loro paesani. Tra episodi comici e dichiarazioni di saggezza popolare, le loro contese si risolvono nella reciproca comprensione.\nRacconti.\nIn questa pagina sono elencati in ordine cronologico i racconti di Mondo Piccolo compresi con eventuali adattamenti e a volte nuovi titoli nel volume Don Camillo\nDon Camillo.\nDon Camillo riceve nottetempo una solenne bastonatura mentre sta tornando a casa con un cesto di uova. Il sospetto si rivela certezza quando Peppone gli rivela nel segreto del confessionale di aver voluto punire l'uomo che fa politica, e non il ministro di Dio. Mentre recita la sua penitenza inginocchiato il sindaco riceve dal prete una pedata fulminante.\nDon Camillo discute.\nPeppone ha avuto un altro figlio. Quando si presenta in chiesa per farlo battezzare vuole chiamarlo Lenin. Dopo una scazzottata con Don Camillo viene presa la decisione: si chiamer\u00e0 Libero Camillo Lenin.\nInseguimento su strada.\nPeppone ha saputo che un fascista \u00e8 uscito di prigione grazie all'amnistia concessa da Togliatti, e lo cerca armato per vendicarsi, inseguito da Don Camillo che lo vuole fermare.\nScuola serale.\nPeppone e i suoi si trovano alle prese con la burocrazia comunale, difficile per uomini che non hanno potuto studiare. Chiedono alla vecchia maestra del paese di dar loro ripetizioni, ma la signora Cristina non vuole Peppone in casa sua.\nIl guardiacaccia.\nDon Camillo va a caccia di frodo, ed incontra Peppone nella stessa attivit\u00e0. Scorto un guardiacaccia lo fanno cadere in un fosso per non farsi scoprire, ma poi Don Camillo si pente e si punisce.\nIncendio doloso.\nUna vecchia cascina abbandonata sta bruciando. L'intero paese si chiede come sia possibile, dal momento che \u00e8 solo un mucchio di vecchi sassi. Don Camillo e Peppone si sfidano e si avvicinano per indagare ma la voce del Cristo li ferma prima che salti il deposito di armi di Peppone nascosto nella cantina.\nIl tesoro.\nPeppone inizia i lavori per la casa del popolo. Don Camillo, che non ha il denaro necessario per la sua citt\u00e0 giardino, si chiede dove abbia trovato i fondi necessari. Quando lo scopre obbliga Peppone a dargliene una parte.\nRivalit\u00e0.\nDon Camillo fa il contraddittorio a un comizio comunista suonando le campane. Peppone si vendica facendo piazzare un parco divertimenti sotto la canonica.\nSpedizione punitiva.\nIn paese ci sono proteste per la disoccupazione. Peppone chiede ai proprietari terrieri un contributo per finanziare alcune opere pubbliche. Il rifiuto del Verola scatena quello degli altri interessati, e qualcuno si vendica tagliando le viti del suo podere.\nArticolo 7.\nPeppone e i suoi, convinti che i Patti Lateranensi non saranno recepiti nella Costituzione, vanno a sfottere Don Camillo ipotizzando un riutilizzo ludico della canonica. La successiva approvazione dell'articolo 7 costringe invece Peppone a giustificare il voto favorevole del PCI in Parlamento.\nL'uovo e la gallina.\nDon Camillo provoca Peppone mandandogli Fulmine, uno dei suoi, per l'assoluzione. Peppone reagisce con una polemica su certe uova miracolose del parroco.\nDelitto e castigo.\nGigotto, uno della banda di Peppone, imbratta il muro della canonica con l'anilina. Don Camillo gli rovescia il barattolo in testa, ne nasce una rissa e il Vescovo decide di punire Don Camillo mandandolo in \"esilio\". I cittadini e la banda dei comunisti vanno a salutarlo nelle stazioni successive a quella del paese.\nRitorno all'ovile.\nIl nuovo parroco, chiamato da Peppone \"un acconto di prete\", sovverte l'arredamento interno della chiesa in modo non gradito. Con una scusa il sindaco fa firmare una petizione a tutto il paese, che porta poi al Vescovo con la richiesta di perdonare Don Camillo e farlo tornare.\nLa disfatta.\nDon Camillo \u00e8 pronto ad inaugurare la sua citt\u00e0 giardino, e propone a Peppone un incontro di calcio tra la Gagliarda clericale e la Dynamos comunista. Vince la seconda, ma l'arbitro si \u00e8 fatto corrompere da ambo le parti.\nIl vendicatore.\nPeppone pu\u00f2 inaugurare finalmente la casa del popolo e organizza un incontro di boxe tra il campione federale e quello della sezione. Quest'ultimo le prende alla grande, ed anche Peppone, salito sul ring per vendicarlo, viene messo al tappeto. Uno sconosciuto, che si rivela poi essere Don Camillo, stende infine il campione federale.\nNotturno con campane.\nIl biondo confessa a Don Camillo di avere ucciso un uomo per rivalsa durante la guerra partigiana. Seppure amnistiato \u00e8 ossessionato dal ricordo e minaccia Don Camillo, che non pu\u00f2 assolverlo senza pentimento.\nUomini 2 - Mucche 100.\nPeppone proclama uno sciopero generale agricolo. Le squadre del partito impediscono a tutti di lavorare con la forza. Don Camillo lo convince a salvare le vacche del Pasotti, che rischiano di morire se non vengono munte e foraggiate.\nPassa il \"giro\" (1).\nDon Camillo non vuole che Peppone e i suoi partecipino ad una processione con la bandiera del PCI. Per rivalsa Peppone costringe tutto il paese a non prendervi parte, tanto che solo un cane segue Don Camillo e il Cristo. Ma al fiume qualcuno che aspetta c'\u00e8.\nIl comizio.\nComizio del partito liberale al Borgo. Contro l'opinione dei suoi Peppone accompagna l'oratore al palco, che pu\u00f2 cos\u00ec parlare ad una folla di comunisti da cui parte un pomodoro.\nCinque pi\u00f9 cinque.\nIl figlio pi\u00f9 piccolo di Peppone sta morendo. Suo padre, esasperato, porta cinque ceri alla Madonna. Don Camillo sacrifica i suoi pochi soldi e ne compra altri cinque da mettere davanti al Cristo.\nIn riva al fiume.\nIn un afoso pomeriggio di agosto don Camillo fa una nuotata nel fiume. Lo Smilzo gli ruba gli abiti e chiama gli amici perch\u00e9 tutti vedano un prete in mutande.\nLa maestra vecchia.\nLa vecchia maestra del paese \u00e8 morente, e chiama sia Peppone che Don Camillo. Vuole andare al cimitero con la sua bandiera, quella con lo stemma sabaudo. Peppone si mette contro tutti i politici del paese e la accontenta.\nI bruti.\nIl vescovo, invitato a inaugurare l'oratorio parrocchiale, viene bloccato da Peppone e i suoi lungo la strada. Arriva in paese a piedi e i rossi lo portano a visitare la casa del popolo. Don Camillo mastica amaro ma anche Peppone non gongola quando scopre a leggere la poesia per il vescovo all'oratorio uno dei suoi figli.\nLa campana.\nPer un buon affare la signora Cristina d\u00e0 a Don Camillo i soldi per una nuova campana. Il Cristo non approva e Don Camillo si adegua, ma anche quando Ges\u00f9 gli d\u00e0 via libera lui preferisce usare il denaro in altro modo.\nVecchio testardo.\nIl vecchio Maguggia, cui a suo tempo \u00e8 stata distrutta la cooperativa socialista da lui fondata, in punto di morte ringrazia Don Camillo per un vecchio favore ma rifiuta i conforti religiosi.\nIl cane.\nUn cane ulula in diversi punti dell'argine del fiume, terrorizzando i cittadini. Don Camillo e Peppone scoprono che l'animale vigila il cadavere del suo padrone, ucciso durante la guerra civile del 1944-45.\nQuelli di citt\u00e0.\nAlcuni comunisti della citt\u00e0 si trovano in paese, e deridono don Camillo in bicicletta. Il parroco scaglia contro di loro una grossa panca e ne atterra parecchi.\nSciopero generale.\nPer protestare contro lo sfratto di un mezzadro Peppone indice uno sciopero e mina due ponti, da far saltare qualora arrivi la polizia dalla citt\u00e0 per l'esecuzione del provvedimento. Don Camillo interviene appena in tempo.\nFilosofia campestre.\n\u00c8 in corso uno sciopero generale. Le squadre segnalano a Peppone un crumiro al lavoro, ma quando il sindaco ci parla scopre che \u00e8 un professore di citt\u00e0 che ha bisogno di denaro per far mangiare suo figlio.\nIl pittore.\nLa Gisella, la pi\u00f9 attiva degli attivisti del PCI, \u00e8 stata aggredita in piena notte. Qualcuno le ha messo un sacco in testa e le ha dipinto il sedere di rosso. Peppone, per non perdere la fiducia dei suoi, \u00e8 pronto a mettere il paese a ferro e a fuoco se non salta fuori il colpevole.\nLa festa.\n\u00c8 il mese de l'Unit\u00e0. Peppone fa lo strillonaggio del giornale in paese. Don Camillo ne compra una copia con 5000 lire false, il cui resto d\u00e0 poi in beneficenza su rimprovero del Cristo. Alla festa del paese il parroco scopre che nel tiro a segno c'\u00e8 una sua caricatura in cartapesta.\nGiulietta e Romeo (1).\nI Filotti e quelli della Bruciata si odiano per antichi rancori e per motivi politici. Mariolino e Gina invece si amano, ma hanno ovviamente contro le rispettive famiglie.\nGiulietta e Romeo (2).\nGina e Mariolino chiedono prima a Don Camillo e poi a Peppone di sposarli seduta stante, cosa che ovviamente non possono fare. I due ragazzi fuggono e minacciano di suicidarsi. Il matrimonio e la sua festa, combinati da Peppone e Don Camillo, portano infine la pace tra le due famiglie.\nPaura.\nAttentanti contro i rossi. Al borgo un colpo vagante ferisce lo Smilzo. Tutti pensano sia stato l'anticomunista Pizzi, che viene ucciso. Per paura tutti accettano la versione del suicidio ma don Camillo sfida l'omert\u00e0 celebrando l'ufficio religioso dei defunti.\nLa paura continua.\nDon Camillo viene ufficialmente richiamato dal Vescovo per aver officiato il funerale di un suicida. In paese c'\u00e8 paura e lo stesso parroco, che col funerale ha sfidato l'assassino, \u00e8 oggetto di un attentato.\nGiallo e rosa.\nPeppone va a trovare Don Camillo e gli d\u00e0 alcune informazioni sulla vicenda. Poco alla volta la verit\u00e0 sta venendo a galla, e la cosa rischia di esplodere."}
{"id": "453755", "revid": "463686", "url": "https://it.wikipedia.org/wiki?curid=453755", "title": "Addizione di acidi", "text": ""}
{"id": "453764", "revid": "767487", "url": "https://it.wikipedia.org/wiki?curid=453764", "title": "Solitude Standing", "text": "Solitude Standing \u00e8 il secondo album in studio della cantautrice statunitense Suzanne Vega, pubblicato nel 1987 dalla A&amp;M Records.\nIl disco.\n\"Solitude Standing\" \u00e8 l'album pi\u00f9 conosciuto ed apprezzato dalla critica dell'artista, per larga parte grazie ai singoli \"Luka\" e \"Tom's Diner\". Le canzoni appena sussurrate dalla cantante alternano atmosfere dark a dolci ballate. I testi ricorrono a riferimenti elaborati, alcuni alla mitologia, altri a spaccati di vita.\n\"Tom's Diner\" si divide in due parti. La prima, che apre l'album, \u00e8 una traccia a cappella, mentre la seconda, che chiude, \u00e8 completamente strumentale. La canzone dipinge una situazione venutasi a creare all'interno del \"locale di Tom\" e delle varie sensazioni ed esperienze vissute in prima persona dalla protagonista del pezzo, come ad esempio il seguire con lo sguardo le persone che camminano per strada.\n\"Luka\" \u00e8 un singolo, trasformato poi in una hit internazionale, piuttosto atipico per via del suo testo. Le parole della canzone sono pronunciate da un bambino che subisce degli abusi da parte dei familiari e non fa altro che domandarsi il perch\u00e9, mentre chiede ai vicini di non impicciarsi e di lasciarlo solo. Tematiche piuttosto forti che la cantante sentiva di dover esprimere e porre in evidenza. La canzone successivamente lo stesso anno ha raggiunto la top ten in diversi paesi e a tutt'oggi \u00e8 quella pi\u00f9 nota dell'artista.\nVersioni e cover.\nNel 2013, la band italiana The Alpha States ha pubblicato, su etichetta RadioSpia, una doppia versione del brano Solitude Standing"}
{"id": "453766", "revid": "712828", "url": "https://it.wikipedia.org/wiki?curid=453766", "title": "Zayne Carrick", "text": ""}
{"id": "453769", "revid": "767487", "url": "https://it.wikipedia.org/wiki?curid=453769", "title": "20 Years of Jethro Tull", "text": "20 Years of Jethro Tull \u00e8 un album dei Jethro Tull, pubblicato nel 1988.\nL'anno 1988 segna il ventesimo anniversario dalla nascita della band progressive rock inglese Jethro Tull, nata nel 1968. Inizialmente la Chrysalis Records, la casa discografica che ha da sempre curato gli interessi del gruppo, non aveva intenzioni particolari per celebrare l'evento ma, spinta da diverse lettere da parte di molti fan, decise di pubblicare del materiale inedito.\nIl disco.\nLa Chrysalis decise allora di coinvolgere due fra i pi\u00f9 grandi appassionati della band, David Rees e Martin Webb, per creare una collezione che sarebbe stata sicuramente di alto gradimento. Il risultato fu un set di 3 dischi per un totale di 65 canzoni, effettivamente molto apprezzato da fan e critica.\nDa notare che i brani \"17\" e \"A Stich In Time\" sono pi\u00f9 corti rispetto alle versioni originali su singolo, 6:07\" e 4:20\" rispettivamente.\nIl video.\nPer celebrare i venti anni dei Jethro Tull viene anche prodotto un video omonimo della collection con interviste e video musicali della band.\nTracce LP.\nDisco 1.\n\"The Radio Archives\"\nDisco 2.\n\"The Rare Tracks (Released But Only Just)\"\nDisco 3.\n\"Flawed Gems (Dusted Down)\"\nDisco 4.\n\"The Other Sides Of Tull\"\nDisco 5.\n\"The Essential Tull\""}
{"id": "453772", "revid": "256896", "url": "https://it.wikipedia.org/wiki?curid=453772", "title": "GMG 1997", "text": ""}
{"id": "453775", "revid": "256896", "url": "https://it.wikipedia.org/wiki?curid=453775", "title": "GMG 2008", "text": ""}
{"id": "453779", "revid": "124820245", "url": "https://it.wikipedia.org/wiki?curid=453779", "title": "Campionato europeo di calcio 1972", "text": "Il campionato europeo di calcio 1972 (; , ), noto anche come UEFA EURO 1972 \u00e8 stata la quarta edizione dell'omonimo torneo, la cui fase finale a quattro si tenne in Belgio.\nPer la fase finale di tale edizione fu prevista una qualificazione divisa in due fasi. Nella prima (disputata tra il 1970 e il 1972) le trentadue nazionali partecipanti furono divise in 8 gironi all'italiana da quattro squadre ciascuno. Le prime di ciascun gruppo si qualificarono alla seconda fase, ovvero quarti di finale con gare di andata e ritorno.\nLe semifinali e le finali per il terzo e per il primo posto furono disputate tutte in gara unica, da disputarsi in uno dei quattro Paesi giunti in semifinale. L'UEFA assegn\u00f2 le gare al Belgio, che ospit\u00f2 le ultime quattro gare dal 14 al 18 giugno 1972.\nLa finale, disputata allo stadio Heysel di Bruxelles, vide la battere l' 3-0\nQualificazioni.\nAnche in questa edizione vennero confermati i quarti di finale in andata e ritorno dopo i gironi eliminatori.\nLe otto partecipanti ai quarti furono:\nStadi.\nLa manifestazione venne disputata in tre citt\u00e0 belghe: la capitale Bruxelles, Anversa e Liegi. Gli incontri disputati a Bruxelles furono giocati in due impianti diversi e cio\u00e8 l'Heysel e lo Stade \u00c9mile Vers\u00e9. Quest'ultimo impianto, pur avendo Bruxelles come area urbana di riferimento, ricade per\u00f2 nel comune di Anderlecht.\nFase finale.\nTabellone.\n&lt;section begin=Group 3 /&gt;&lt;section end=Group 3 /&gt;\nPremi.\nMigliori 11.\nFormazione dei migliori 11 giocatori del torneo, selezionata dalla UEFA:"}
{"id": "453780", "revid": "767487", "url": "https://it.wikipedia.org/wiki?curid=453780", "title": "Brigantony", "text": "Biografia.\nNato nel rione Cibali, a Catania, nel 1976 all'et\u00e0 di 28 anni emigra in Belgio, dove inizia a lavorare come muratore. Con alcuni risparmi riesce ad incidere il primo disco \"A bella vita\" (inizialmente uscito col titolo \"A zita pilusa\"- letteralmente \"La fidanzata pelosa\" ma subito cambiato). La musica di Brigantony spazia dalla tarantella siciliana (\"Tarantella erotica\", \"Tarantella cumannata\" ecc.) al rock (\"Nannu rock\", \"U vinu sicilianu\", \"Mi stuppai na fanta\", ecc.), dal boogie-woogie allo swing, alla dance anni Ottanta e Novanta (\"Semu fuiuti frischi\" ecc.), dal rap (\"Opa'cche bellu 'u cinima\") al pop, alla latino-americana, fino al blues.\nCarriera.\nLe origini ed i primi album.\nLa carriera di Brigantony comincia con un classico stile in tarantella siciliana, che negli album \"A bella vita\" (1976), \"Divertimento in folk\" (1980), \"Brigantony si scatena!!\" (1981), \"Con amore\" (1983) e \"1 x 2\" (1984) \u00e8 presente in maniera predominante. All'interno cominciano a farsi strada altri generi, soprattutto il \"rock'n'roll\", altra vera passione di Tony, ed il genere \u00e8 gi\u00e0 ricco di doppi sensi e critiche alla vita sociale, tutto trattato in maniera goliardica.\nA fianco di queste canzoni vi sono comunque brani pi\u00f9 seri, come \"Carusidda Siciliana\", \"Amuri Miu\", \"Bedda\" e \"America\". Gi\u00e0 con l'album successivo \"Brigantony e la sua Sicilia\" (1985) gli altri generi, nonch\u00e9 la presenza di \"scenette\", diventano pi\u00f9 preponderanti rendendo la formula pi\u00f9 varia e, forse, via via pi\u00f9 volgare, aprendo comunque la porta ai dischi successivi di grande successo.\nLa seconda met\u00e0 anni ottanta ed i dischi pi\u00f9 famosi.\nDurante la seconda met\u00e0 degli Ottanta, Brigantony pubblica il suo poker di album pi\u00f9 famosi: \"Vamos a pilus\" (1985), \"A ciolla\" (1987), C\u00f2 bullu\" (1988) e U sucu do pollu\" (1989). Questi 4 album, fondamentali nella carriera di Brigantony, sono intervallati da altri dischi minori di \"scenette\" varie, ma rappresentano il periodo di maggior forma dell'artista, oltre a contenere i brani pi\u00f9 famosi e che hanno girato il mondo.\nBasti citare \"A sucalora\", \"Semu fuiuti frischi\", \"Osvaldo\", \"Kala Bula\", \"U cannolu\" e le cover \"Mi stuppai 'na fanta\" (parodia di The Final Countdown degli Europe), \"Iaffiu 'u cuttu\" (\"I Feel Good\" di James Brown) e \"Si futtenu a m\u00e9 vespa (Hanno ucciso l'Uomo Ragno\" di 883\")\". \u00c8 presente anche \"Mi piaci a mia to soru\" che fu presentata al festival di Sanremo, ma rifiutata alle selezioni.\nGli anni novanta.\nI dischi successivi, \"C\u00f2 filter\" (1990), \"Love\" (1990) e \"D.O.C.\" (1991) mostrano canzoni forse meno ispirate, pi\u00f9 spazio a canzoni classiche ed una minore volgarit\u00e0, oltre a dare pi\u00f9 spazio alle scenette recitate.\nTutto ci\u00f2 verr\u00e0 lasciato al passato dal successivo \"Bastardes\" (1992), dove la preponderante volgarit\u00e0 si unir\u00e0 a nuovi stili sempre pi\u00f9 presenti, quali il latino-americano e la dance anni novanta che spopolava in quegli anni, forma che continuer\u00e0 anche in album successivi come \"Super Brigantony Man\" (1992) e \"Pp\u00e0 vannu cu ce' ce\"' (1993).\nDa sottolineare, durante questi anni di vasta produzione, gli album \"Micio Tempio 2000\" (1992) e \"Micio Tempio 2000 vol. 2\" (1993), dove Brigantony reinterpreta le poesie di Domenico Tempio, poeta catanese vissuto tra il Settecento e l'Ottocento. I dischi successivi sono pieni di cover, soprattutto di canzoni che hanno avuto grande successo in quegli anni, e di scenette recitate, con poche canzoni rimaste nella testa del pubblico.\nNel 1998 pubblica \"The bestia\", pi\u00f9 curato e raffinato che a brani inediti \u2013 come il medley \"Manuela\" / \"Pensami\" / \"Se mi lasci non vale\" (cover di brani di Julio Iglesias) \u2013 affianca riarrangiamenti di vecchi successi, quali \"A Sausizza\" e \"Na Vota ni Lavaumu nta Pila\". Durante la promozione di questo disco Brigantony torna alla ribalta con diverse apparizioni televisive ad \"Insieme\", una delle trasmissioni di maggior successo di Antenna Sicilia/Teletna.\nGli anni 2000.\nI primi anni 2000 saranno caratterizzati da una produzione scarna e di basso livello, oscurata anche dall'affermazione dei \"Brigantini\", band che arrangia in chiave moderna i pezzi di Brigantony. Grazie alla pubblicazione di alcuni album, questa band originaria di Patern\u00f2, contribu\u00ec a far conoscere Brigantony anche tra i pi\u00f9 giovani - per i quali \u00e8 diventato un'icona. Il maestro Brigantony registrer\u00e0 anche dei cori insieme a questa band: si ricordino gli album \"International\" (2002), \"Fazzu l'indianu\" (2003) che contiene la hit \"I Never Stones to Your Sister\" (presentata anche a Music Zoo di All Music) e \"Ma se il caldo arriva...\" (2005).\nNel 2005 partecip\u00f2 all'evento \"Concerto per Catania\", organizzato a sostegno della candidatura a sindaco di Enzo Bianco, a fianco di artisti conterranei quali Carmen Consoli, Mario Venuti, Tinturia, Lautari e Brando. Durante l'esibizione venne accompagnato dai cori dei Brigantini. Partecip\u00f2 anche a vari concerti in Sicilia, specialmente a Nizza di Sicilia (Messina) riscuotendo un discreto successo tra il pubblico nelle estati 2008 e 2009.\nI testi.\nBench\u00e9 spesso ricolmi di parolacce e battute sconce dialettali, doppisensi e quant'altro, i testi di Brigantony mostrano spesso uno spaccato reale della vita siciliana, soprattutto catanese. Molto spesso i suoi brani sono dei messaggi sociali, come \"Kala Bula\" che denuncia l'abusivismo nei mercatini, \"Tutti ca fumunu\" e \"Cancru rock\" contro il fumo o di monito contro l'AIDS come in \"A Puppera\". Frequentissime sono le canzoni e le scenette dedicate alla politica, al suo aspetto pi\u00f9 corrotto e al disincanto della gente verso i politici, venate talvolta di un certo qualunquismo; canzoni e scenette emblematiche in questo senso sono: \"U ministru si cunfessa\", \"Caro ministro\", \"L'onorevole\", \"L'Italia di oggi\", \"Tempu di voti\", \"Bastardi\", \"Comu s'ammuccanu\".\nMolte canzoni parlano di omosessualit\u00e0, spesso con una voce effeminata a dialogare con la voce di Brigantony durante la canzone. \" Padre Tamarindo\" anticipa di diversi decenni il tema dell'omosessualit\u00e0 e al tempo stesso della sessualit\u00e0 in ambito clericale.\nIn generale la sessualit\u00e0 \u00e8 molto presente nei testi del poliedrico autore, con la presenza di personaggi eterosessuali, gay e bisex. Il tema \u00e8 trattato con molta leggerezza, portando la discussione a un livello di normalit\u00e0 e consuetudine. Esempi sono \"Osvaldo\", \"Cu c'\u00e8 c'\u00e8\", \"L'Intervista\", \"Mi piaci to soru\", \"Sta Fitennu\".\nI pezzi di Brigantony parlano inoltre della Sicilia visitata in massa da stranieri, soprattutto negli anni ottanta, facendo riferimenti continui alla citt\u00e0 di Taormina, la meta pi\u00f9 ambita all'epoca, e citando i turisti in svariate canzoni, tra cui \"A Minchia al Sole\", \"A Polacca\" e in \"'U Cannolu\", facendo anche riferimento alle turiste nordeuropee, attratte dalla mascolinit\u00e0 sicula. Forte anche la presenza statunitense, probabilmente anche per la vicina base USA di Sigonella, citata in \"I Never Stones to Your Sister\".\nDa menzionare infine il tema dell'emigrazione, molto sentito da Brigantony che proprio tra gli emigrati siciliani all'estero ha numerosi fan. L'interesse di Brigantony per questo argomento \u00e8 dimostrato dal fatto che vi ha dedicato molte delle sue pi\u00f9 belle canzoni \"serie\", come \"America\", \"Pi n'pezzu di pani\", \"Femmiti e parramu\" o \"Sicilia mia\".\nI personaggi di Brigantony.\nHanno fatto la storia del suo personaggio anche i racconti incisi negli anni come: Il mago Mpracchiapare\u1e0d\u1e0di, dott. U Sali, Padre Tamarindo e tanti altri. Questi racconti hanno dato vita a dei personaggi (di fantasia) che lo accompagnano da sempre.\nAlcune canzoni di Brigantony sono delle vere e proprie storie, esse si svolgono quasi sempre a Catania, narrano episodi demenziali e spassosi e generalmente egli canta impersonando uno o pi\u00f9 dei personaggi seguenti, coadiuvato da alcuni suoi incogniti collaboratori ().\nNel 1992 Brigantony si presenta per la prima volta in video con \"Telemelaviro\", commedia prodotta dalla Emmeci Home Video e diretta da Mario Cal\u00ec, nella quale il cantante veste i panni di un conduttore di telegiornale spesso in collegamento con i personaggi pi\u00f9 strani.\nAltri personaggi che compaiono nelle scenette o nelle canzoni di Brigantony sono Fra' Carota, Patri Cannarozzu (Padre Gargarozzo), Patri Cozzula (Padre Cozza), Enzu (amico di Turi e Cammelu, apostrofato \"\u1e0d\u1e0du bestia 'i Enzu\" - \"quel cretino di Enzo\" - in una scenetta), Gesuadda (Gesualda), fidanzata di uno dei figli del raggiuneri Lattuca, Patri Mpu\u1e0d\u1e0da (\"Padre Papola\"), e moltissimi altri che spesso vengono citati per una sola canzone, come U Palummaru (Il palombaro), Pippu Lampadina, Cammelu u ncigneri, Cumpari Cuncettu, Cummari Teresa, Tanu (Gaetano), Tina a cuttigghiara (Tina la pettegola), u ncigneri Nicola, l'avvucatu Vitu Sucabroru (Vito Succhiabrodo), Sanguinello (nipote del conte Sanguinaccio. Anch'esso ride sempre, come Iachino il figlio di Lattuga), il Conte Sanguinaccio (pericoloso vampiro inglese che si scoprir\u00e0 in seguito essere il nonno di zu Arazziu c\u00e2 tigna)...tuttavia non possiamo non menzionare \"\"Jaffiu u pacchiggiaturi\" Alfio il parcheggiatore... nel brano \"U me goff\"...\"\nPolitica.\nNel 2005 si candid\u00f2 a Catania come consigliere comunale, ma gli furono annullati pi\u00f9 di 1000 voti perch\u00e9 nelle schede veniva trovato scritto \"Brigantony\" anzich\u00e9 \"Antonino Caponnetto\". In questa occasione, infatti, nelle liste elettorali, vicino al nome, non era stato specificato \"Detto Brigantony\"."}
{"id": "453781", "revid": "21880", "url": "https://it.wikipedia.org/wiki?curid=453781", "title": "Manta (genere)", "text": ""}
{"id": "453785", "revid": "83531", "url": "https://it.wikipedia.org/wiki?curid=453785", "title": "Giuseppe Bossi", "text": "Fu uno dei protagonisti del neoclassicismo milanese accanto a Ugo Foscolo, Giuseppe Parini, Alessandro Manzoni e Carlo Porta. Nonostante fosse anche letterato, poeta e disegnatore di rilievo, viene soprattutto ricordato per le sue opere pittoriche.\nBiografia.\nDopo aver frequentato l'Accademia di Belle Arti di Brera, una borsa di studio a Roma gli permise di venire a contatto con i grandi modelli della pittura rinascimentale e della statuaria classica frequentando artisti come Antonio Canova, Felice Giani e Angelika Kauffmann.\nRientrato a Bologna, nel 1801 fu nominato segretario dell'Accademia di Belle Arti di Brera a Milano. Nel 1802 comp\u00ec un viaggio a Parigi insieme all'incisore monzese Giuseppe Longhi e vi frequent\u00f2 l'ambiente artistico. Tornato in Italia, nel 1803 cur\u00f2 la redazione del nuovo Statuto di Brera introducendo sostanziali riforme e novit\u00e0 nell'insegnamento accademico e portando in breve questo istituto ad avere un ruolo preminente nella determinazione del gusto del tempo in Italia settentrionale. \nCon lo stesso \"Statuto\" fu dato grande impulso alla Pinacoteca di Brera, che venne dotata del suo primo nucleo di opere. Ricopr\u00ec tale incarico fino al 1807 anno in cui, con sua grande amarezza, rassegn\u00f2 le dimissioni.\nEd \u00e8 proprio dal 1807 che Bossi inizia a scrivere le sue \"Memorie\" sotto forma di diario della propria vita, attivit\u00e0 che sospender\u00e0 soltanto pochi giorni prima di morire nel 1815.\nNel 1805 scrisse \"Sulla utilit\u00e0 politica delle Arti del Disegno\" dove sosteneva che il valore e l'utilit\u00e0 delle arti stava nella loro natura incitatrice alle virt\u00f9 civili. Colleziono' varie pagine di Leonardo Da Vinci, che dopo la sua morte finirono alle Gallerie dell'Accademia di Venezia e Torino. \nInsieme ad altri artisti di tendenze neoclassiche, effettua le decorazioni degli interni della Villa Melzi d'Eril a Bellagio. Dal 1809 sino alla morte dimor\u00f2 a Milano presso il Palazzo Durini di Monza, dove anche il Canova ebbe il suo studio durante i suoi soggiorni milanesi ospite dei Conti Durini di Monza.\nDopo la prematura morte i suoi amici e colleghi Antonio Canova, Pompeo Marchesi e Pelagio Palagi realizzarono e gli dedicarono un monumento alla memoria eretto nel 1818 presso la pinacoteca Ambrosiana dove ancora si trova.\nIl Bossi venne sepolto al cimitero del Gentilino fuori Porta Ticinese poi demolito nel 1895; i suoi resti non sono oggi identificabili. Sulla tomba una lapide in latino intitolata a IOS. FRAN. BOSSIVS elencava i meriti e i titoli del pittore."}
{"id": "453787", "revid": "9595", "url": "https://it.wikipedia.org/wiki?curid=453787", "title": "Diocesi di Concordia-Pordenone", "text": "La diocesi di Concordia-Pordenone (in latino: \"Dioecesis Concordiensis-Portus Naonis\") \u00e8 una sede della Chiesa cattolica in Italia suffraganea del patriarcato di Venezia e appartenente alla regione ecclesiastica Triveneto. Nel 2019 contava 365.199 battezzati su 377.027 abitanti. \u00c8 retta dal vescovo Giuseppe Pellegrini.\nTerritorio.\nLa diocesi si estende sul seguente territorio:\nIl Veneto Orientale, infatti, ha sempre fatto capo all'antica citt\u00e0 romana di Iulia Concordia e in seguito a Portogruaro, restando cos\u00ec legato alla sede episcopale.\nSede vescovile \u00e8 la citt\u00e0 di Pordenone, dove si trova la concattedrale di San Marco. A Concordia Sagittaria sorge la cattedrale di Santo Stefano protomartire, sotto la quale si trovano i resti della primitiva cattedrale dedicata ai Santi Apostoli.\nParrocchie, unit\u00e0 pastorali e foranie.\nIl territorio si estende su 2.695\u00a0km\u00b2 ed \u00e8 suddiviso in 190 parrocchie, raggruppate in 27 unit\u00e0 pastorali e 8 foranie:\nStoria.\nLa diocesi prende il nome dalla citt\u00e0 romana di \"Iulia Concordia\" (oggi Concordia Sagittaria), che si ritiene fondata probabilmente nel 42 a.C., e che fu \"statio\" sulla via Annia tra Altino e Aquileia.\nLe origini del cristianesimo nella citt\u00e0 sono incerte. La tradizione locale ricorda un gruppo di cristiani provenienti da Vicenza, uccisi a Concordia durante la persecuzione di Diocleziano attorno al 304 e venerati come martiri, le reliquie dei quali sono conservate in un'apposita cappella dell'attuale cattedrale. Incerta \u00e8 anche l'epoca di evangelizzazione dell'\u00abagro concordiese\u00bb, cio\u00e8 l'area compresa tra i fiumi Tagliamento e Livenza (pi\u00f9 o meno corrispondente all'ex provincia di Pordenone) e che costituir\u00e0 il territorio diocesano. La presenza di antiche memorie legate ad Aquileia, come la chiesa dei Santi Ilario e Taziano a Torre di Pordenone, la pieve di San Vigilio a Pieve di Porcia e la chiesa di Sant'Ermacora a Chions, fa supporre che il cristianesimo sia arrivato nel pordenonese da Aquileia e non da Concordia.\nLa diocesi di Concordia fu eretta nel IV secolo; la prima cattedrale venne consacrata dall'arcivescovo di Aquileia Cromazio tra il 388 e il 389 circa e fu dedicata ai Santi Apostoli, di cui vennero deposte alcune reliquie; contestualmente fu consacrato un vescovo, di cui non si conosce il nome, che gli storici ritengono essere il primo vescovo diocesano, anche se \u00e8 stata avanzata l'ipotesi che si trattasse di un corepiscopo sottomesso all'autorit\u00e0 del vescovo aquileiese. Il primo vescovo certo di una diocesi a s\u00e9 stante \u00e8 Chiarissimo, presente al sinodo di Grado del 579 e a quello di Marano del 590; Concordia qui risulta suffraganea del patriarcato di Aquileia, e tale rester\u00e0 anche dopo la creazione del patriarcato di Grado.\nIn seguito all'invasione dei Longobardi, accompagnata dalla distruzione di Concordia, il vescovo, con il clero e i fedeli, ripar\u00f2 a Caorle, nei domini bizantini, dove la diocesi sopravvisse per un periodo imprecisato. All'epoca del vescovo Pietro, agli inizi del IX secolo, la sede episcopale era di certo ritornata a Concordia, dove era stata edificata una nuova cattedrale dedicata a Santo Stefano, ma era avvenuta nel frattempo una scissione che aveva dato origine alla sede autonoma di Caorle, forse anche a causa dello scisma tricapitolino a cui il vescovo Chiarissimo aveva aderito (uno sviluppo simile alla separazione tra Aquileia e Grado).\nIn una bolla di papa Urbano III del 12 marzo 1186 al vescovo Gionata vengono elencati per la prima volta tutti i possedimenti e le propriet\u00e0 sotto la giurisdizione dei vescovi concordiesi, tra cui quaranta pievi.\nNei secoli XIV e XV, a causa principalmente dell'azione dei fiumi Tagliamento e Livenza, l'area di Concordia sub\u00ec una trasformazione morfologica consistente e prese l'avvio un impaludamento che sommerse alcune pievi e villaggi costieri. Per questo motivo, pur mantenendo nominalmente il titolo di sede vescovile, Concordia decadde rapidamente e i vescovi preferirono trasferire la loro residenza a Portogruaro o anche fuori diocesi (Venezia). Gi\u00e0 nel 1425 papa Martino V dispose il trasferimento della sede a Portogruaro, ma il decreto dovette essere revocato dal successore Eugenio IV, su istanza del capitolo cattedrale e della comunit\u00e0 di Portogruaro. La traslazione ufficiale avvenne comunque in seguito con la bolla di papa Sisto V del 29 marzo 1586; la chiesa di sant'Andrea venne ad assumere il ruolo di chiesa ausiliare, ma non ebbe mai il titolo di concattedrale.\nNel 1704 il vescovo Paolo Vallaresso istitu\u00ec il seminario diocesano, fissandone la sede a Portogruaro presso la chiesa di San Cristoforo.\nDa sempre suffraganea del patriarcato di Aquileia, quando questo fu soppresso nel 1753 Concordia pass\u00f2 alla metropolia dell'arcidiocesi di Udine, a cui rest\u00f2 unita fino al 1818, anno in cui fu assegnata come suffraganea al patriarcato di Venezia.\nNegli ultimi due secoli sono avvenute una serie di modifiche territoriali volte ad eliminare le varie exclavi dell'arcidiocesi di Udine in territorio concordiese e a riordinare i confini orientali coincidenti con il mutevole corso del Tagliamento. Gi\u00e0 nel 1794 a Concordia furono unite le sei parrocchie della soppressa abbazia territoriale di Sesto. Il 1\u00ba maggio 1818 con la bolla \"De salute dominici gregis\" di papa Pio VII la giurisdizione di Concordia si estese sulle parrocchie ex udinesi di Castello d'Aviano, Erto, Cimolais, Claut, Corbolone, Sesto e Torrate, nonch\u00e9 su Saletto-Bando, localit\u00e0 priva di una propria autonomia e inclusa nella giurisdizione di Morsano; di contro, cedette alla vicina quattro filiali dell'antica pieve di San Giorgio della Richinvelda, ovvero Rivis, Turrida, Grions e Redenzicco. Un'ulteriore variazione avvenne il 13 novembre 1923 con l'inclusione di Meduna di Livenza e Carbona, sempre da Udine. Le ultime acquisizioni del XX secolo, ancora da Udine, furono decise dalla Congregazione per i vescovi il 18 ottobre 1974 e riguardarono San Paolo e Mussons (nel comune di Morsano al Tagliamento).\nDurante la Prima guerra mondiale avvennero disordini a Portogruaro, nei quali fu percosso anche il vescovo Francesco Isola, che per questo motivo present\u00f2 la rinuncia alla Santa Sede. Questa, oltre ad accogliere le dimissioni, dispose anche la traslazione della residenza episcopale, della curia e del seminario a Pordenone. A causa di opposizioni a livello locale, si pot\u00e9 eseguire solo lo spostamento del seminario, che avvenne nel 1919.\nIn seguito alla promozione di Pordenone a citt\u00e0 capoluogo di provincia (1968), avendo a tutti gli effetti questa citt\u00e0 assunto il ruolo dominante nel territorio della Destra Tagliamento, con il decreto \"In dioecesi Concordiensi\" del 12 gennaio 1971 la Congregazione per i vescovi stabil\u00ec il nuovo titolo della diocesi in Concordia-Pordenone. Con il successivo decreto \"Novissimis hisce\" del 26 ottobre 1974 la stessa Congregazione dispose la traslazione della sede vescovile da Portogruaro a Pordenone elevando, al tempo stesso, il duomo di San Marco di Pordenone alla dignit\u00e0 di concattedrale.\nNell'aprile-maggio 1992 la diocesi accolse la visita pastorale di papa Giovanni Paolo II. Si tratt\u00f2 della prima visita pastorale di un Pontefice alla diocesi. In passato i papi Gregorio XII e Pio VI erano transitati per il territorio per recarsi l'uno al concilio di Cividale (1409), l'altro a Vienna (1782).\nIl 29 giugno 2018, in forza del decreto \"Quo aptius\" della Congregazione per i vescovi, ha acquisito dal patriarcato di Venezia le due parrocchie delle frazioni di Brussa e Castello, in comune di Caorle.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 377.027 persone contava 365.199 battezzati, corrispondenti al 96,9% del totale."}
{"id": "453792", "revid": "124132681", "url": "https://it.wikipedia.org/wiki?curid=453792", "title": "Tintagel", "text": "Situato sulla costa atlantica settentrionale della Cornovaglia, il villaggio di Tintagel (pronunciato con l'accento sulla seconda sillaba; in cornico \"Dintagell\") e il castello di Tintagel sono associati alle leggende arturiane e dei cavalieri della Tavola rotonda.\nOggi, il villaggio \u00e8 conosciuto con il nome di Trevena. Viene considerato come il luogo di nascita di Art\u00f9 da Goffredo di Monmouth, e compare come luogo dei miti arturiani nel poema di Lord Alfred Tennyson, \"Idilli del re\".\nImportanti scavi archeologici iniziati da C. A. Ralegh Radford negli anni '30 del '900 nell'area del castello di Tintagel (XII secolo) hanno rivelato che l'altura dove sorge il maniero ospit\u00f2 il luogo di un importante monastero celtico di alta condizione, visitato in una missione nel 590 dal monaco irlandese San Colombano, o di una fortezza principesca o di un insediamento commerciale del V-VI secolo (cio\u00e8 subito dopo il ritiro romano dalla Britannia). Ritrovamenti di vasi d'origine mediterranea di vino e olio indicano che la Britannia, nel periodo post-romano, non era l'avamposto isolato che si pensava . Nel 1998, gli scavi hanno portato alla luce la \"Pietra di Art\u00f9\".\nIl Tintagel Old Post Office \u00e8 un monumento storico della Cornovaglia: si tratta di un edificio costruito nel XIV secolo, dapprima come casa padronale, per poi assumere importanza nel XIX secolo come ufficio postale, per migliorare il servizio in una regione remota come quella di Tintagel. L'edificio \u00e8 stato acquistato dal National Trust nel 1903 ed \u00e8 divenuto museo aperto al pubblico. il Tintagel Old Post Office si presenta come una casa medievale, esterno in pietra ed interni accuratamente restaurati e arredati con mobili d'epoca e attrezzi originali, tra cui la cucina, le stanze da letto, la sala centrale e una stanza con il vecchio ufficio postale vittoriano. Il luogo \u00e8 visitato attualmente da 45.000 persone l'anno, considerata la sua vantaggiosa posizione lungo l'accesso al famoso castello di Tintagel.\nLa costa intorno a Tintagel \u00e8 composta da ardesia devoniana, che nel periodo caldo fa colorare di verde turchese il litorale e le acque.\nInfluenza culturale.\nA Tintagel \u00e8 intitolata la Tintagil Catena su Mimas."}
{"id": "453795", "revid": "5456", "url": "https://it.wikipedia.org/wiki?curid=453795", "title": "Notoceratope", "text": ""}
{"id": "453797", "revid": "838137", "url": "https://it.wikipedia.org/wiki?curid=453797", "title": "Unione Cristiana", "text": "L'Unione Cristiana (in olandese: \"ChristenUnie\" - CU) \u00e8 un partito politico dei Paesi Bassi di orientamento cristiano-democratico.\nNacque nel 2001 dalla confluenza fra due formazioni politiche:\nLa formazione si ispira ai principi del protestantesimo, collocandosi su posizioni tendenzialmente progressiste in materia di economia, immigrazione e ambiente e social-conservatrici in tema di aborto ed eutanasia. Il partito si auto-definisce \"cristiano-sociale\".\nStoria.\nAlle politiche del 1998, il GPV aveva ottenuto 2 seggi agli Stati Generali, il RPF 5. Alle politiche del 2002 la CU ottenne solo 4 seggi, ridotti a 3 alle elezioni del 2003 (2,12% dei voti). Spesso la CU, in Parlamento, collabora con il Partito Politico Riformato: i due partiti sono definiti \"klein Christelijk\" (piccoli cristiani), per distinguerli dalla CDA, per anni il primo partito olandese. Nel 2002 \u00e8 stato eletto leader del partito Andr\u00e9 Rouvoet, con il compito di ridurre le divisioni interne che avevano portato alla perdita di seggi.\nAlle elezioni politiche anticipate del 2006 la CU ha ottenuto il 3,97% dei consensi ed ha eletto 6 deputati. \u00c8 entrato, cos\u00ec, a far parte del governo di unit\u00e0-nazionale guidato dal democristiano Balkenende e sostenuto anche dai socialdemocratici del PvdA.\nDopo essere tornato all'opposizione a seguito delle elezioni del 2010, dove ha subito un discreto calo (-0,73%), la CU ha mantenuto cifre stabili nel corso del decennio, per poi rientrare al governo a seguito delle elezioni del 2017. Partecip\u00f2 al governo Rutte III in coalizione con VVD, CDA e D66, esprimendo due ministri, Carola Schouten al Ministero dell'Agricoltura, della Natura e della Qualit\u00e0 alimentare, e Arie Slob al Ministero dell'Istruzione primaria, secondaria e dei Media, e il Segretario di Stato alla Sanit\u00e0, Welfare e Sport Paul Blokhuis.\nIn seguito alle elezioni europee del 2019, l'Unione Cristiana abbandon\u00f2 il Gruppo dei Conservatori e dei Riformisti Europei (ECR) al Parlamento Europeo (di cui era stato un membro fin dalla fondazione), sostenendo che questo si stesse spostando troppo a destra accogliendo partiti di estrema destra come l'olandese Forum per la Democrazia e i Democratici Svedesi. L'Unione Cristiana si un\u00ec al gruppo del Partito Popolare Europeo.\nIdeologia.\nLa CU pu\u00f2 essere considerata un partito socio-conservatore. \u00c8 apertamente contraria alle politiche libertarie (aborto, eutanasia, matrimoni omosessuali), dall'altro canto \u00e8 favorevole all'intervento statale in economia, moderatamente euro-scettica (in relazione all'attuale configurazione istituzionale dell'Europa, non all'idea europeista) e favorevole a politiche eco-sostenibili. Pu\u00f2 essere, quindi, definita un partito \"cristiano-sociale\" nell'accezione tedesca del termine. La CU pu\u00f2 essere vista come simile ai partiti cristiano-democratici scandinavi, come il Partito Popolare Cristiano norvegese, quasi tutti di ispirazione protestante.\n\u00c8 membro del Movimento Politico Cristiano Europeo, che raccoglie molti dei movimenti cristiani socio-conservatori europei.\nAlcune delle politiche conservatrici proposte dal partito sono:\nAlcune politiche di centro-sinistra proposte sono:"}
{"id": "453799", "revid": "729019", "url": "https://it.wikipedia.org/wiki?curid=453799", "title": "Torre Falco", "text": "Torre Falco, insieme a Torre Aquila, \u00e8 una delle pi\u00f9 importanti torri del Castello del Buonconsiglio di Trento.\nSi ritiene che Torre Falco sia stata costruita dal principe vescovo Giorgio Liechtenstein, tra il Trecento ed i primi del Quattrocento. Si trova sopra porta Aquila e si raggiunge percorrendo il camminamento delle mura a est del castello.\nGli affreschi che la ricoprono raffigurano scene di caccia, attivit\u00e0 che i nobili italiani pridilegevano per il loro tempo libero e diffusa anche in tutto il mondo anglosassone e considerata dalle classi benestanti un mezzo di perfezionamento fisico e spirituale. Aggraziate figure popolano paesaggi artici, dove sono rappresentati boschi e limpidi laghetti alpini. Cacciatori, variamente armati, a piedi o a cavallo, inseguono animali montani da pelliccia e i pescatori gettano le reti per pescare.\nLo stile e la scelta dei soggetti raffigurati costituiscono uno dei maggiori documenti iconografici del Trentino."}
{"id": "453804", "revid": "1318658", "url": "https://it.wikipedia.org/wiki?curid=453804", "title": "Colonia penale", "text": "Una colonia penale (anche bagno penale) \u00e8 una colonia usata per trattenere prigionieri che generalmente vengono costretti ai lavori forzati. L'impero britannico, per esempio, ha in passato ridotto molte regioni dell'Australia a colonie penali.\nStoria.\nDiversi Stati utilizzarono tale tipologia di insediamenti; ad esempio, l'Impero britannico ha utilizzato in passato diverse zone del Nord America come colonie penali. Soprattutto la provincia della Georgia era stata designata come colonia penale. I colpevoli venivano trasportati da commercianti privati e all'arrivo nelle colonie erano assegnati ai proprietari delle piantagioni. Si stima che circa 50.000 condannati britannici siano stati inviati nelle colonie americane, rappresentando circa un quarto di tutti gli immigrati britannici del XVIII secolo.\nIn seguito alla guerra d'indipendenza americana, l'Impero britannico inizi\u00f2 a utilizzare zone dell'Australia come colonie penali. Alcune di queste furono l'isola Norfolk, la Terra di Van Diemen e il Nuovo Galles del Sud. I sostenitori della Home Rule irlandese o delle Trade Unions (martiri di Tolpuddle) furono condannati al trasporto penale (il trattamento duro iniziava gi\u00e0 durante la lunga navigazione) nelle colonie australiane.\nAltre colonie penali britanniche furono istituite in India, tra cui due delle pi\u00f9 tristemente celebri erano nelle isole Andamane e a Hijli.\nCaratteristiche.\nIl regime di prigionia e di detenzione risultava molto duro e includeva spesso punizioni fisiche; molti prigionieri morivano per la durezza del trattamento, per denutrizione o per malattie causate da negligenze mediche e dalle scarse condizioni igieniche. Il sistema penale coloniale era utilizzato per prevenire eventuali fughe e per scoraggiare altri crimini una volta che la pena dei condannati fosse conclusa. Le colonie penali di solito erano localizzate in terre di frontiera, specialmente in luoghi inospitali, dove il lavoro svolto dai prigionieri risultava molto vantaggioso per le economie locali.\nStrutture famose.\nLa Francia inviava i criminali in colonie penali tropicali. L'Isola del Diavolo, nella Guyana francese, tra il 1852 e il 1939 ospit\u00f2 falsari e altri criminali, mentre la Nuova Caledonia, in Melanesia, accolse dissidenti come i comunardi e ribelli, oltre ad altri criminali.\nIn Ecuador, le isole di San Crist\u00f3bal (nell'arcipelago delle Gal\u00e1pagos) furono usate come colonia penale tra il 1869 e il 1904.\nSia la Russia imperiale sia l'Unione Sovietica usarono la Siberia come colonia penale per criminali e dissidenti. Anche se geograficamente contigua alla Russia europea, la Siberia forniva sia la collocazione remota sia un clima rigido. Il gulag e il suo predecessore zarista, il sistema dei katorga, fornivano lavori forzati per sviluppare l'industria del legno e quella mineraria, le imprese di costruzione e anche le ferrovie e le strade attraverso la Siberia.\nIn Italia sono esistite colonie penali agricole per criminali, omosessuali, renitenti alla leva militare, mafiosi (e, durante il fascismo, anche antifascisti). Tra le strutture pi\u00f9 famose ci fu il forte di Fenestrelle, ma anche alcune isole minori difficilmente raggiungibili dal resto della penisola, come l'Asinara in Sardegna, le isole di Pianosa e di Capraia in Toscana, Lampedusa e Ustica in Sicilia, le Tremiti in Puglia e Ventotene nel Lazio.\nTema culturale.\nFantascienza.\nIl concetto di pianeti prigione, remoti e inospitali, \u00e8 stato impiegato da diversi scrittori di fantascienza. Esempi famosi comprendono:"}
{"id": "453806", "revid": "1935652", "url": "https://it.wikipedia.org/wiki?curid=453806", "title": "Diocesi di Chiavari", "text": "La diocesi di Chiavari (in latino: \"Dioecesis Clavarensis\") \u00e8 una sede della Chiesa cattolica in Italia suffraganea dell'arcidiocesi di Genova, appartenente alla regione ecclesiastica Liguria. Nel 2019 contava 135.331 battezzati su 140.343 abitanti. \u00c8 retta dal vescovo Giampio Luigi Devasini.\nTerritorio.\nLa diocesi \u00e8 interamente compresa nei confini della citt\u00e0 metropolitana di Genova e comprende i seguenti comuni: Borzonasca, Carasco, Casarza Ligure, Castiglione Chiavarese, Chiavari, Cicagna, Cogorno, Coreglia Ligure, Favale di Malvaro, Lavagna, Leivi, Lorsica, Lumarzo, Mezzanego, Moconesi, Moneglia, Ne, Neirone, Orero, Portofino, Rapallo, San Colombano Certenoli, Santa Margherita Ligure, Sestri Levante e Zoagli.\nSede vescovile \u00e8 la citt\u00e0 di Chiavari, dove si trova la cattedrale di Nostra Signora dell'Orto. Nel territorio diocesano sorgono diverse basiliche minori:\nVicariati e parrocchie.\nIl territorio si estende su 560\u00a0km\u00b2 ed \u00e8 suddiviso in 140 parrocchie, raggruppate in 5 vicariati: Chiavari e Lavagna, Val Fontanabuona, Rapallo e Santa Margherita Ligure, Sestri Levante, Sturla e Graveglia.\nStoria.\nLa diocesi fu eretta il 3 dicembre 1892 con la bolla \"Romani Pontifices\" di papa Leone XIII, ricavandone il territorio dallo smembramento delle zone pastorali a levante dall'arcidiocesi di Genova; il territorio diocesano comprende infatti la zona del Tigullio, della val Fontanabuona, della val Petronio, della valle Sturla e della val Graveglia. La diocesi divenne suffraganea dell'arcidiocesi di Genova. Storicamente, per\u00f2, se ne attendeva la creazione da oltre tre secoli.\nEra infatti il 1583 quando il municipio di Chiavari, approfittando dell'elezione al titolo di doge della Repubblica di Genova pro tempore del chiavarese Gerolamo Chiavari, chiese inutilmente l'istituzione della diocesi. Un primo passo si avvi\u00f2 nel 1610 con la decisione dell'arcivescovo di Genova - il cardinale Orazio Spinola - di istituire nella cittadina del levante ligure un ufficio di vicario generale che aveva giurisdizione su tutte le parrocchie del distretto di Chiavari.\nDopo l'annessione della Repubblica Ligure al Primo Impero francese, avvenuta nel 1805 dopo la caduta della repubblica genovese nel 1797, la comunit\u00e0 chiavarese, in forza del concordato del 1801 fra Napoleone e papa Pio VII che prevedeva la creazione di diocesi nei nuovi capi dipartimenti (Chiavari fu nominata capoluogo del Dipartimento degli Appennini), fece una nuova istanza a Roma, ma ancora una volta le speranze furono disattese.\nDal 1812 fu nuovamente nominato dal cardinale Giuseppe Spina un vicario generale, Giuseppe Cocchi, arciprete della parrocchiale di San Giovanni Battista di Chiavari.\nDal 1826 al 1838 come vicario vi fu Antonio Maria Gianelli, anch'egli arciprete della chiesa di San Giovanni Battista e vicario foraneo del Levante e della Val di Vara, con 110 parrocchie, zona geografica dello Spezzino, allora ancora compresa nell'arcidiocesi di Genova e nel dipartimento del Levante.\nUna nuova istanza fu invano presentata all'arcivescovo di Genova e al re di Sardegna Carlo Alberto nel 1847.\nDopo aver provveduto al fondo per la futura mensa vescovile nel 1882, grazie al cospicuo patrimonio del sacerdote Francesco Bancalari di Chiavari, e compiuta una nuova domanda alla Santa Sede, quest'ultima viene definitivamente accolta con la bolla di Leone XIII nel 1892. Vengono invocate Nostra Signora dell'Orto - apparsa al chiavarese Sebastiano Descalzo il 2 luglio 1610 - e Nostra Signora di Montallegro - apparsa il 2 luglio 1557 a Giovanni Chichizola sul monte Allegro - quale patrona e compatrona dell'erigenda diocesi. Le stesse erano gi\u00e0 patrone dei distinti capitaneati di Chiavari e di Rapallo in epoca repubblicana genovese.\nL'erezione della diocesi non fu tuttavia cosa semplice e accettata da tutti. Gi\u00e0 dal 1882, con la costituzione del fondo episcopale, vi fu una energica opposizione di diversi parroci contro la costituenda diocesi, con il ricorso alla Santa Sede, che inizialmente dette un parere sfavorevole. Alla fine per\u00f2 la diocesi venne eretta; ma il regio governo concesse l\"'exequatur\" solo due anni e mezzo dopo, il 7 aprile 1895.\nFino al 1896 la diocesi ebbe come amministratore apostolico l'arcivescovo di Genova Tommaso Reggio: su sua proposta nel 1893 fu nominato suo ausiliare per la diocesi di Chiavari Fortunato Vinelli. Lo stesso Vinelli fu nominato primo vescovo di Chiavari il 16 marzo 1896; a lui si deve l'indizione del primo sinodo diocesano nel 1899, la costruzione del seminario intitolato a Leone XIII e benedetto dall'arcivescovo Reggio il 5 luglio 1899, e la costruzione della nuova facciata della cattedrale.\nNella prima met\u00e0 del Novecento si distinse il vescovo Amedeo Casabona; fond\u00f2 la rivista diocesana nel 1918, indisse due sinodi diocesani (1921 e 1933), celebr\u00f2 il primo congresso eucaristico diocesano nel 1946.\nNel 1959, con il decreto \"Ad animarum saluti\" della Congregazione Concistoriale, i confini della diocesi sono stati fatti coincidere con i confini della provincia di Genova. Cos\u00ec Chiavari ha ceduto un buon numero di parrocchie alla diocesi della Spezia e una parrocchia alla diocesi di Brugnato; contestualmente ha ricevuto una ventina di nuove parrocchie (Sestri Levante, Casarza Ligure, Castiglione Chiavarese e Moneglia) dalla stessa diocesi di Brugnato.\nL'ultima modifica al territorio diocesano risale al 1989 quando, dal territorio dell'antica diocesi di Bobbio, sono state aggregate le tre comunit\u00e0 parrocchiali di Borzonasca.\nLa diocesi di Chiavari ha ricevuto la visita pastorale di papa Giovanni Paolo II il 18 e il 19 settembre 1998.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nMissioni.\nDal 3 ottobre 2005 un presbitero della diocesi di Chiavari e uno dell'arcidiocesi di Genova sono al servizio della Chiesa cattolica a Cuba presso la diocesi di Santa Clara nella provincia di Villa Clara.\nStatistiche.\nLa diocesi nel 2019 su una popolazione di 140.343 persone contava 135.331 battezzati, corrispondenti al 96,4% del totale."}
{"id": "453807", "revid": "117815187", "url": "https://it.wikipedia.org/wiki?curid=453807", "title": "Jacob Carter", "text": "Jacob Carter \u00e8 un personaggio immaginario della serie televisiva di fantascienza \"Stargate SG-1\", interpretato da Carmen Argenziano.\nNote biografiche.\nJacob Carter \u00e8 un grande ed esperto ufficiale dell'aviazione statunitense, legato da amicizia di vecchia data al generale George Hammond.\nRimasto prematuramente vedovo, \u00e8 padre di Samantha e Mark Carter, i quali per lungo tempo lo accusano della morte della madre, avvenuta in un incidente automobilistico.\nNegli anni riesce a ricucire i rapporti con Samantha, ma non con Mark.\nCarter crede che il sogno di sua figlia sia diventare astronauta, per ci\u00f2 si offende quando Samantha rifiuta la sua offerta di aiutarla ad entrare nella NASA.\nNon conoscendo la vera natura del programma Stargate, Carter non ha potuto per lungo tempo credere che sua figlia preferisse rimanere chiusa nella base di Cheyenne Mountain ad analizzare \"telemetrie radar nello spazio profondo\".\nOspite di un Tok'ra.\nQuando scopre di essere irrimediabilmente malato di cancro Jacob Carter entra in conflitto con la figlia, di fronte alla quale recita la parte della persona forte.\nQuando Samantha scopre che i Tok'ra sono soliti infiltrarsi in un umano morente che acconsente la simbiosi e che sono in grado di curare malattie quali il cancro, egli accetta la proposta del Generale Hammond di diventare ospite di un simbionte Tok'ra, il grande capo Selmak, avendo in cambio la guarigione e una lunga vita.\nLa simbiosi ha il suo effetto, Carter guarisce dal cancro e accetta lo status di leader Tok'ra del compagno Selmak.\nAccettando di viaggiare attraverso lo Stargate e di diventare l'ospite di un Goa'uld ribelle, Carter prende anche il ruolo di collegamento tra i Tok'ra e i Tau'ri.\nDal momento dell'unione con Selmak Jacob Carter vede l'universo da un'altra prospettiva, diventa molto pi\u00f9 saggio e meno ostinato ma anche molto pi\u00f9 arrogante di quanto Sam avrebbe voluto.\nQuando non \u00e8 impegnato in pericolose missioni Tok'ra, Jacob \u00e8 un valido aiuto per la Terra e per il Comando Stargate. Anche quando le relazioni tra l'SGC e i Tok'ra vacillano rimane sempre una valida guida e un utile intermediario.\nInoltre Carter viene imprigionato per un breve tempo nella prigione di Ne'tu, un pianeta trasformato in inferno dal Goa'uld Sokar. Verr\u00e0 la squadra SG1 a salvarlo assieme al Tok'ra Martouf, faranno esplodere la luna e uccideranno Sokar distruggendo la nave ammiraglia con lui dentro mentre si stava avvicinando a Ne'tu. "}
{"id": "453815", "revid": "223378", "url": "https://it.wikipedia.org/wiki?curid=453815", "title": "Movimento Politico Cristiano Europeo", "text": "Il Movimento Politico Cristiano Europeo (\"European Christian Political Movement\" - ECPM) \u00e8 un partito politico europeo che unisce partiti nazionali e associazioni presenti in Europa a vari livelli, di centro-destra e destra, a ispirazione cristiano-democratica e social-conservatrice. Conta 5 europarlamentari, suddivisi in due gruppi politici distinti.\nStoria.\nLa prima riunione dei movimenti fondatori si \u00e8 avuta a Lakitelek, in Ungheria, nel 2002.\nNel 2005 l'associazione \u00e8 stata registrata secondo la legge olandese.\nVisione politica.\nLa visione del Movimento Politico Cristiano Europeo si articola nei seguenti punti:\nParlamento Europeo.\nA seguito delle elezioni europee del 2019, tre partiti contano rappresentanti al Parlamento Europeo: l'olandese Unione Cristiana, che dallo stesso anno appartiene al gruppo del Partito Popolare Europeo (dopo aver fatto parte dal 2004 al 2009 del gruppo Indipendenza e Democrazia e dal 2009 al 2019 del Gruppo dei Conservatori e dei Riformisti Europei), l'olandese Partito Politico Riformato e il tedesco Partito delle Famiglie di Germania, entrambi appartenenti al Gruppo dei Conservatori e dei Riformisti Europei. Un quarto eurodeputato, il romeno Cristian Terhe\u0219, si un\u00ec al partito nel maggio 2020. Nell'aprile 2021 Helmut Geuking del Partito delle Famiglie di Germania passa dal Gruppo ECR al Gruppo del PPE. Il 1 luglio 2021 Ladislav Il\u010di\u0107, presidente \"ad interim\" del Movimento, assume un seggio per la Croazia all'interno del Gruppo dei Conservatori e Riformisti."}
{"id": "453818", "revid": "1005847", "url": "https://it.wikipedia.org/wiki?curid=453818", "title": "Filippo Cordova", "text": "Biografia.\nLe origini e la formazione.\nDi famiglia con ascendenza al Barone di Villa Orlando Boscarini e al giurato di Aidone Filippo (suo nonno), manifest\u00f2 sin dall'infanzia una certa precocit\u00e0, tanto che a dieci anni compose tre tragedie (\"Catone\", \"Giovanni\" e \"I Dittinali\") e un sonetto in onore di san Lorenzo martire, patrono della cittadina natale.\nSi laure\u00f2 a Catania in legge e in geologia e nel 1831 entr\u00f2 nello studio dell'avvocato Antonio Agnetta a Palermo, dove conobbe diversi patrioti, tra cui Michele Amari, Vincenzo Fardella di Torrearsa, Ruggero Settimo.\nAiutato dallo zio-cugino Gaetano Scovazzo-Cordova nel 1838 partecip\u00f2 al \"Congresso scientifico di Clermont-Ferrand\" e si fece conoscere presso l'Accademia di Francia.\nNominato consigliere d'intendenza a Caltanissetta, nel 1839 studi\u00f2 le decime feudali in Sicilia per alcuni comuni e nel 1841 partecip\u00f2 al \"Congresso scientifico\" a Napoli. Tramite il principe di Canino entr\u00f2 a far parte della massoneria e nel 1860 a Torino,in relazione alla sua amicizia con Camillo Benso di Cavour divenne uno dei promotori della loggia Ausonia, che aveva l'obiettivo dell'Unit\u00e0 d'Italia con capitale Roma: divenne poi esponente di punta del Grande Oriente d'Italia, assumendone la carica di gran maestro il 1\u00ba marzo 1862.\nIl ruolo di Cordova nei fatti del 1848.\nNel gennaio 1848, quando la Sicilia si ribell\u00f2 ai Borbone, fu segretario del comitato rivoluzionario provinciale e fu eletto in marzo deputato alla \"Camera dei Comuni\". Si occup\u00f2 della redazione dello statuto siciliano. Il 13 agosto il capo dello stato siciliano, Ruggero Settimo, lo nomin\u00f2 ministro delle finanze nel governo guidato dal marchese Torrearsa.\nFilippo Cordova ide\u00f2 un \"comitato misto\" che assumesse le decisioni pi\u00f9 importanti per il nuovo stato siciliano. Come ministro propose l'introduzione della carta-moneta con la creazione del Banco di Sicilia Per decreto stabil\u00ec che i beni ecclesiastici e le argenterie delle chiese fossero dati in pegno per i prestiti allo stato; abol\u00ec inoltre l'odiata tassa sul macinato che gravava particolarmente sugli strati pi\u00f9 poveri della popolazione. La radicalit\u00e0 delle sue proposte, che mirava a trasformare il latifondo siciliano con la creazione di tanti piccoli proprietari terrieri, venne osteggiata dai nobili presenti nel parlamento siciliano e dal clero.\nRedasse il documento che sanciva la decadenza dal trono di Ferdinando II di Borbone e appoggi\u00f2 l'offerta della corona a Ferdinando di Savoia-Genova, duca di Genova, figlio del re Carlo Alberto.\nPer reperire fondi per la guerra contro i Borboni propose il progetto per un mutuo coattivo, in base agli accordi presi con una banca francese da Michele Amari, suscitando una netta opposizione dei nobili e fu costretto a dimettersi.\nL'esilio in Piemonte.\nNel maggio 1849 l'esercito del re Ferdinando guidato dal Satriano riconquist\u00f2 la Sicilia. Filippo Cordova, uno dei 43 proscritti patrioti siciliani, fu costretto all'esilio prima a Marsiglia e poi a Torino.\nA Torino il Cordova, che gi\u00e0 aveva fatto esperienza giornalistica in Sicilia con il suo giornale \"La luce\", di tendenza liberale, entr\u00f2 a far parte della redazione del giornale \"Il Risorgimento\" diretto da Camillo Benso conte di Cavour e ne divenne nel 1852 il direttore; l'anno seguente il giornale prese il nome di \"Il Parlamento\".\nInsegn\u00f2 inoltre diritto presso l'Istituto commerciale di statistica ed economia politica presso il Collegio nazionale di Torino.\nNel 1857 Cavour lo chiam\u00f2 a dirigere l'ufficio di statistica del ministero delle finanze e cur\u00f2 l'elaborazione delle leggi sul \"Consiglio di stato\", sulla \"Corte dei conti\" e sul \"contenzioso amministrativo\". Nel 1859 pubblic\u00f2 una relazione sul censimento generale del Regno\nIl ruolo di Cordova nei primi anni dell'Unit\u00e0 d'Italia.\nFilippo Cordova forn\u00ec le carte della Sicilia per la spedizione dei Mille di Giuseppe Garibaldi, a cui partecip\u00f2 anche il nipote, Vincenzo Cordova Savina 1819+1897. Nel luglio del 1860 pot\u00e9 rientrare a Palermo.\nGaribaldi lo nomin\u00f2 inizialmente procuratore generale della Corte dei Conti, ma venne in seguito espulso dalla Sicilia in seguito alla lotta politica che si era scatenata tra Giuseppe La Farina, inviato di Cavour, e Francesco Crispi, segretario di Garibaldi.\nFilippo Cordova, dopo aver soggiornato a Napoli, rientr\u00f2 in Piemonte e Cavour lo nomin\u00f2 segretario del ministero delle finanze nel primo governo del Regno, con il compito di unificare i bilanci degli Stati preunitari. Si batt\u00e9 per l'annessione della Sicilia al Regno d'Italia e nel nuovo parlamento venne eletto deputato nei collegi di Caltanissetta, Caltagirone e Siracusa.\nDopo la morte di Cavour fu nominato al ministero dell'agricoltura e commercio nel primo governo Ricasoli (1861-1862), dove istitu\u00ec la \"Divisione di statistica (attuale ISTAT). Fu poi ministro di grazia e giustizia e culti nel primo governo Rattazzi (1862), consigliere di stato e ancora ministro dell'agricoltura nel secondo governo Ricasoli (1866-1867).\nNel 1868 venne eletto presidente della \"Commissione di inchiesta sul corso forzoso\", ma fu colpito da infarto il 2 giugno mentre si recava alla votazione per l'abolizione della legge. Si dimise per motivi di salute e mor\u00ec il 16 settembre a Firenze, ove venne sepolto al cimitero di San Miniato al monte.\nIl nipote, il senatore Vincenzo Cordova Savina, negli anni 1889-93 pubblic\u00f2 le sue memorie con i discorsi al Parlamento italiano."}
{"id": "453825", "revid": "729019", "url": "https://it.wikipedia.org/wiki?curid=453825", "title": "Torre Aquila", "text": "La torre Aquila (un tempo anche torre delle Laste) \u00e8 una torre all'estremit\u00e0 meridionale del castello del Buonconsiglio a Trento, sulle mura orientali. Sovrasta e protegge l'omonima porta della citt\u00e0 che conduce alla via per la Valsugana e Venezia. L'origine del nome viene attribuita all'orientamento della porta verso Aquileia. Ha pianta quadrangolare, 9 m per 8 m, ed \u00e8 alta circa 22 m. L'interno \u00e8 diviso in tre piani, collegati da una scala a chiocciola di legno, e al piano inferiore una botola si apre sulla sommit\u00e0 della porta sottostante.\nStoria.\nLa torre risale al XIII secolo, ed in origine era una torre aperta le cui merlature sono ancora visibili nelle mura settentrionali e meridionali. Tra il XIV secolo ed il XV secolo il principe vescovo Giorgio di Liechtenstein la fece ricostruire e sopraelevare, dotandola di un tetto di stile gotico visibile nell'acquerello di Albrecht D\u00fcrer che raffigura il castello. Ospitava la guarnigione per la difesa delle mura della citt\u00e0 ed il corpo di guardia a difesa della porta.\nAll'inizio del XVI secolo, con la costruzione da parte del principe vescovo Bernardo Clesio del Magno Palazzo del castello del Buonconsiglio, divenne di fatto parte integrante di quest'ultimo. Verso la fine dello stesso secolo fu trasformata in prigione.\nAll'interno della porta, sul lato cittadino si trova un affresco del pittore Gerolamo da Trento, poi divenuto capitano della porta, con gli stemmi del principe vescovo Giorgio III di Neideck, san Vigilio e san Giorgio. Sul lato meridionale vi \u00e8 lo stemma della famiglia dei Cles (con iscrizione \"1520\").\nCiclo dei mesi.\nLe pareti interne presentano il ciclo dei dodici mesi, commissionate dal principe vescovo Liechtenstein a un artista anonimo transalpino, identificato da parte della critica con un certo Maestro Venceslao presente in citt\u00e0 nel 1397.\nIl primo mese dell'anno, marzo, \u00e8 andato perduto in un incendio, essendo stato dipinto su una scala a chiocciola di legno coperta da una colonna semicircolare sempre in legno. Questi affreschi descrivono la situazione economica, sociale e politica del Trentino tra il 1300 e l'inizio del secolo successivo.\nRaffigurano sia i passatempi dei nobili, sia i contadini che coltivano i campi, secondo l'alternarsi delle stagioni. Viene prestata molta attenzione al succedersi delle stagioni: il paesaggio invernale spoglio e imbiancato dalla neve diventa rigoglioso di vegetazione in primavera, i raccolti estivi segnano l'apice dell'attivit\u00e0 agricola, mentre gli alberi nel mese di novembre sono circondati dalle foglie secche cadute sul terreno. La cura dei particolari ritorna nella descrizione delle vesti, l'abbigliamento infatti permette di riconoscere i caratteri tipici della moda del tempo; per i nobili gli abiti sono ricchi di colori, molto pi\u00f9 semplici e pratici sono invece quelli delle classi umili, rappresentate sempre durante il lavoro."}
{"id": "453826", "revid": "125702727", "url": "https://it.wikipedia.org/wiki?curid=453826", "title": "Monte Terminillo", "text": "Il Terminillo () \u00e8 un massiccio montuoso dell'Italia centrale che fa parte del gruppo montuoso appenninico dei Monti Reatini, posto nel Lazio a circa da Rieti e amministrativamente ricadente in diversi comuni del Reatino, tra cui lo stesso capoluogo provinciale (da cui dista circa ), Cantalice, Leonessa, Micigliano, Poggio Bustone, Antrodoco, Cittaducale, Rivodutri e Posta. \nNoto anticamente come \"Monte Gurgure\" e \"Mons Tetricus\", \u00e8 uno dei simboli pi\u00f9 noti della Sabina, presenza paesaggistica costante lungo la via consolare Salaria, la cosiddetta via del sale. La catena montuosa ha notevole valore per la sua biodiversit\u00e0 rappresentata da habitat, specie animali e vegetali di interesse comunitario. Il Terminillo \u00e8 molto conosciuto per la stazione sciistica, frequentata soprattutto dagli abitanti della Capitale, in ragione di cui esso \u00e8 anche chiamato \"la montagna di Roma\", e dagli abitanti delle zone limitrofe, in particolare Terni, Perugia e Viterbo: dal punto di vista sportivo, oltre alle attivit\u00e0 invernali che ospita, fin dagli anni trenta del XX secolo \u00e8 saltuariamente utilizzato come traguardo delle tappe ciclistiche di montagna del Giro d'Italia ed altre manifestazioni sportive.\nGeografia.\nTerritorio.\nConfina a nord con l'altopiano di Leonessa, a est con le strette gole del Velino, a sud con la valle del fiume Velino, e a ovest con la vasta e pianeggiante Piana Reatina. I principali versanti per accedere alla montagna sono quello sud-occidentale che affaccia su Rieti, quello settentrionale che guarda verso Leonessa, e quello orientale verso Micigliano. Il versante meridionale \u00e8 molto pi\u00f9 antropizzato e sfruttato a livello turistico, ed \u00e8 posto a grande dislivello rispetto al fondovalle. Il versante settentrionale o leonessano \u00e8 posto a minor dislivello, ma \u00e8 pi\u00f9 aspro, selvaggio e integro, con presenza di rupi rocciose, circhi glaciali, brecciai e valli incontaminate (Vallonina e Valle Scura), ed \u00e8 quello che ricorda maggiormente le cime alpine e dolomitiche. \nDalla Sella di Leonessa (il punto di unione stradale trai due versanti) \u00e8 possibile ammirare l'imponente massiccio roccioso alto oltre 2000 metri, posto a poche centinaia di metri di distanza. L'intero massiccio nel senso pi\u00f9 esteso ricade all'interno del territorio di diversi comuni del Reatino: Rieti, Leonessa, Castel Sant'Angelo, Micigliano, Posta, Cantalice, Poggio Bustone, Rivodutri e Morro Reatino. Il vero e proprio \"Terminillo\" ricade su quattro comuni: Rieti, Leonessa, Micigliano, Cantalice. Le principali localit\u00e0 turistiche sono Pian de Valli, appartenente al comune di Rieti, Campoforogna e Rialto Terminillo, appartenenti al comune di Micigliano e Campo Stella nel comune di Leonessa.\nGeomorfologia.\nDal punto di vista geologico e geomorfologico si tratta di un massiccio calcareo abbastanza vasto (perimetro di quasi 70\u00a0km), quasi distaccato e isolato dagli altri gruppi montuosi dell'Appennino centrale, tipicamente appenninico quanto a geomorfologia (mai troppo aspra, ma comunque articolata) e quanto a flora e fauna presenti. Da esso diparte la dorsale pi\u00f9 occidentale dell'Appennino centrale che si innesta a sud-est ai vicini monti del Cicolano, poi a seguire i Monti Carseolani e i Monti Simbruini e cos\u00ec via procedendo verso sud est lungo lo spartiacque appenninico primario, oppure innestandosi sulla dorsale centrale dell'Appennino Centrale con il gruppo montuoso del Monte Nuria, le Montagne della Duchessa e il Velino-Sirente.\nSu ogni versante \u00e8 segnato da ampie e profonde vallate che ne determinano i confini orografici e lo separano da altri piccoli gruppi montuosi minori che lo circondano (i Monti di Cantalice, Poggio Bustone, Rivodutri e Morro Reatino). Tra queste valli spiccano per interesse naturalistico la Vallonina che scende verso Leonessa dall'omonima Sella di Leonessa, le valli Ravara e di Capo Scura che scendono invece verso il corso del fiume Velino e l'antica consolare Salaria. Sul versante opposto sono invece le Valli dell'Inferno e degli Angeli che scendono verso la piana reatina e i monti di Cantalice.\nOrografia.\nIl massiccio consta di 6 cime che superano i 2000 metri (la cima del Terminillo, la Cresta Sassetelli (2.139 m), Monte Terminilletto (2.104 m), il Monte Elefante (2.015 m), Monte di Cambio (2.081 m), il Monte Valloni (2.004 m) ed altre numerose a quote inferiori:\nIdrografia.\nIl massiccio non presenta sorgenti fluviali significative. Diversi sono per\u00f2 i ruscelli che si formano nelle stagioni intermedie (autunno e primavera) nelle valli impervie del massiccio in concomitanza con le stagioni pi\u00f9 piovose o con lo scioglimento delle nevi. La natura carsica del terreno e del sottosuolo fa s\u00ec che l'acqua filtri pi\u00f9 facilmente in profondit\u00e0 fino alle falde acquifere alimentando, assieme agli altri rilievi dei Monti Reatini, le sorgenti del Peschiera poste pi\u00f9 a valle. L'intero gruppo fa comunque parte del bacino idrografico del fiume Velino.\nClima.\nIl Clima del territorio \u00e8 quello tipico delle zone appenniniche di media e alta montagna. Buoni e duraturi sono gli accumuli di neve d'inverno, specie nel versante settentrionale, fresco e ventilato d'estate. Sul versante nord-est gli accumuli di neve persistono fino a maggio-giugno: per questa ragione \u00e8 in progetto il collegamento sciistico del versante reatino con quello leonessano, per potenziare il turismo sportivo invernale.\nFlora e fauna.\nFino a quote di media montagna (1600\u20131800\u00a0m) \u00e8 ricoperto da boschi su tutti i versanti, principalmente faggete. Sono presenti anche abeti e larici per opere di rimboschimento.\nIl versante nord-est \u00e8 pi\u00f9 aspro e roccioso (Rialto, Cinque Confini, Sella di Leonessa) e coincide con una antropizzazione molto minore rispetto alla localit\u00e0 Pian de' Valli. La fauna \u00e8 sostanzialmente quella tipica dell'Appennino con presenza di chinghiali, volpi, lupi, ma non \u00e8 raro incontrare anche lepri, scoiattoli, istrici e rapaci vari. Sono presenti piccole mandrie di equini e bovini al pascolo, specie nella stagione estiva.\nStoria.\nL'antichit\u00e0.\nIl monte Terminillo era ben conosciuto gi\u00e0 nell'antichit\u00e0: Virgilio lo cit\u00f2 nell'Eneide parlando delle sue \u00abtetricae horrentes rupes\u00bb (spaventose rupi di Tetrico); Marco Terenzio Varrone descrisse i \u00abgurgures alti montes\u00bb (alti monti Gurguri) e l'usanza di condurvi il bestiame per il pascolo. All'inizio del Settecento, Loreto Mattei riferisce che il nome dialettale della montagna era \"monte Urulu\", probabile deformazione del latino \"Gurgures\". Nelle carte geografiche dello Stato Pontificio era indicato con il toponimo di \"monte Gurgure\". Solo all'inizio dell'Ottocento si inizi\u00f2 ad affermare sugli atlanti il toponimo \"Terminillo\" (diffuso fin dal Cinquecento tra gli autoctoni), che deve la sua origine al fatto che la montagna segnasse il confine tra Stato Pontificio e Regno di Napoli e il termine dei rispettivi territori.\nFin dall'antichit\u00e0, le popolazioni pedemontane frequentavano la montagna e avevano familiarit\u00e0 con i sentieri che permettevano di salirvi, sfruttandola in prevalenza per la caccia, il pascolo, l'uso civico di legnatico da parte di contadini, boscaioli e carbonai, nonch\u00e9 per la raccolta di neve e ghiaccio, che veniva rivenduto nelle citt\u00e0 per conservare gli alimenti. Alcuni ruderi e resti di terrazzamenti a Pian de' Rosce fanno pensare che alcune zone fossero un tempo coltivate; sembra inoltre che gli abitanti dei paesi posti alle estremit\u00e0 opposte della montagna avessero l'abitudine di incontrarsi sul Terminillo per fare mercato (da questo deriverebbe il nome \"campus forum\" poi diventato Campoforogna). Tuttavia la montagna non era stabilmente abitata e non era sede di insediamenti umani permanenti, fatta eccezione per modesti ricoveri di pastori.\nPer lungo tempo, dal medioevo fino al secolo scorso, il massiccio montuoso e gran parte dei paesi pedemontani (esclusi Poggio Bustone, Rivodutri e Morro Reatino) appartenevano al Regno di Napoli e facevano capo alla provincia dell'Aquila in Abruzzo; al contrario, Rieti faceva parte dello Stato Pontificio, facendo capo alla provincia di Perugia in Umbria. Il confine tra Regno di Napoli e Stato Pontificio passava proprio sul monte Terminillo. Solo nel 1927, con l'istituzione della provincia di Rieti, il Terminillo entr\u00f2 a far parte del Lazio.\nI pionieri dell'esplorazione.\nAlla fine dell'Ottocento, con la diffusione dell'alpinismo, iniziarono le prime ascese alla vetta e l'esplorazione sistematica della montagna. I primi esploratori partivano dal paese di Lisciano (a quota 610\u00a0metri) oppure da Leonessa (970\u00a0metri), gli ultimi luoghi di ciascun versante raggiungibili tramite strada carrozzabile, e proseguivano a piedi o a dorso di mulo lungo il sentiero che conduceva al \"campo base\" di Pian de' Valli (attuale sentiero CAI n. 409), a quota 1600\u00a0metri.\nIl viaggiatore tedesco Ferdinand Gregorovius scrisse di \u00abvalli eccezionalmente pittoresche\u00bb percorse da \u00abtorrenti spumeggianti\u00bb; l'alpinista Enrico Abbate, autore di una tra le prime guide dell'Appenino, parl\u00f2 di una montagna \u00abimponente e con creste scoscese\u00bb, capaci d'inverno di ricordare le emozioni di \u00abuna difficile salita alpina\u00bb. Fu proprio in tale periodo che si inizi\u00f2 a intuire il potenziale turistico del Terminillo: nel 1882 Abbate osservava che \u00abse il paese di Leonessa fosse in Svizzera, questi luoghi subirebbero grandi trasformazioni. Il paese si rimodernerebbe, sorgerebbero alberghi, comode diligenze percorrerebbero ampie strade trasportando continuamente \"touristes\"\u00bb.\nNel 1873 venne fondata la sezione di Roma del Club Alpino Italiano che nel 1903 fece costruire il \"rifugio Umberto I\" (attuale rifugio Massimo Rinaldi) a quota 2108\u00a0metri. La presenza del rifugio, che per la prima volta offriva un punto di ristoro a scalatori ed escursionisti, favor\u00ec l'arrivo di pi\u00f9 visitatori, che iniziarono a divenire sempre pi\u00f9 numerosi. Fu cos\u00ec che nel 1923 nacque la sezione reatina del CAI, e nel 1930 venne eretto un secondo rifugio, la capanna Trebiani. Il nome del Terminillo era ormai diventato noto tra gli esponenti dell'aristocrazia romana: nel solo inverno 1931, la capanna Trebiani ospit\u00f2 ben 1300 gitanti.\nLa nascita della stazione sciistica.\nNegli anni trenta il governo fascista realizz\u00f2 sul monte Terminillo un imponente progetto di valorizzazione turistica, che port\u00f2 la montagna a diventare una vera e propria stazione sciistica con moderne infrastrutture di accesso e di ricettivit\u00e0; pubblicizzata e propagandata come la \"montagna di Roma\", in breve divenne un punto di riferimento per l'intera Italia centrale e in particolare per l'alta borghesia romana. Determinante per il Terminillo fu il ruolo di Benito Mussolini, \"scopritore\" del suo potenziale turistico: secondo Maria Scicolone, l'intuizione gli sarebbe venuta durante un viaggio in aereo da Forl\u00ec a Roma, nel quale avrebbe chiesto al comandante Biseo che montagna fosse quella che stavano sorvolando. In realt\u00e0 alla realizzazione del progetto contribuirono diverse personalit\u00e0.\nLa necessit\u00e0 di facilitare l'accesso alla montagna si era affermata innanzitutto tra gli alpinisti e i montanari del luogo, visto il consistente numero di visitatori che gi\u00e0 si registrava e che cresceva di anno in anno. Inoltre, gi\u00e0 da diversi anni, spingevano per lo sfruttamento turistico del Terminillo anche le autorit\u00e0 cittadine di Rieti, nell'ottica di ampliare la platea dei turisti e garantire alla citt\u00e0 un maggiore sviluppo economico: tra questi, il podest\u00e0 Alberto Mario Marcucci, il principe Ludovico Potenziani e il vescovo Massimo Rinaldi (grande appassionato di montagna, soprannominato \"il vescovo scarpone\").\nIl principale artefice della valorizzazione turistica del Terminillo fu Angelo Manaresi, gerarca fascista che aveva notevole influenza su Mussolini, presidente nazionale del CAI nonch\u00e9 comandante del 10\u00ba Reggimento alpini e sottosegretario alla Guerra. Il 24 maggio 1932, nel corso di un comizio tenuto a Rieti nell'anniversario della vittoria, Manaresi promise ai montanari reatini reduci della Grande Guerra di salire con loro fino alla vetta del Terminillo. L'escursione ebbe luogo il 21 dicembre; Manaresi rimase profondamente colpito dalla bellezza del luogo, e promise di sottoporre a Mussolini il progetto per realizzarvi una stazione turistica.\nIl progetto non ebbe difficolt\u00e0 ad essere accolto, perch\u00e9 era funzionale a dare applicazione a diversi principi dell'ideologia fascista, come la politica di valorizzazione delle realt\u00e0 rurali e quella di promozione dell'attivit\u00e0 sportiva. Infine, l'iniziativa soddisfaceva le esigenze della borghesia romana che, con la diffusione dell'abitudine alla \"gita fuori porta\", aspirava a disporre nelle vicinanze di luoghi adatti a trascorrere la villeggiatura. Cos\u00ec, dopo la realizzazione della Via del Mare e la creazione degli stabilimenti balneari di Ostia (la \"spiaggia di Roma\"), il governo fascista si proponeva di individuare un luogo non troppo lontano dalla capitale dove realizzare un polo per la pratica degli sport invernali (la \"montagna di Roma\"), in grado di competere con i pi\u00f9 celebrati centri alpini (troppo distanti per essere raggiunti dall'Italia centrale). A tale scopo vennero prese in considerazione le localit\u00e0 di Campocatino, nel frusinate, e di Monte Zappi, ma alla fine la scelta ricadde sul Terminillo.\nNel gennaio del 1933, poco dopo la visita di Manaresi, lo stesso Mussolini si rec\u00f2 sulla montagna, compiendo l'ascesa a dorso di mulo insieme a moglie e figli; anche lui si disse \u00abimpressionato dalla bellezza del massiccio montuoso\u00bb. Fu cos\u00ec che il progetto prese il via: nello stesso mese di gennaio 1933, Mussolini ordin\u00f2 al podest\u00e0 di Rieti, Marcucci, la costruzione di un'ampia strada che da Lisciano si arrampicasse sul Terminillo: la Via Terminillese (statale 4 bis). Il primo tronco (fino a Pian de' Rosce) fu inaugurato gi\u00e0 nel dicembre del 1933 e la parte rimanente venne completata nel 1935. La strada si diramava dalla Via Salaria e fu progettata con criteri ingegneristici moderni, per rendere l'ascesa degli automezzi pi\u00f9 agevole possibile. La sua costruzione fu fortemente enfatizzata dalla propaganda del regime: al suo termine (Campoforogna) fu eretto un cippo a memoria dei \"martiri della rivoluzione fascista\", mentre al suo inizio (Lisciano) fu posta una colonna di granito con l'iscrizione:\nIl turismo \"elitario\" borghese (1935-1960).\nCon la realizzazione della strada, in breve tempo sorsero numerose strutture ricettive: nel 1936 viene aperto il primo albergo, il \"Savoia\", seguito nel 1939 dal \"Roma\".\nGrazie all'azione del principe Ludovico Potenziani, la stazione si dot\u00f2 ben presto anche di impianti di risalita: nel 1934 fu costituita la \"Societ\u00e0 Anonima Funivie del Terminillo\" (spin-off dell'industria bellica \"Societ\u00e0 Romana Costruzioni Meccaniche\" di cui Potenziani era presidente), che progett\u00f2 di costruire tre funivie sul Terminillo (Pian de Valli-Terminilluccio, Campoforogna-Terminilluccio, e Terminilluccio-Terminilletto), per un investimento totale di quattro milioni di lire. Di queste fu infine realizzata solo la prima, che venne inaugurata il 26 gennaio 1938 alla presenza di importanti autorit\u00e0 civili e religiose, ed \u00e8 tutt'ora funzionante; inoltre nel gennaio del 1940 la societ\u00e0 mise in funzione una sciovia sulla pista delle Carbonaie, tra i primi impianti di quel tipo ad essere realizzati in Italia. Il villaggio venne inoltre dotato di edifici civili e religiosi quali il governatorato, la caserma della Guardia Forestale, e una piccola chiesetta (realizzata dall'Associazione Nazionale Alpini nel 1940).\nDopo la prima visita del gennaio 1933, Mussolini torn\u00f2 pi\u00f9 volte sulla montagna: negli anni seguenti il dittatore cominci\u00f2 a compiere frequenti gite sul Terminillo, durante le quali alloggiava in un appartamento che gli veniva appositamente riservato nell'hotel Roma, gite che gli permettevano di praticare attivit\u00e0 sportive (alle quali si dedicava assiduamente, anche se con scarsi risultati), e anche di incontrare Clara Petacci lontano da occhi indiscreti.\nLe visite di Mussolini, per\u00f2, non erano solo momenti di piacere. In quegli anni, infatti, il Terminillo divenne un importante strumento di propaganda del regime: nel 1937, il presidente del CAI Manaresi scrisse che, per la causa delle montagne, \u00abdue giorni trascorsi da Mussolini sul monte Terminillo sono pi\u00f9 preziosi di cento discorsi, risme di saggi e folle di comitati\u00bb. Mussolini, infatti, si faceva spesso fotografare sulla neve per promuovere la pratica sportiva e il turismo montano; nelle foto veniva ritratto con gli sci o sullo slittino, a volte addirittura a torso nudo. In realt\u00e0, secondo le testimonianze degli istruttori che lo assistevano, il duce non era un abile sciatore e nelle sue visite si limitava a fare qualche passo con gli sci ai piedi.\nLa pubblicizzazione delle visite di Mussolini port\u00f2 una grande fama al Terminillo, che divenne in pochi anni una meta ambita da molti personaggi in vista: tra gli altri, decisero di costruirsi una villa sul Terminillo l'ex re dell'Afghanistan Am\u0101null\u0101h Kh\u0101n, il principe e cameriere segreto del Papa Francesco Chigi della Rovere, il colonnello Mario de Bernardi e l'avvocato penalista Bruno Cassinelli. Ad aumentare la fama del Terminillo contribu\u00ec anche il giro d'Italia: a partire dal 1936 e per quattro anni consecutivi, la scalata del Terminillo entr\u00f2 a far parte della corsa rosa divenendo una delle tappe \"clou\". Per l'occasione fu introdotta per la prima volta la modalit\u00e0 della corsa a cronometro. Durante la seconda guerra mondiale il Terminillo non sub\u00ec particolari danni (fatta eccezione per l'accidentale distruzione del rifugio Umberto I); nelle sue strutture alberghiere si rifugiarono molte famiglie altolocate, in fuga dai bombardamenti delle citt\u00e0, e furono istituiti sanatori per curare i feriti di guerra.\nAl termine delle ostilit\u00e0, la montagna torn\u00f2 ad essere un luogo di villeggiatura ambito dalla borghesia romana: tra gli anni quaranta e cinquanta, infatti, il Terminillo divenne un punto di ritrovo della \"Roma bene\" e fu teatro di molti eventi mondani della \"dolce vita\" dell'epoca: fu frequentato abitualmente da esponenti del mondo politico (ad esempio Togliatti e Nilde Iotti o il presidente del consiglio Pella), da nobili e aristocratici (come i duchi Parodi Delfino e l'ex re Faruq I d'Egitto), nonch\u00e9 da famosi attori e registi cinematografici (come Anita Ekberg, Gino Cervi, Ugo Tognazzi, Vittorio Gassman, Marcello Mastroianni, Jean Sorel, Gina Lollobrigida, Bice Valori, Paolo Panelli, Antonello Falqui, Luciano Enner, Giuliano Gemma, Raf Vallone, Massimo Girotti, Rossana Podest\u00e0, Eleonora Rossi Drago, Bruno Modugno, Carla Del Poggio, Anna Maria Ferrero, Marina Vlady Versois, Tina Pica, Luigi Zampa ed Eduardo De Filippo).\nQuesto port\u00f2 la montagna a divenire teatro per diversi avvenimenti di gossip e di cronaca rosa: ad esempio il matrimonio di Gina Lollobrigida con Milko Skofic, nel 1949, la morte della figlia di Eduardo De Filippo, nel 1960, l'incidente aereo del 1955 nel quale perse la vita l'attrice ed ex Miss Italia Marcella Mariani e l'incontro tra Vittorio Gassman e la futura seconda moglie Diletta; il Terminillo divenne inoltre location fissa per molti film di Cinecitt\u00e0. Proseguirono inoltre i lavori di attrezzaggio della stazione sciistica gi\u00e0 iniziati prima della guerra; nel 1949 cominci\u00f2 l'edificazione di un'imponente Chiesa dedicata a San Francesco, a dominio della Valle Santa (completata nel 1964). Negli anni cinquanta venne costruita sul versante nord una seconda strada di accesso al Terminillo (la strada provinciale 10 Leonessa-Campoforogna) e nel 1958 venne realizzato dalla cassa per il Mezzogiorno un vero e proprio acquedotto a servizio della stazione sciistica (che assicurava l'approvvigionamento idrico tramite lo sfruttamento di tre sorgenti poste sul monte di Cambio e imponenti impianti di sollevamento).\nIl turismo di massa (1960-1980).\nNel corso degli anni sessanta il Terminillo conobbe una decisa mutazione nella clientela che lo frequentava, che divenne molto pi\u00f9 numerosa e massiccia, ma di estrazione decisamente pi\u00f9 popolare. Infatti, grazie al boom economico che interess\u00f2 tutta l'Italia, ampie fasce della popolazione furono messe nella condizione di potersi permettere le vacanze sul Terminillo che prima erano un lusso per pochi; d'altro canto il miglioramento delle vie di comunicazione, e in particolare la massiccia costruzione di autostrade come l'Autosole, rese maggiormente accessibili anche dal Centro Italia le stazioni sciistiche alpine come Cortina, Saint Moritz e Courmayeur, che l'alta borghesia inizi\u00f2 a preferire e a considerare pi\u00f9 \"chic\" ed esclusive.\nIl Terminillo pertanto conobbe un nuovo tipo di turismo, meno esclusivo e pi\u00f9 di massa, e raggiunse l'apice dello sviluppo e delle presenze turistiche; dagli anni cinquanta agli anni settanta fu la localit\u00e0 sciistica di riferimento per tutto il Centro Italia. Per soddisfare l'accresciuta domanda, nacquero in quegli anni un gran numero di nuove strutture ricettive e decine di abitazioni residenziali private: \u00abnei sogni della borghesia romana \"videoregistratore e pantofole\", oltre alla villetta a Fregene, c'\u00e8 l'appartamento al Terminillo\u00bb. Questa grande espansione urbanistica \u00e8 oggi valutata negativamente, perch\u00e9 considerata eccessiva, speculativa, ambientalmente impattante e architettonicamente inadatta al contesto montano. Furono notevolmente ampliate anche le piste da sci, con la realizzazione (sia da parte della \"Societ\u00e0 Funivie\" che da parte di privati) di nove ulteriori impianti di risalita.\nIl declino e i tentativi di rilancio (1980-2010).\nDagli anni ottanta in poi, le presenze turistiche sul Terminillo hanno sub\u00ecto un forte calo, che ha portato tutta la montagna ad un progressivo declino. Le ragioni di tale crisi sono da ricercare principalmente nella sempre pi\u00f9 forte concorrenza delle stazioni sciistiche abruzzesi che in tale periodo divennero meglio gestite ed attrezzate e che, pur essendo pi\u00f9 distanti da Roma, in seguito alla costruzione dell'autostrada A24 (1970) divennero pi\u00f9 facili da raggiungere rispetto al Terminillo, servito dalla sola statale Salaria. Inoltre alla crisi contribuirono anche l'irrazionale gestione degli impianti esistenti e soprattutto la diminuzione delle precipitazioni nevose.\nCon la prima flessione delle presenze, alla met\u00e0 degli anni settanta, emerse la necessit\u00e0 di rilanciare il Terminillo, in particolare realizzando impianti di innevamento artificiale, sfruttando maggiormente il versante leonessano (orientato a nord e quindi soggetto a nevicate maggiori e pi\u00f9 durature) e collegandolo al versante reatino con un impianto di risalita (allo scopo di unificare le due stazioni sciistiche di Pian de' Valli e Campostella).\nI primi progetti erano particolarmente consistenti ed ambiziosi: il primo fu elaborato nel 1974 dall'ente provinciale per il turismo di Rieti e prevedeva di quadruplicare gli impianti e di triplicare le piste. Da allora se ne sono succeduti molti altri, seguiti tuttavia da scarsi esiti: infatti la nascente sensibilit\u00e0 ambientalista (contraria all'ulteriore sfruttamento sciistico della montagna a scapito della qualit\u00e0 ambientale) e la litigiosit\u00e0 dell'ambiente politico e imprenditoriale locale, impedirono la realizzazione di investimenti atti a rinnovare, modernizzare ed ampliare gli impianti; al contrario, le strutture a servizio dei turisti arrivarono addirittura a ridursi, dal momento che molti impianti, giunti a scadenza trentennale naturale, non furono sostituiti e dovettero essere dismessi per mancanza di manutenzione, lasciando i loro ruderi alle intemperie. Tutt'oggi i resti dei vecchi impianti sono ben visibili per esempio sul Monte Terminilletto (pista Conetto) oppure in zona Rialto ed anche verso il Comune di Cantalice (pista Cardito Nord). Il calo dell'affluenza ebbe inoltre la conseguenza di rendere progressivamente sovrabbondanti le strutture alberghiere esistenti, molte delle quali sono state chiuse e riconvertite in condomini o residences.\nProgetto TSM (2010-oggi).\nSu spinta della provincia di Rieti, nel 2009 la regione Lazio (giunta Marrazzo) approv\u00f2 una spesa di 20 milioni di euro per rinnovare e aumentare le strutture sciistiche del Terminillo, fondi stanziati dalla giunta Polverini nel dicembre 2012. Il progetto di rilancio, denomonato T.S.M. (Terminillo Stazione Montana), venne elaborato dai comuni del comprensorio insieme alla provincia di Rieti, dopo una lunga e faticosa ricerca di un accordo tra gli stessi, e presentato al pubblico il 27 dicembre 2014, con previsione di apertura dei cantieri entro il 2015. Prevedeva sia l'ammodernamento degli impianti che la realizzazione di nuovi percorsi paesaggistici e nuovi rifugi, nonch\u00e9 l'unione del versante ovest con quello leonessano (est).\nTuttavia il progetto non ottenne l'approvazione della regione Lazio: infatti, nel settembre del 2015, i tecnici regionali lo bocciarono in fase di valutazione di impatto ambientale, costringendo i proponenti ad apportare delle modifiche al fine di ridurre l'impatto sulla montagna.\nDopo un lungo contraddittorio tra Regione e Comuni, che port\u00f2 a una forte riduzione degli interventi previsti, nell'aprile del 2017 il progetto rivisitato venne sottoposto alla regione Lazio. Tuttavia, nel marzo del 2018 anche questo fu bocciato, per via dell'impatto ambientale considerato ancora eccessivo. Pertanto i proponenti hanno avviato una nuova revisione del progetto, apportando le modifiche richieste per ridurre ulteriormente l'impatto ambientale, e nel giugno del 2019 lo hanno sottoposto per la terza volta al giudizio della regione Lazio. Dopo oltre 10 anni dallo stanziamento, il progetto di rilancio non vede ancora la sua realizzazione. Soltanto il Comune di Leonessa, dal 2009 in poi, \u00e8 riuscito a rinnovare l'intera impiantistica esistente, accordandosi in anticipo con le imprese appaltatrici.\nNel dicembre 2020 la Regione Lazio ha approvato in via definitiva il progetto TSM, compreso il collegamento sciistico tra i due versanti. Ma nel maggio 2021 il Ministero dell'Ambiente ha sollevato ulteriori questioni ambientali, in realt\u00e0 mai poste in passato a Regioni come Abruzzo o Trentino Alto Adige, quando investirono centinaia di milioni di euro per realizzare seggiovie, ovovie e funivie. Peraltro la provincia di Rieti, sempre nel mese di maggio, ritenne facilmente superabili le questioni poste dal Ministero.\nTurismo.\nLa vicinanza con la capitale ha fatto s\u00ec che venga colloquialmente indicata come \"la montagna dei romani\": i turisti provenienti dalla capitale ne frequentano infatti spesso le piste sciistiche; inoltre l'appellativo si pu\u00f2 anche spiegare col fatto che, a differenza delle altre cime oltre i 2000 metri dell'Appennino centrale, il Terminillo \u00e8 spesso visibile da Roma, specie nelle limpide giornate invernali, nelle quali appare l'intera montagna innevata. Il flusso turistico \u00e8 consistente anche dalla province di Terni e Viterbo. \nGrazie alle strade molto pi\u00f9 larghe delle normali vie di montagna appenniniche, Terminillo \u00e8 spesso meta di raduni motociclistici e automobilistici, in particolare nei mesi estivi, quando la strada panoramica che collega Pian de' Valli al paese di Leonessa torna completamente percorribile.\nStazioni sciistiche.\nIl massiccio ospita due stazioni sciistiche, una pi\u00f9 nota e frequentata sul versante meridionale che prende il nome direttamente dal massiccio (\"Terminillo\") e posta in localit\u00e0 Pian de' Valli (1640\u00a0m s.l.m.), l'altra posta sul versante opposto settentrionale (\"Campo Stella\"), geograficamente non collegate tra loro. Entrambe le stazioni hanno un bacino potenziale di utenza che copre l'Umbria, tutto il Lazio settentrionale, cio\u00e8 la provincia di Rieti e quella di Viterbo, e parte della provincia di Roma.\nLa stazione meridionale del \"Terminillo\" \u00e8 situata a 20\u00a0km dalla citt\u00e0 di Rieti con cui \u00e8 collegata attraverso la Strada statale 4 bis del Terminillo. Dispone di 4 impianti di risalita dislocati tra i 1500 e 1864 metri di quota, 40\u00a0km di piste dedicate allo sci alpino e 20\u00a0km di tracciati dedicati allo sci nordico, oltre alla presenza di buone strutture ricettive. \u00c8 ancora funzionante la funivia storica realizzata nel 1938, nella cui stazione di partenza vi sono le decorazioni realizzate dal pittore tardo-futurista Achille Dal Lago; la stazione a monte \u00e8 stata progettata dall'arch. Tadolini, noto in zona anche per il progetto della \"villa Chigi\". Nel biennio 2005-2007, all'interno di un piano di riammodernamento degli impianti, sono state installate nuove seggiovie quadriposto ed \u00e8 previsto un piano complessivo di estensione del chilometraggio delle piste, per completare il collegamento con la Vallonina e gli impianti di Campo Stella. Unica in tutto il Centro Italia \u00e8 l'illuminazione delle piste per lo sci di fondo utilizzabili anche in piena notte.\nEscursionismo.\nTerminillo offre anche possibilit\u00e0 di sviluppo turistico di tipo escursionistico. L'alpinismo e l'arrampicata infatti sono attivit\u00e0 praticate sul Terminillo da oltre un secolo.\nItinerari.\nDiversi sentieri montani portano in vetta o su cime secondarie, da entrambi i versanti. Dalla cima la vista spazia a 360\u00b0 sulla sottostante piana di Rieti, su tutta la Sabina fino alla campagna romana, sui monti dell'alto Lazio (Monte Pozzoni), i Monti Sibillini, i Monti della Laga, il Gran Sasso d'Italia, i monti del Cicolano, le Montagne della Duchessa, il massiccio del Monte Velino e i Monti Carseolani.\nRifugi.\nSul Terminillo sono attivi due rifugi, gestiti dal Club Alpino Italiano di Rieti:\nInfrastrutture e trasporti.\nStrade.\nLe principali strade di accesso al Terminillo sono la strada regionale 4 bis del Terminillo (detta \"via Terminillese\"), che ha inizio a Rieti, e la strada provinciale 10 della Sella di Leonessa, che ha inizio a Leonessa. Una terza strada ha inizio a Micigliano ma \u00e8 sterrata e generalmente inaccessibile ai veicoli. Da Roma, Terni e L'Aquila si arriva al Terminillo raggiungendo Rieti (da Roma con la strada statale 4 Salaria, da Terni attraverso la superstrada Rieti-Terni e dall'Aquila con la statale 17 passando per Antrodoco-Cittaducale), per poi uscire allo svincolo \"Nucleo industriale\" e percorrere la Terminillese. Da Ascoli Piceno invece \u00e8 preferibile raggiungere Leonessa e percorrere la strada provinciale 10 e la Sella di Leonessa.\nTrasporto pubblico.\nPer quanto riguarda il trasporto pubblico, Rieti \u00e8 raggiungibile via treno da Terni e L'Aquila, tramite la ferrovia Terni-Sulmona, e da Roma tramite autobus regionale Cotral (che collega il capolinea bus della stazione di Rieti con la stazione di Roma Tiburtina o di Fara Sabina sulla linea metropolitana FL1). Dalla stazione di Rieti si prosegue con la linea urbana 513 dell'ASM Rieti (biglietto singolo di 90 centesimi). Dal 2014 il servizio \"Trenobus\" permette di raggiungere il Terminillo da Terni con un unico biglietto, valido per il treno e per il bus 513.\nManifestazioni sportive.\nCiclismo.\nIl Terminillo ha pi\u00f9 volte ospitato, nella localit\u00e0 di Campoforogna a quota 1670\u00a0m, l'arrivo di tappa del Giro d'Italia. In particolare il Terminillo (Campoforogna) \u00e8 la salita con il maggior numero di arrivi in salita al Giro (9 volte). Numerosi inoltre i transiti in cima alla Sella di Leonessa, l'ultimo nel 2007.\nLa salita del Terminillo, fino alla Sella di Leonessa (1885\u00a0m), versante meridionale da Vazia-Rieti \u00e8 considerata una delle ascese pi\u00f9 dure del Centro-Italia, assieme a quella del Gran Sasso (Campo Imperatore) e del Blockhaus, sia per il dislivello totale (1390\u00a0m), che per la lunghezza (21,3\u00a0km) e le pendenze (media 6,5% con punte fino al 13%). Un po' pi\u00f9 dolce e pi\u00f9 breve (15,4\u00a0km al 6,1 % media con punte del 10%) la scalata dal versante settentrionale di Leonessa. Un terzo versante, sterrato e altamente suggestivo, \u00e8 quello ad est che sale lungo le pendici di Monte Elefante passando per Micigliano (circa 14 Km al 7,3% di pendenza media). A livello amatoriale \u00e8 sede ogni anno di una gran fondo e medio fondo che si tiene abitualmente nel mese di luglio con partenza da Rieti, giro occidentale del massiccio fino a Leonessa, la scalata del Terminillo dal versante settentrionale fino alla Sella di Leonessa lungo la Val Leonina ed infine ridiscesa a Rieti. Alla corsa Tirreno-Adriatico due tappe con arrivo sul Terminillo sono state vinte dal colombiano della Movistar Nairo Quintana (nella 5\u00aa tappa nel 2015 e nella 4\u00aa nel 2017).\nAutomobilismo.\nDa ricordare, tra le manifestazioni sportive, la ormai famosa \"Coppa Bruno Carotti\", cronoscalata automobilistica del Campionato Italiano Velocit\u00e0 Montagna (CIVM) organizzato dall'ACI di Rieti. Il tracciato si snoda lungo la Strada Statale 4 bis del Terminillo ed ogni anno raccoglie numerosi partecipanti, essendo valida anche per il campionato europeo per la stessa specialit\u00e0. La partenza avviene alle pendici della montagna all'altezza della colonnina di Lisciano (RI) (ultimo paesino salendo lungo la \"terminillese\" situato a 595\u00a0m s.l.m.), la lunghezza del tracciato \u00e8 di circa 15\u00a0km con arrivo in localit\u00e0 Campoforogna (1630\u00a0m s.l.m.).\nCorsa in montagna.\nHa ormai raggiunto rilevante importanza anche la \"Sky race\", gara di corsa in montagna snodata lungo i sentieri del CAI, con partenza dalla colonna di Lisciano ed arrivo nella pista d'atletica dell'impianto d'altura dei Cinque Confini.\nCinema.\nIl Terminillo, sia per gli esterni che negli interni degli alberghi, \u00e8 stato il set per le riprese di numerosi film; in particolare, tra gli anni sessanta e gli anni ottanta, rappresent\u00f2 una location abituale per molti film della commedia all'italiana, con attori come Vittorio De Sica, Alberto Sordi e Enrico Montesano. Tra di essi si ricordano:\nInoltre, nel febbraio del 2016 e 2017, il Terminillo \u00e8 stato sede di un piccolo festival cinematografico dedicato alla commedia italiana e denominato \"Terminillo Film Festival\", che ha visto la partecipazione di Raoul Bova, Maurizio Mattioli, Enrico Vanzina e Paolo Genovese, ma non \u00e8 stato successivamente riorganizzato."}
{"id": "453827", "revid": "5456", "url": "https://it.wikipedia.org/wiki?curid=453827", "title": "Luigi V l'Ignavo", "text": ""}
{"id": "453829", "revid": "767487", "url": "https://it.wikipedia.org/wiki?curid=453829", "title": "Michael Finley", "text": "Carriera.\nLa scelta di Phoenix e lo scambio a Dallas.\nMichael Finley va al college a Wisconsin e viene scelto al primo giro del draft NBA 1995 dai Phoenix Suns come 21\u00aa scelta assoluta. Per le aspettative che si hanno su di lui, disputa una prima stagione davvero ottima, con 15 punti di media a partita, finendo terzo per il premio rookie of the year e con l'inclusione nel primo quintetto delle matricole. Esordisce anche nei play-off dove per\u00f2 i Suns perdono in 4 partite dai San Antonio Spurs, anche a causa dei numerosi infortuni che hanno colpito la squadra. A met\u00e0 della stagione 1996-97 i Suns, nonostante l'ottima prima annata, lo cedono ai Dallas Mavericks insieme a Sam Cassell, per l'opportunit\u00e0 di poter acquistare uno dei migliori playmaker NBA come Jason Kidd.\nLe stagioni a Dallas.\nAbituato ad una squadra con una mentalit\u00e0 vincente e con ottime possibilit\u00e0 di fare bene nei play-off, Finley si smarrisce un po' a Dallas, squadra perennemente nelle parti basse della classifica della Western Conference. Finley non gioca i play-off per numerosi anni, ma dalla stagione 1997-98 si notano dei cambiamenti, con l'arrivo in panchina di un coach dalla lunga esperienza come Don Nelson, che ama far correre la sua squadra; inoltre la franchigia viene comprata da Mark Cuban, un giovane proprietario che si dimostra eccentrico ma dalla volont\u00e0 di migliorare la squadra e di spendere senza problemi.\nLa stagione 1998-99 vede l'arrivo di due giocatori che in quel momento passano sotto silenzio, ma che successivamente diventeranno fondamentali per la squadra, ovvero il tedesco Dirk Nowitzki e il canadese Steve Nash. La sua stagione successiva \u00e8 stata la migliore a livello individuale: di media ha tenuto 22,3 punti e 6,3 rimbalzi. Lentamente Dallas risale le posizioni della Conference con il gioco brioso e volto quasi esclusivamente all'aspetto offensivo di Nelson. I play-off vengono centrati nella stagione 2000-01 guidati dal terzetto Finley-Nowitzki-Nash, che vengono rinominati \"Big Three\". Nei play-off i Mavericks passano il primo turno battendo gli Utah Jazz in 5 partite e dovendo poi inchinarsi davanti agli Spurs di Tim Duncan. L'anno dopo succede pressappoco la stessa cosa; dopo un buon primo turno in cui a fare le spese dei Mavs sono i Minnesota Timberwolves, Dallas viene eliminata al secondo turno, questa volta dai Sacramento Kings.\nI play-off della stagione 2002-03 sono i primi ad avere il primo turno alla meglio delle sette partite; Dallas gioca contro i Portland Trail Blazers e si porta avanti 3-0, risultato che con la vecchia formula l'avrebbe qualificata al secondo turno. Si fa invece rimontare fino al 3-3 e deve vincere gara-7 per passare il turno. Nel secondo turno, sfruttando anche l'infortunio a Chris Webber, battono i Kings in 7 partite. L'accesso alla finale della Conference li vede contrapposti agli Spurs, ma questa volta sono i Mavericks a dover fare i conti con un infortunio. Nowitzki infatti si fa male al ginocchio e Nash e Finley non riescono a trascinare la squadra alla finale NBA, perdendo 4-2.\nL'anno dopo \u00e8 la stagione pi\u00f9 buia, i Mavericks vengono eliminati al primo turno dai Kings, e nell'estate 2004 i \"Big Three\" vengono divisi, con il ritorno di Nash ai Suns. Inoltre alla met\u00e0 della stagione successiva vi \u00e8 l'abbandono di Nelson che viene sostituito da Avery Johnson, coach dalla pi\u00f9 spiccata mentalit\u00e0 difensiva. Nei play-off Dallas batte gli Houston Rockets in 7 gare, ma deve poi arrendersi proprio ai Suns di Nash.\nLa volont\u00e0 di vincere il titolo e il successo con gli Spurs.\nFinley desidera assolutamente vincere un titolo e date tutte le precoci eliminazioni ai play-off dei Mavericks decide di cambiare squadra. Accetta una cospicua diminuzione dello stipendio e la probabile esclusione dal quintetto base pur di accasarsi nella squadra campione NBA, i San Antonio Spurs nell'estate 2005. La stessa procedura era stata fatta anche da Nick Van Exel e per la stagione 2005-06 gli Spurs vedono in quintetto i soliti Mohammed, Duncan, Bowen, Gin\u00f3bili e Parker, e dalla panchina due stelle NBA come Finley e Van Exel. Gli Spurs conseguono il miglior record della Conference e dopo aver eliminato al primo turno i Kings si trovano di fronte proprio i Mavericks, ex squadra di Finley. In una serie emozionantissima e terminata solo dopo un supplementare della settima partita a prevalere sono i Mavericks, che arriveranno in Finale (poi persa contro i Miami Heat, squadra a cui lo stesso Finley fu accostato prima del passaggio agli Spurs).\nNella stagione 2006-07 per\u00f2 riesce finalmente a coronare il suo sogno vincendo l'anello di campione NBA, vincendo la serie finale con uno schiacciante 4-0 sui Cleveland Cavaliers dell'astro nascente LeBron James.\nNei play-off dell'anno successivo, San Antonio cade per mano dei Lakers, ma a 35 anni Finley decide di restare, prolungando il contratto per altre due stagioni.\nUltimo assalto al titolo.\nNell'ultimo anno di contratto, Finley vede diminuire di molto il suo minutaggio, e chiede agli Spurs di lasciarlo libero per tentare di vincere un ultimo titolo in una squadra di alto livello; l'allenatore Gregg Popovich lo accontenta e sottolinea la grande professionalit\u00e0 mostrata dal giocatore in tutta la sua permanenza a San Antonio.\nFinley viene tagliato il 1\u00ba marzo 2010. Tre giorni dopo, i Boston Celtics annunciano di aver raggiunto un accordo verbale col giocatore, il cui acquisto viene ufficializzato nei giorni successivi. Con bianco-verdi arriva a disputare un'altra finale NBA, persa per\u00f2 contro i Lakers per 4 a 3."}
{"id": "453831", "revid": "838137", "url": "https://it.wikipedia.org/wiki?curid=453831", "title": "Partito Politico Riformato", "text": "Il Partito Politico Riformato (\"Staatkundig Gereformeerde Partij\", SGP) \u00e8 un partito politico cristiano conservatore dei Paesi Bassi.\nStoria.\nIl SGP \u00e8 stato fondato nel 1918, da alcuni esponenti del Partito Anti-Rivoluzionario, cristiano-protestante. \u00c8 il partito politico olandese pi\u00f9 antico. \u00c8 presente in parlamento fin dal 1922, anche se la sua compagine elettorale, dal 1956 in poi, \u00e8 sempre stata di 2 o 3 deputati. \u00c8 un partito cristiano conservatore, vicino alla Chiesa Olandese Riformata, di matrice calvinista. L'appellativo \"riformato\" (\"Gereformeerde\"), infatti, non va intesto in accezione politica, ma religiosa; quindi \"calvinista\". \u00c8 vicino all'Unione Cristiana, altro partito cristiano-protestante con il quale collabora in parlamento e si collega per le europee. Questi due partiti, infatti, sono detti \"klein Christelijk\" (piccoli cristiani), per distinguerli dall'Appello Cristiano Democratico, per molti anni il maggiore partito politico olandese.\nFin dalla fondazione le donne sono state escluse dalla vita politica del partito. Solo dall'aprile 2006 le donne hanno potuto iscriversi al partito ed esercitare il diritto di voto, rimanendo escluse dall'elettorato passivo. Nell'aprile 2010 la Suprema Corte ha dichiarato tale esclusione dall'elettorato passivo illegittima e contraria alla Costituzione.\n\u00c8 uno dei pochi partiti politici olandesi favorevoli alla reintroduzione della pena di morte.\nAlle politiche anticipate del 2006, il quadro politico olandese si \u00e8 particolarmente complicato. Nelle elezioni si \u00e8 rafforzato, infatti, il Partito Socialista Olandese, il partito pi\u00f9 a sinistra, che ha guadagnato ben 17 seggi, ed ha ottenuto un buon risultato il Partito della Libert\u00e0, liberal-conservatore nato da una scissione dei liberali, che ha conquistato 9 seggi. Hanno perso consensi tutti i partiti maggiori: il CDA (-3), il PvdA (-10), il VVD (-6) la Lista Pim Fortuyn (-8), che non ha pi\u00f9 deputati. SGP ha mantenuto i 2 seggi delle precedenti elezioni.\nIl 1\u00ba luglio 2009 ha aderito al gruppo Europa della Libert\u00e0 e della Democrazia e dal 16 giugno 2014 aderisce al Gruppo dei Conservatori e dei Riformisti Europei.\nPrincipi e punti di vista.\nPrincipi.\nNel suo statuto, l'SGP ha formulato le sue basi come segue:\n\"Il partito procede sulla base della Parola di Dio, come \u00e8 confessato negli\nArticoli da 2 a 7 della Confessione olandese. Sostiene pienamente e\nincondizionatamente le Tre forme di unit\u00e0, come stabilito nel\nSinodo Nazionale, tenutosi a Dordrecht tra il milleseicento diciotto e il millenovecentodiciannove. \nQuindi confessa l'assoluta autorit\u00e0 della Parola di Dio (alla pura versione di Re Giacomo)\nsu tutte le aree della vita e quindi anche sulla base della politica e\ndella vita sociale come elaborato nel programma.\"\n\u00c8 interessante notare che, secondo gli stessi statuti, il partito non punta principalmente alla maggioranza dell'elettorato, ma principalmente per il mantenimento e l'effetto dei principi che professa. Questo \u00e8 il motivo per cui l'SGP \u00e8 anche definito come \"un beginselpartij\", ossia \"partito di principio\".\nTeocrazia.\nSecondo il programma principale, il partito riformato cerca un governo che sia organizzato secondo l'esempio della Bibbia.\nL'SGP respinge le espressioni pubbliche delle religioni non cristiane, ma si propone di essere coscienzioso. Secondo Van der Vlies, ex leader del SGP, il governo non ha alcun compito nel settore privato, a condizione che non vi siano eccessi.\nL'SGP mantiene il vecchio testo dell'articolo 36 del credo olandese. In esso l'obiettivo \u00e8 menzionato:\n\"E il loro (dal governo) ufficio non \u00e8 solo per prestare attenzione e per sorvegliare la polizia, ma anche per tenere la mano del santo servizio in chiesa; per scongiurare e spegnere ogni idolatria e falsa religione, per distruggere il regno dell'anti-cristo e per portare il regno di Ges\u00f9 Cristo a predicare la parola del Vangelo ovunque.\"\nLe \"21 parole\" (per respingere e sradicare l'idolatria e la falsa religione, per distruggere il regno dell'anti-cristo) erano particolarmente rivolte contro la Chiesa cattolica romana. Il sinodo delle Chiese riformate le cancell\u00f2 nel 1905. Inoltre, non furono pi\u00f9 seguite dal Riformato Partito Anti-Rivoluzionario (ARP). Tuttavia, l'SGP ha voluto mantenerli e ha trovato la ragione della sua esistenza.\nQuesto articolo del credo olandese pu\u00f2 essere trovato nell'articolo 4 del Programma dei principi dell'SGP come segue:\n\"\"La legislazione e l'amministrazione non devono ostacolare la predicazione del Vangelo, ma devono promuoverla. La Chiesa di Cristo deve essere distinta da ogni associazione e deve essere protetta secondo i propri diritti. Di conseguenza propaganda incredulit\u00e0, false religioni e le ideologie anticristiane devono essere esclusi dal governo dalla vita pubblica.\" \"\nQuando Van der Vlies in un'intervista \u00e8 stato chiesto a questo proposito, ha dato la seguente reazione:\n\" \"Nella tradizione protestante non vengono uccisi atei o persone con opinioni diverse. Non \u00e8 mai stato l'intenzione dell'autore della confessione olandese di fede Guido de Br\u00eas. La Bibbia afferma che non sar\u00e0 fatto con la forza o con la forza, ma dallo Spirito di Dio.\"\" \nNella commemorazione del novantesimo anniversario dalla fondazione del partito nell'ottobre 2008 \u00e8 stata messa in evidenza la nuova linea di condotta del partito volta a non pretendere pi\u00f9 la costituzione di una teocrazia, preferendo la ricerca di una politica conforme ai dettami della Bibbia. Il motivo \u00e8 che, secondo il parere del SGP, il concetto di teocrazia evoca malintesi. Van der Vlies ha aggiunto all'annuncio che l'accordo non puntava ad un cambio ideologico, naturalmente, ma alla riformulazione della stessa idea."}
{"id": "453834", "revid": "508036", "url": "https://it.wikipedia.org/wiki?curid=453834", "title": "Santuario di Nostra Signora di Montallegro", "text": "Il santuario basilica di Nostra Signora di Montallegro \u00e8 un luogo di culto cattolico situato nella frazione di Montallegro nel comune di Rapallo, nella citt\u00e0 metropolitana di Genova. L'edificio \u00e8 posto su un colle a circa 612 m s.l.m.\nConsiderato tra i principali santuari mariani del territorio metropolitano genovese e della Liguria, fu edificato dalla popolazione rapallese tra il 1557 e il 1558, assieme all'annesso ricovero per pellegrini, dopo l'apparizione della Vergine Maria avvenuta, secondo la tradizione, il 2 luglio 1557 al contadino Giovanni Chichizola. L'attuale facciata marmorea \u00e8 risalente al rifacimento compiuto dall'architetto milanese Luigi Rovelli nel corso del 1896, ed inaugurata con solenne cerimonia il 21 giugno di quell'anno.\nLa Madonna di Montallegro \u00e8 la patrona della Citt\u00e0 di Rapallo dal 1739, anno in cui venne eletta come santa protettrice della comunit\u00e0 rapallese, del suo capitaneato e delle parrocchie di Santa Margherita Ligure. Tale riconoscimento \u00e8 riprodotto sullo stemma comunale che riporta, dal 28 novembre 1948, il monogramma mariano, formato dalle lettere M e A intrecciate, posto tra i due grifoni sorreggenti la corona reale.\nAssieme alla Madonna dell'Orto \u2014 apparsa a Chiavari il 2 luglio 1610 \u2014 \u00e8 compatrona della diocesi di Chiavari, quest'ultima eretta con bolla papale di Leone XIII il 3 dicembre 1892. L'inno religioso di Nostra Signora di Montallegro, intitolato \"Splende in alto\", \u00e8 stato composto e musicato dal maestro e sacerdote Giovanni Battista Campodonico.\nStoria.\nL'apparizione mariana.\nSecondo la tradizione locale la Vergine apparve nel primo pomeriggio di venerd\u00ec 2 luglio 1557 al contadino Giovanni Chichizola, originario di San Giacomo di Canevale, frazione del comune fontanino di Coreglia Ligure, di ritorno dal mercato ortofrutticolo di Genova. Giunto nell'entroterra rapallese, nelle propriet\u00e0 boschive della famiglia di fazione ghibellina Della Torre, all'altezza del monte Letho (conosciuto dai locali come \"monte di morte\" o \"della morte\" a causa delle numerose scorribande dei briganti), l'uomo - affaticato dal lungo viaggio a piedi e stremato dal caldo - si addorment\u00f2 nei pressi di uno sperone di roccia.\nAll'improvviso, fu destato da un bagliore: al contadino apparve una \"dama vestita d'azzurro e bianco e dall'aspetto grazioso e gentile\", come testualmente riport\u00f2 in seguito ai primi popolani e alle autorit\u00e0 civili e religiose accorsi sul monte. La donna pronunzi\u00f2 solo poche parole, che per la comunit\u00e0 cristiana rapallese risuonano ancora vive:\nPer dar prova della \"miracolosa apparizione\", la Madonna lasci\u00f2 in dono al contadino un quadretto di arte bizantina raffigurante la \"Dormitio Marie\" (il \"Transito di Maria Santissima\"), da donare alla comunit\u00e0 rapallese. Dopo l'improvvisa scomparsa della \"Bella Signora\", sulla stessa roccia in cui era avvenuta l'apparizione cominci\u00f2 inoltre a sgorgare acqua fresca e pura.\nRipresosi dall'eccezionale evento religioso, il contadino di Canevale intraprese quindi il sentiero a ritroso per il borgo di Rapallo per annunciare agli abitanti il messaggio affidatogli dalla Vergine Maria, e quindi raccontarne l'accaduto. Giunse nella cittadella cercando di attrarre l'attenzione dei rapallesi, ma questi, provati dagli scontri tra le fazioni guelfe e ghibelline, inizialmente non considerarono le notizie e le parole del contadino che figur\u00f2 ai loro occhi come un \"visionario\" o un \"esaltato\". Il Chichizola, sconsolato e provato dalla situazione di sfiducia, chiese allora di poter conferire con il locale parroco, l'unica autorit\u00e0 religiosa che avrebbe potuto credergli.\nEd effettivamente il parroco parve dare credito alle parole del contadino (che fu ascoltato e interrogato anche dalle autorit\u00e0 civili della locale podesteria) e assieme ad un gruppo di fedeli si recarono presso il presunto luogo dell'apparizione dove, di fatto, poterono constatare la presenza del citato quadretto bizantino, vicino all'improvvisa e sgorgante fonte d'acqua. Oramai in prossimit\u00e0 della sera, il curato decise di trasportare questa effigie mariana a Rapallo e in un luogo pi\u00f9 sicuro, all'interno della basilica dei Santi Gervasio e Protasio. Il mattino seguente, per\u00f2, la tavoletta fu ritrovata sul monte Letho. Nuovamente il parroco, seguito dal clero e dai reggenti del popolo e autorit\u00e0 si recarono sul luogo dell'evento e con cerimonia pi\u00f9 solenne e religiosa si trasport\u00f2 l'icona nel borgo rapallese, dove fu rinchiusa in un armadietto della parrocchiale. Grande stupore dest\u00f2, il giorno successivo, la nuova scomparsa del quadretto e il ritrovamento dello stesso sul monte ove, oramai acclamata dalla popolazione e \"ufficializzata\" dal clero rapallese, l'immagine mariana voleva essere conservata e venerata.\nCos\u00ec scrisse in uno dei due verbali redatti il 6 agosto 1558 dal vicario dell'arcidiocesi di Genova monsignor Egidio Falceta, quest'ultimo incaricato dall'arcivescovo Gerolamo Sauli nei necessari approfondimenti e indagini del caso:\nLe fasi di edificazione del santuario.\nCon la diffusione del culto religioso verso la Madonna di Montallegro e l'icona bizantina si rese ben presto necessaria la costruzione di un adeguato luogo di preghiera e di ricovero per i sempre pi\u00f9 numerosi flussi di pellegrini. E fu proprio un ospizio per i viandanti e per il clero a sorgere ancor prima di una chiesa vera e propria, anche se gi\u00e0 tra il 1557 e il 1558 fu edificato dagli abitanti un piccolo tempio per la conservazione e l'esposizione del quadretto.\nI lavori per la costruzione di un nuovo luogo di culto furono avviati nel breve, con il supporto e la manodopera degli stessi rapallesi, diretti dal maestro comacino Tommasino Lagomaggiore, che con non poca fatica per il trasporto dei materiali sul colle completarono la prima versione architettonica del santuario, a navata unica, nel 1559. Parallelamente ci si adoper\u00f2 nella realizzazione della mulattiera in ciottoli tra la localit\u00e0 di San Bartolomeo di Borzoli e il monte Letho, un percorso boschivo in salita lungo circa 4\u00a0km.\nAl nuovo santuario fu unito con bolla papale di Gregorio XIII del 1572 il soppresso monastero di Valle Christi, ubicato nella frazione rapallese di San Massimo, mentre alla parrocchia dei Santi Gervasio e Protasio fu affidata definitivamente la gestione del tempio con decreto arcivescovile di monsignor Antonio Maria Sauli dell'8 marzo 1589, nonostante la richiesta presentata dalla vicina comunit\u00e0 parrocchiale frazionale di San Maurizio di Monti.\nNel corso della visita apostolica nel 1582 del vescovo di Novara, monsignor Francesco Bossi, si prescrissero alcune modifiche alla chiesa, sollecitate dallo stesso vescovo novarese. Nei lavori si adegu\u00f2 all'ampliamento dell'altare, collocando sullo stesso una pietra sacra, pi\u00f9 grande, e una maggiore copertura a protezione dalla polvere. Tuttavia, il primo e pi\u00f9 sostanzioso ampliamento del santuario venne realizzato nel corso del 1640 che permise, inoltre, la collocazione dei nuovi altari laterali. Il tempio assunse cos\u00ec le sue attuali dimensioni: 25 metri di lunghezza, 11 di larghezza e 12 di altezza.\nNel 1772 fu ampliata la vicina foresteria, mentre al 1867 risale il rinnovamento artistico degli interni della chiesa, sotto la direzione del maestro Descalzo di Chiavari, con l'aggiunta di nuovi stucchi, lesene e capitelli ad opera dell'architetto svizzero Pietro Delucchi. Al pittore rapallese Francesco Boero si deve invece la realizzazione dei quattro affreschi nella volta riproducenti gli eventi principali legati al quadretto bizantino, mentre il genovese Nicol\u00f2 Barabino fu l'artefice del grande affresco nel catino dell'abside raffigurante l\"Apparizione di Nostra Signora di Montallegro al Chichizola\".\nNel 1882 l'architetto milanese Luigi Rovelli fu il progettista del nuovo altare maggiore, donato dal zoagliese Gianbattista Merello, che fu inglobato assieme alla preesistente ancona, e lo stesso Rovelli realizz\u00f2 la nuova facciata in stile gotico lombardo (completata il 21 giugno 1896) e l'attiguo campanile cuspidato (alto 30 m) nel 1907 e che nel 1946 fu munito delle otto campane. Negli stessi anni fu eseguita la nuova e pi\u00f9 ampia scalinata d'accesso al piazzale del santuario, poi rivista nel 1982.\nAltri lavori di rilevanza architettonica sono stati poi portati a termine nel corso del XX secolo. Tra essi il completamento della strada carrozzabile nel 1932 che in circa 11\u00a0km, ricalcando un gi\u00e0 accennato percorso per Coreglia Ligure e quindi per la val Fontanabuona (attraverso il passo della Crocetta) passante per la frazione di San Maurizio di Monti, permette di raggiungere il sito con mezzi motorizzati; la realizzazione delle nuove vetrate policrome (1937-1938); la posa delle quattordici stazioni in ceramica della \"Via Crucis\", nel 1941, lungo il sentiero per il monte Rosa; la nuova casa del Pellegrino nel 1948; le porte in bronzo (1957) e la nuova pavimentazione in ardesia del piazzale tra il 1992 e il 1994.\nDal 20 dicembre 2009 un ascensore a cremagliera collega la sede stradale con il soprastante piazzale del santuario, eliminando, di fatto, le barriere architettoniche presenti che rendevano difficoltoso il raggiungimento dell'edificio religioso.\nAltre note storiche.\nLa devozione popolare verso la Madonna di Montallegro fu ben presto tramutata da uno spirito religioso ad un riconoscimento ufficiale e civile della comunit\u00e0 rapallese. Furono ben quindici le adunanze che la Magnifica Comunit\u00e0 di Rapallo convoc\u00f2 nei vari siti religiosi appartenenti alla giurisdizione del capitaneato omonimo, fatta eccezione dei centri di Santa Margherita (centro), Portofino e il quartiere di Oltremonte (zona della media val Fontanabuona).\nComplessivamente 1.922 capi famiglia dei territori parrocchiali di Rapallo, Santa Maria del Campo, San Massimo, San Pietro di Novella, Sant'Andrea di Foggia, San Martino di Noceto, San Quirico d'Assereto, San Maurizio di Monti, San Michele di Pagana, San Giacomo di Corte, San Siro, Zoagli, Sant'Ambrogio della Costa e Semorile votarono - con soli 6 voti contro - l'elezione di Nostra Signora di Montallegro quale protettrice della citt\u00e0 e del capitaneato. Ai voti favorevoli si aggiunse il formale assenso del clero rapallese e delle comunit\u00e0 religiose dei monasteri e conventi di Sant'Agostino, di San Francesco d'Assisi, di Santa Chiara di Montefalco e dei frati cappuccini di Santa Margherita Ligure.\nCos\u00ec i componenti della Magnifica Comunit\u00e0 di Rapallo affermarono tale scelta:\nL'esito delle riunioni rapallesi furono quindi trasmesse alla conoscenza dell'arcivescovo di Genova, frate Nicol\u00f2 Maria De Franchi, e alla Sacra Congregazione dei Riti di Roma nel corso dei primi mesi del 1739. E il 14 giugno dello stesso anno da Roma arriv\u00f2 l'ufficializzazione del patronato con l'esposizione del decreto presso la parrocchiale dei Santi Gervasio e Protasio e, in copia, sulla porta principale del santuario.\nOra patrona della comunit\u00e0 rapallese e dei borghi assoggettati al capitaneato, il 27 luglio 1767 l'icona bizantina fu incoronata \"Regina\", aggiungendo alla sommit\u00e0 del quadretto un serto d'oro, con solenne cerimonia religiosa e civile da parte del delegato del Capitolo di San Pietro in Roma, monsignor Andrea Doria. In occasione dell'evento il pontefice Clemente XIII concesse ai pellegrini recanti al santuario - che fu aggregato alla romana basilica di Santa Maria Maggiore - l'indulgenza plenaria.\nVisitatori del santuario.\nTra le personalit\u00e0 religiose che visitarono il santuario - eretto in Basilica minore con decreto papale del 5 agosto 1942 da Pio XII - sono documentate le presenze del cardinale genovese Stefano Durazzo il 26 maggio 1638, di san Francesco di Sales nel 1591, di Brigida Morello nel 1639, di san Leonardo da Porto Maurizio, di sant'Antonio Maria Gianelli, di san Francesco Maria da Camporosso, dell'arcivescovo di Genova Tommaso Reggio nel 1845, di sant'Agostino Roscelli, di san Giovanni Bosco, del cardinale Andrea Carlo Ferrari nel 1907, e dell'allora cardinale Giuseppe Roncalli - futuro papa Giovanni XXIII - che celebr\u00f2 la Santa Messa Pontificale il 2 ottobre del 1922.\nNelle giornate del 1 e del 2 luglio 2007, in occasione del 450\u00ba anniversario dell'apparizione mariana di Montallegro, il santuario ha ricevuto inoltre la visita del Cardinale Segretario di Stato Tarcisio Bertone e dell'arcivescovo di Genova Angelo Bagnasco, quest'ultimo presidente della Conferenza Episcopale Italiana. Le due visite possono considerarsi storiche poich\u00e9 \u00e8 la prima volta nella storia documentata del santuario che un cardinale di Stato e un presidente della CEI salgono sul colle rapallese per far visita all'edificio religioso.\nAltra cerimonia storica si \u00e8 svolta il 28 luglio 2008 quando, per la prima volta, al santuario \u00e8 stato celebrato un matrimonio con rito ortodosso.\nI presunti miracoli attribuiti alla Vergine.\nSecondo la tradizione locale, diversi fatti storici accaduti a Rapallo sarebbero legati all'intervento della Madonna di Montallegro. Tra i miracoli citati maggiormente vi \u00e8 quello della liberazione del borgo rapallese dalla peste nel XVII secolo e dal colera nel corso dell'Ottocento.\nLa peste aveva invaso il territorio del Tigullio e della Repubblica di Genova, scatenando morte nell'intero continente europeo. Nella regione ligure furono calcolate in circa 100.000 le vittime accertate, gran parte delle quali a Genova, capitale marittima e commerciale dell'epoca. Secondo fonti locali nel borgo di Rapallo non si registr\u00f2 nessun decesso a causa della peste: questa circostanza fu vista dagli abitanti del luogo come un primo miracolo della Vergine Maria verso la citt\u00e0. La parte laica della citt\u00e0 ha, per contro, sempre sottolineato come parte del merito dello scampato pericolo andasse riconosciuta all'allora podest\u00e0 il quale, isolando di fatto con un cordone sanitario il borgo marinaro dal resto della regione, salv\u00f2 la cittadina dall'epidemia. Ad ogni modo, il consiglio comunale decise il 29 maggio del 1657 di salire al santuario in processione, voto fatto dalla comunit\u00e0 che ancora ogni anno viene adempiuto dalle autorit\u00e0 comunali, e donando alla Madonna una tavola argentea.\nDurante l'epidemia del colera del 1835 il consiglio comunale, presieduto dal sindaco Francesco Maria Pino Della Cella, s'impegn\u00f2 nuovamente con la \"protettrice della citt\u00e0\" chiedendo ad essa la liberazione dal morbo, in cambio di una nuova tavola in argento da donare al santuario come ringraziamento e lo stanziamento di 5.000 lire piemontesi per il rifacimento della facciata dello stesso. Scampato il pericolo, la mattina del 23 maggio 1836 le autorit\u00e0 comunali, del clero e singoli cittadini - che una stima del notaio rapallese Michele Norero indic\u00f2 in 5.000 persone - presso il santuario di Montallegro sciolsero il voto fatto l'anno prima e donarono alla chiesa una riproduzione argentea del borgo di Rapallo su disegno del pittore Tomaso Castello. L'anno successivo, il 16 marzo, lo stesso consiglio cittadino fece dono di una seconda tavoletta d'argento riproducente lo stemma civico e il quadretto bizantino portato poi in processione, il 5 luglio, nell'ormai annuale appuntamento dello scioglimento del voto da parte del Comune.\nAltri racconti locali tramandano ancora il salvataggio di Rapallo da parte della Vergine durante il bombardamento degli Alleati del 28 luglio 1944. Fino a quel momento la citt\u00e0 era stata relativamente risparmiata dal conflitto mondiale - rispetto a localit\u00e0 vicine come Recco e Zoagli, pressoch\u00e9 rase al suolo dal bombardamento dei locali ponti ferroviari - anche se alcune bombe caddero a ridosso della basilica dei Santi Gervasio e Protasio, demolendo l'ala orientale della struttura e facendo perire due persone.\nQuando gli aerei si avvicinarono nuovamente alla citt\u00e0, la paura di un nuovo pesante bombardamento scaten\u00f2 il panico generale tra la popolazione. Inizi\u00f2 l'offensiva aerea e grappoli di bombe furono sganciate dalla formazione ma, invece delle spaventose detonazioni, i rapallesi udirono un rumore sordo e videro colonne d'acqua alzarsi dal mare: tutti i bombardieri avevano sbagliato mira, a causa di una folata di vento improvvisa. Alcune bombe caddero pure tra le case del borgo, ma non esplosero. L'evento richiam\u00f2 subito tra i fedeli la figura della Madonna di Montallegro che, nuovamente e secondo la tradizione religiosa, era intervenuta a salvare la citt\u00e0.\nDescrizione.\nLa chiesa.\nL'interno del santuario, rinnovato ed ampliato principalmente nel 1640, si presenta ad unica navata con quattro altare laterali, pi\u00f9 il maggiore dove \u00e8 conservato ed esposto alla venerazione dei fedeli il quadretto bizantino, collocato definitivamente nel 1743 in un barocco padiglione d'argento donato dal nobile Tomaso Noce.\nNel primo altare della parte destra \u00e8 presente la tela della \"Visitazione\" di Nicola Carlone (1704); al secondo altare il crocifisso in marmo bianco di Francesco Schiaffino. Nel secondo altare della parte sinistra \u00e8 conservato il dipinto dell\"Annunziata\" di Luca Cambiaso e al primo altare la \"Nostra Signora Addolorata\" di Nicol\u00f2 Carlone del 1707.\nLe affrescature e le decorazioni pittoriche della volta e del catino dell'abside sono state eseguite, rispettivamente, dai pittori Francesco Boero di Rapallo - con la raffigurazione, in quattro parti, degli avvenimenti storici e \"miracolistici\" legati alla figura dell'icona bizantina - e del genovese Nicol\u00f2 Barabino che sopra l'altare maggiore (opera ottocentesca di Luigi Rovelli) rappresent\u00f2 la scena dell'apparizione mariana al contadino Giovanni Chichizola.\nL'organo, del 1907, \u00e8 stato costruito dalla ditta Inzoli di Crema.\nIl campanile \u00e8 dotato di 8 campane In DO3, fuse dalla premiata fonderia Capanni di Castelnovo ne' Monti (Re) nel 1946.\nLa cappella di San Giuseppe e la penitenzieria.\nL'improvvisa fonte d'acqua sgorgante dalla roccia \u00e8 conservata, nella sua originale posizione, presso la cappella di San Giuseppe. Tale spazio religioso \u00e8 stato ricavato sul lato sinistro del santuario, inaugurato il 19 marzo 1966 con una solenne cerimonia. All'interno sono presenti quadri, fotografie ed ex voto donati dalle persone che sarebbero guarite miracolosamente per intercessione dalla Madonna di Montallegro.\nLa penitenzieria venne eretta nel 1788, ricavata nell'ala destra del santuario, ed intitolata a sant'Olcese Ursicino e ai santi Gervasio e Protasio. Le pareti del locale sono tappezzate dagli ex voto e dalle lapidi e iscrizioni poste dopo le visite cardinalizie e delle altre personalit\u00e0 di rilievo.\nIl quadretto bizantino.\nIl quadretto bizantino conservato nel santuario raffigura il transito in cielo della Vergine. Nell'icona, dipinta su una tavoletta in legno di pioppo (cm 18x15), \u00e8 rappresentata la Santissima Trinit\u00e0 e l'anima della Madonna che sale al cielo al momento della morte. Secondo il credo cristiano, tale icona \u00e8 conservata presso il santuario per volere della stessa Madonna.\nSecondo la tradizione si sarebbero verificate nel tempo misteriose sparizioni e riapparizioni dell'icona. Oltre l'iniziale evento del 1557, un altro episodio si sarebbe verificato nel 1574. Una nave proveniente dalla Repubblica di Ragusa, guidata dal capitano Nicola de Allegretis, venne colta da tempesta lungo le coste delle Cinque Terre. Il capitano si appell\u00f2 allora a Dio, facendo voto di recarsi al pi\u00f9 vicino santuario qualora fosse scampato all'imminente tragedia.\nLa nave riusc\u00ec ad approdare lungo le coste di Rapallo, con l'intero equipaggio sano e salvo; secondo la promessa fatta, tutto il gruppo si rec\u00f2 quindi al locale santuario di Montallegro per ringraziare la Madonna. Arrivati al tempio i membri dell'equipaggio riconobbero sull'altare il quadretto bizantino che, secondo le loro testimonianze, era scomparso dalla loro chiesa anni prima. Ne consegu\u00ec l'inevitabile accusa di furto ai rapallesi e l'immediata richiesta di restituzione dell'icona che, dopo la sentenza favorevole del tribunale della Repubblica di Genova, dovette essere consegnata nelle mani del capitano.\nLa nave ripart\u00ec da l\u00ec a poco dal golfo, con l'orgoglio del capitano per aver ritrovato l'antica reliquia, ma a poche miglia da Rapallo la scoperta: il quadretto era scomparso dalla cabina e sulla nave non vi era traccia del reperto. L'imbarcazione fece allora ritorno verso la costa rapallese e, saliti nuovamente a Montallegro, i marinai poterono ammirare, con stupore, che il quadretto si trovava al suo posto sull'altare maggiore, cos\u00ec come lo avevano trovato nella prima visita. Nel santuario \u00e8 conservato un ex voto, deposto da un tale Nicola de Allegretis, considerato ex voto raguseo.\nDa quella data il quadretto non ha lasciato pi\u00f9 il luogo sacro, cos\u00ec come avrebbe richiesto la Madonna. Eccezion fatta, com'\u00e8 ovvio, per le processioni in occasione delle festivit\u00e0 patronali dei primi tre giorni di luglio. In occasione del 450\u00ba anniversario dell'apparizione mariana - nel 2007 - l'icona bizantina ha lasciato il santuario per recarsi, per la prima volta nella storia del santuario, nelle parrocchie della diocesi di Chiavari facenti parte dell'antico capitanato di Rapallo (1608-1797).\nFu a partire dal 1688 che grazie all'opera dello scultore Antonio Floradi di Piacenza la venerata immagine venne incisa nel rame e quindi riproducibile nelle stampe che ne susseguirono. E proprio in tale anno lo storico rapallese Antonio Molfino, con l'aumentare della devozione popolare di questa icona, che assieme alla raffigurazione classica dell'apparizione mariana venne poi ripresa in molte decorazioni pittoriche delle case del centro di Rapallo, cit\u00f2 in un suo scritto:\nGli ex voto.\nAll'interno del santuario e degli altri spazi annessi numerosa \u00e8 la presenza degli ex voto, delle testimonianze scritte o semplici disegni donati per presunte grazie ricevute dalla Vergine apparsa sul colle di Montallegro. Il primo fu donato al santuario nel 1571 dal capitano rapallese Agostino Canevale per essersi salvato nella celebre Battaglia di Lepanto contro i Turchi; di tale donazione non rimane per\u00f2 traccia in quanto rubato dai soldati francesi durante la napoleonica dominazione di fine Settecento e inizio Ottocento.\nAl 1574 risale l'ex voto del capitano Nicol\u00f2 de Allegretis - una piastra d'argento (avente le dimensioni di 43 x 39\u00a0cm) denominato e conosciuto come \"l'ex voto del raguseo\" - che proprio in viaggio da Ragusa, in Dalmazia, colpito da un fortunale trov\u00f2 rifugio nel golfo rapallese. Cos\u00ec reca l'iscrizione:\nIl primo voto della comunit\u00e0 rapallese fu donato al santuario nel 1657 (primo centenario dell'apparizione) per aver salvato la citt\u00e0 dalla furia della peste. La piastra argentea (56,8 x 51,7\u00a0cm) raffigura una Rapallo della seconda met\u00e0 del XVIII secolo, dal molo di Langano (la zona portuale) alla torre dei Da Vigo, con una buona rappresentazione delle antiche case del borgo storico lungo la marina, la porta delle Saline e il medievale ponte sul torrente San Francesco. Oltre a ritrarre il vecchio percorso del torrente Boate (deviato poi verso la foce nella prima met\u00e0 dell'Ottocento), da questa lamina si pu\u00f2 notare l'antica e pressoch\u00e9 originaria struttura del cinquecentesco castello sul mare e del santuario stesso facendo dell'opera, oltrech\u00e9 ad un valore religioso, un'importante testimonianza visiva della \"Rapallo seicentesca\".\nIl secondo riconoscimento fu conferito dalla Repubblica di Genova e dalla popolazione di Rapallo il 2 luglio 1747 dopo gli scontri genovesi contro gli austro-sardi nella guerra di successione austriaca. La lamina d'argento sbalzato (opera dell'incisore genovese Luxardi e avente le dimensioni di 53,9 x 38,7\u00a0cm) rappresenta un settecentesco borgo rapallese, con un preciso dettaglio della citt\u00e0 compresa tra la foce del San Francesco e il monastero delle Clarisse.\nAltra raffigurazione della costa rapallese, del periodo ottocentesco, \u00e8 visibile dalla terza lamina d'argento che l'amministrazione civica don\u00f2 alla Madonna di Montallegro dopo la presunta liberazione dal colera. L'effigie (62 x 45\u00a0cm), oltre ad un panorama della cittadina dal porto di Langano, riporta pure la nuova strada carrozzabile per Santa Margherita Ligure che nel 1823 fu costruita dopo la deviazione del torrente Boate.\nTra i voti conservati anche quello della regina Margherita di Savoia donato al santuario il 30 gennaio 1905, per commemorare il marito defunto re Umberto I di Savoia, ucciso a Monza nel 1900 da un anarchico.\nAccanto alla chiesa, in un locale dove le suore vendono oggetti religiosi e libri, \u00e8 appeso al soffitto un coccodrillo impagliato lungo tre metri. Si tratterebbe dello strano omaggio di un comandante rapallese reduce dall'Amazzonia, che qui lo port\u00f2 quasi tre secoli addietro.\nLa cassa argentea.\nLa prima cassa argentea venne costruita da un orefice genovese su commissione dei \"massari\" della basilica dei Santi Gervasio e Protasio nel 1698. Era costituita da una fedele riproduzione del quadretto bizantino, su un piedistallo, circondata dalle immagini di Nostra Signora del Rosario, dei santi Gervasio e Protasio, san Biagio e sant'Erasmo. Per l'opera vennero impiegate pi\u00f9 di 350 once d'argento per una spesa complessiva di 1.750 lire genovesi.\nIl 22 marzo 1779 si aggiunse alla cassa l'icona della Vergine, circondata da angeli sorreggenti la corona soprastante la riproduzione della rupe miracolosa, mentre nel 1782 prese posto sull'arca anche lo stemma comunale, sempre in argento.\nDurante l'occupazione austriaca di Rapallo nel 1799 (che qui costitu\u00ec un governo provvisorio locale) l'arca argentea venne prelevata dal santuario con l'intento di fonderne l'oro e l'argento in forza all'Impero austriaco. I rapallesi, tuttavia, riuscirono a riscattare l'intera arca con una spesa di 4.126 lire, cancellandone per\u00f2 lo stemma comunale per disposizioni di un apposito decreto austriaco.\nFu restaurata ulteriormente nel 1838 con la ricopertura in argento dei nuovi componenti, salvaguardando con magistrale cura gli elementi realizzati in precedenza. Il costo fu notevole, 20.097 lire piemontesi, ma grazie all'impegno dei sei sestieri cittadini furono reperiti facilmente e velocemente i soldi necessari.\nLa corona d'oro indossata dalla Vergine, del 1844, \u00e8 il dono delle maestre del pizzo e del tombolo rapallese; il valore dell'oggetto fu stimato in 1.400 lire piemontesi.\nLe festivit\u00e0 patronali.\nLe \"Feste di luglio\".\nLe feste dedicate alla patrona - a Rapallo conosciute come \"feste di luglio\" - si svolgono in tre giorni, l'1, il 2 e il 3 luglio, giorni nei quali i sei sestieri cittadini (Borzoli, Cappelletta, Cerisola, Costaguta, Seglio e San Michele) danno vita a spettacoli pirotecnici notturni. Ogni anno, a rotazione, viene scelto un sestiere cui affidare il compito di rendere onore alla Madonna, specie nel celebre \"Panegirico di mezzogiorno\".\nLa mattina del 1\u00ba luglio, alle 8 in punto, i sestieri salutano la \"messa in cassa\" (ossia quando la statua d'oro e argento di \"Nostra Signora di Montallegro\" viene posta sull'arca argentea) e quindi esposta ai fedeli e alle autorit\u00e0 all'interno della basilica dei Santi Gervasio e Protasio. \nIl primo tiro come di consuetudine \" ou l'\u00e8 au Langan\" ( al molo di Langano ) cio\u00e8 spetta al Sestiere di San Michele aprire il saluto alla Madonna con un colpo di mortaretto, seguono nell'ordine le risposte dei Sestieri Seglio-S.Rocco, Borzoli, Cerisola, Cappelletta ed infine Costaguta (detti \"reciammi\" nel gergo locale, i \"richiami\"), effettuati con mortaretti liguri, quasi a significare una sorta di Rosario popolare.\nAll'interno di questa sorta di turnazione, due Sestieri, a rotazione negli anni, (a causa delle ristrettezze per la sicurezza) effettuano uno spettacolo pirotecnico a \" \"giorno\" \" dalle chiatte posizionate al centro dello specchio acqueo antistante la passeggiata a mare, consistente lo sparo di artifici detti appunto a giorno costituiti per lo pi\u00f9 da colpi fragorosi.\nDi sera, dopo i vari saluti dei sestieri (detti sempre \"reciamm\"i), i fuochi d'artificio illuminano lo specchio acqueo rapallese. In attesa dello spettacolo pirotecnico (che nelle tre sere vede la partecipazione di due sestieri per volta) vengono posizionati in mare i lumini o i cosiddetti lumetti rapallini (piccoli oggetti cilindrici in carta resistente contenenti un lumino di cera acceso).\nIl giorno seguente, anniversario dell'apparizione, a mezzogiorno il sestiere di turno organizza il cosiddetto \"Panegirico\". Sulla pedonale del lungomare Vittorio Veneto si posizionano un gran numero di mortaretti che giunti all'altezza del monumento a Cristoforo Colombo, nella zona del Lido verso la foce del torrente Boate, un gran fragore (a Rapallo \u00e8 detto \"u ramadan\") accompagna lo spettacolo finale.\nParticolarmente suggestiva \u00e8 la serata conclusiva del festeggiamenti, il 3 luglio, quando una lunga processione composta dai portatori di Cristi e dall'arca argentea con la Madonna di Montallegro attraversa il centro cittadino e il lungomare. Di particolare resa spettacolare \u00e8 infine lo scenografico \"incendio\" del castello sul mare, ovviamente simulato e dal valore prettamente simbolico, per il quale si utilizzano fumogeni rossi e fuochi che si aprono a cascata sul mare.\nPrima dell\"'incendio del castello\" viene eseguita una sparata di mortaretti detta la \" \"Sparata dei Ragazzi\" \" cos\u00ec chiamata perch\u00e9 anticamente erano proprio i pi\u00f9 giovani ad occuparsene, sotto l'occhio vigile dei Massari pi\u00f9 anziani, oggi rimane solo il nome, poich\u00e9 le enormi restrizioni in materia di Sicurezza impongono che tutti i Massari siano maggiorenni ed abbiano conseguito un apposito \" Patentino \"\nI mascoli.\nL'uso dei mascoli (o mortaretti liguri), ovvero cannoncini riempiti con polvere da sparo, \u00e8 documentato dal 1619. Nel Tigullio e nel Golfo Paradiso sono \"sopravvissuti\" solo nelle zone prossime a Rapallo e a Recco a causa delle forti limitazioni imposte dalle forze dell'ordine.\nIl mascolo non \u00e8 equiparabile e non \u00e8 equiparato ad un comune fuoco artificiale: il suo funzionamento \u00e8 intrinsecamente pi\u00f9 sicuro (anche se meno spettacolare). Il mortaretto, infatti, non si solleva dal suolo e non lancia nulla verso l'alto (se non un piccolo tappo di segatura), produce un semplice colpo a terra e viene acceso secondo tecniche e rituali vecchi di 400 anni.\nIl mortaretto ligure \u00e8 dunque il vero \"cuore antico\" delle manifestazioni pirotecniche di questa zona del levante genovese: ove la pirotecnica commerciale vive nel rispetto dell'antica pirotecnica culturale e popolare.\nL'accesso al santuario.\nStrada.\nIl santuario \u00e8 raggiungibile dal centro di Rapallo dalla carrozzabile che nel 1932 fu completata per un percorso stradale di circa 10\u00a0km. Il percorso iniziale, che parte dal quartiere popolare di via Betti, ricalca la strada provinciale 58 della Crocetta che costeggiando il torrente San Francesco, e superando l'abitato frazionario di San Maurizio di Monti, collega la costa fino al bivio del passo della Crocetta (dal valico collinare \u00e8 poi possibile scendere verso la piana di Coreglia Ligure, sempre come SP 58, e quindi nella media val Fontanabuona) e proseguendo lungo la strada panoramica fino al piazzale del santuario.\nMulattiere.\nAltre e storici accessi al santuario sono assicurati fin dai tempi antichi dalle varie mulattiere che permettono di raggiungere il sito da Rapallo, incamminandosi lungo la cosiddetta \"salita del Pellegrino\" presso la chiesetta di San Bartolomeo di Borzoli, e dalle localit\u00e0 di Uscio, Cicagna, Zoagli e Chiavari utilizzando i passi e valichi lungo la dorsale rapallese.\nLungo la mulattiera che sale per il monte Rosa (694 m) sono collocate le quattordici stazioni della \"Via Crucis\", benedette il 3 maggio 1942 da monsignor Amedeo Casabona, vescovo di Chiavari.\nLa strada che porta alla \"Casa del Pellegrino\", molto pi\u00f9 agevole della prima, permette di raggiungere la costa chiavarese, addentrandosi lungo il bosco e la fitta vegetazione. Nel percorso pedonale si snodano le edicole dei quindici misteri del Rosario, pannelli in bronzo creati dallo scultore rapallese Italo Primi, inaugurati e benedetti tra il 1957 e il 1958.\nMezzi di trasporto.\nOltre ad un apposito servizio di trasporto pubblico (autobus) dal capolinea di Rapallo, vi \u00e8 la possibilit\u00e0 di salire al santuario con la funivia (inaugurata nel 1934), aperta quasi tutto l'anno e restaurata negli anni duemila con i pi\u00f9 moderni sistemi di sicurezza. La corsa dura all'incirca 7-8 minuti e durante il tragitto pregevole \u00e8 la panoramica vista che spazia sul golfo di Rapallo e delle insenature di Santa Margherita Ligure e Portofino."}
{"id": "453837", "revid": "287204", "url": "https://it.wikipedia.org/wiki?curid=453837", "title": "Tetsuo Shinohara", "text": ""}
{"id": "453838", "revid": "92723", "url": "https://it.wikipedia.org/wiki?curid=453838", "title": "Stato libero di Fiume", "text": "Lo Stato Libero di Fiume (in croato: \"Slobodna Dr\u017eava Rijeka\") era una citt\u00e0-Stato del XX secolo formata dalla sola municipalit\u00e0 di Fiume, esistita tra il 1920 e il 1924, e ora parte della Croazia.\nLo Stato fu formato con il territorio della citt\u00e0 di Fiume, cui fu aggiunta una striscia di territorio costiero istriano atto a permettere la connessione diretta con l'Italia. Lo Stato confinava infatti con Castua, Gellegne, Viscovo, Zaule di Liburnia, e il comune italiano di Mattuglie.\nPresupposti storici.\nLa citt\u00e0 di Fiume ricevette l'autonomia per la prima volta nel 1719. Per un periodo di tempo la citt\u00e0 perde l'autonomia nel 1848, in seguito all'occupazione del bano Josip Jela\u010di\u0107, ma la riacquisisce nel 1868, quando entra a far parte della corona Ungarica come \"Corpus Separatum\".\nNella citt\u00e0 vivevano italiani, croati, sloveni, ungheresi, tedeschi e altre nazionalit\u00e0. La lingua ufficiale era l'italiano, ma a partire dalla fine del XIX secolo a questo si aggiunse \u2013 ed in certi ambiti si sostitu\u00ec \u2013 l'ungherese. La lingua della maggior parte della popolazione era il dialetto fiumano, una forma particolare della lingua veneta con qualche prestito e influenza del dialetto croato-ciacavo.\nCon la sconfitta dell'Impero austro-ungarico nella prima guerra mondiale, lo status della citt\u00e0 di Fiume diviene un problema internazionale. Il presidente statunitense Woodrow Wilson diviene arbitro della disputa italo-jugoslava per la citt\u00e0 e sostiene l'istituzione di uno Stato indipendente, tutelato dalla Lega delle Nazioni.\nNella citt\u00e0 segue un periodo d'instabilit\u00e0 e il potere viene conteso fra il \"Comitato nazionale jugoslavo\" e il \"Consiglio nazionale italiano\". Il futuro della citt\u00e0 venne dibattuto alla Conferenza di pace di Parigi e quando, su pressione delle altre potenze vincitrici, il presidente del consiglio Vittorio Emanuele Orlando rinunci\u00f2 a Fiume, che sarebbe dovuta diventare una libera citt\u00e0-Stato, in Italia ne segu\u00ec una crisi di governo. Con l'incapacit\u00e0 del governo italiano di risolvere il problema dei confini orientali e delle colonie, inizi\u00f2 ad agitarsi in tutto il Paese un forte senso di disagio, e si parl\u00f2 di vittoria mutilata.\nUna forza irregolare di nazionalisti ed ex-combattenti italiani composta da circa 2.500 \"legionari\", guidata dal poeta Gabriele D'Annunzio, nel settembre 1919 occup\u00f2 la citt\u00e0 in quella che sarebbe passata alla storia come l'impresa di Fiume, chiedendo l'annessione all'Italia. D'Annunzio proclam\u00f2 la Reggenza Italiana del Carnaro, uno Stato indipendente in attesa del ricongiungimento alla madrepatria.\nLo Stato Libero di Fiume.\nIl 12 novembre 1920 il Regno d'Italia e il Regno dei Serbi, Croati e Sloveni firmano il trattato di Rapallo, con il quale ambedue le parti riconoscono la piena libert\u00e0 e indipendenza dello Stato Libero di Fiume, impegnandosi a rispettarla.\nLo Stato Libero di Fiume esister\u00e0 \"de facto\" un anno e \"de iure\" quattro anni. Il nuovo Stato viene subito riconosciuto da tutti i principali Paesi, inclusi gli Stati Uniti d'America, la Francia e il Regno Unito. D'Annunzio non accett\u00f2 il trattato e venne cacciato dalla citt\u00e0 dalle forze militari regolari italiane (24-30 dicembre 1920) nel cosiddetto \"Natale di sangue\".\nNel gennaio 1921 nella citt\u00e0 venne costituito un governo provvisorio con il compito di preparare la costituzione dello Stato Libero. Il 24 aprile 1921, si svolsero le prime elezioni parlamentari, alle quali gli autonomisti sfidarono il partito irredentista-fascista-dannunziano, riunito nella lista \"Unione Nazionale\". Vinsero gli autonomisti, con 6558 voti contro i 3443 voti dell'Unione Nazionale.\nIl capo della lista vincente, Riccardo Zanella - gi\u00e0 perseguitato da d'Annunzio - divenne il primo presidente dello Stato Libero. Nazionalisti, fascisti e dannunziani non si arresero, e crearono un Comitato di Difesa Nazionale allo scopo di rovesciare il governo eletto. Le violenze e le intimidazioni culminano il 3 marzo 1922, quando fascisti e dannunziani attaccano il palazzo del governo e costringono Zanella a firmare le proprie dimissioni.\nMentre il governo Zanella e l'Assemblea costituente erano forzati all'esilio (si trasferirono a Porto Re, sotto la protezione del re dei Serbi, Croati e Sloveni), il 17 marzo i fascio-dannunziani nominano capo del governo l'irredentista Attilio Depoli.\nDopo varie vicissitudini il governo italiano decise di inviare a Fiume l'esercito. Il generale Gaetano Giardino dal 17 settembre 1923 divenne governatore militare con il compito di tutelare l'ordine pubblico: con il Trattato di Roma, siglato il 27 gennaio 1924, veniva sancito il passaggio della citt\u00e0 all'Italia e il 16 marzo il re Vittorio Emanuele III giungeva nella citt\u00e0. In base al trattato la citt\u00e0 veniva assegnata all'Italia, mentre il piccolo entroterra con alcune periferie, Porto Baross, incluso nella localit\u00e0 di Sussak e le acque del fiume Eneo, cio\u00e8 l'intero alveo e il delta, venivano annessi al Regno dei Serbi, Croati e Sloveni; il governo dello Stato Libero di Fiume consider\u00f2 tale atto giuridicamente inaccettabile continuando a operare in esilio.\nGli accordi raggiunti con il trattato di Roma vennero regolati con delle clausole da una Commissione mista per l'applicazione del trattato; tali clausole vennero ratificate dalla Convenzione di Nettuno il 20 luglio 1925.\nGovernanti.\nDi seguito si riporta un elenco dei governanti dello Stato libero di Fiume:\nDopo la seconda guerra mondiale.\nNel 1944 un gruppo di cittadini proclam\u00f2 il \"Memorandum liburnico\", con il quale veniva proposto uno Stato confederale con tre cantoni: Fiume, Sussak e Bisterza; le isole di Veglia, Cherso e Lussino avrebbero fatto parte di un condominio a parte. Gli autonomisti fiumani intendevano riprodurre una situazione simile a quella di Fiume citt\u00e0 autonoma sotto la corona ungherese. Il presidente del governo in esilio Riccardo Zanella, escluso dalla discussione, chiese la restaurazione dello Stato Libero di Fiume.\nAll'autonomia della citt\u00e0 si oppose la Lega dei Comunisti di Jugoslavia, che il 3 maggio 1945 occup\u00f2 la citt\u00e0, gi\u00e0 controllata dai tedeschi, ma con l'autorit\u00e0 civile rappresentata dall'ultimo prefetto di Fiume, Edoardo Susmel.\nNei primi proclami gli jugoslavi affermarono a gran voce che avrebbero concesso larga autonomia alla citt\u00e0, ma proprio gli autonomisti divennero le prime vittime: i primi giorni del nuovo governo vennero contrassegnati da fucilazioni di massa degli attivisti del Movimento Autonomista, nonostante dal 1943 i comunisti jugoslavi sostenessero finanziariamente il movimento antifascista.\nAlle prime elezioni dei comitati cittadini le liste autonomiste ottennero una forte affermazione, il che spinse le autorit\u00e0 a muoversi in maniera ambivalente. Da un lato fioccarono le epurazioni dai posti di lavoro; dall'altro si disarticolarono tutti i gruppi organizzati, con arresti di vario tipo. Nel contempo, vennero organizzate centinaia e centinaia di riunioni politiche, nelle quali degli italiani (molti di recente immigrazione, come Eros Sequi, divenuto presidente dell'Unione degli Italiani dell'Istria e di Fiume) arringavano i propri connazionali illustrando le magnifiche sorti dei popoli jugoslavi e nel contempo descrivendo la nuova Italia post-fascista come un covo di reazionari riciclati del regime, dove, nelle parole di Leopoldo Boscarol, \"\"il popolo non aveva neppure il diritto di protestare\", non c'era \"pane a sufficienza per tutti\", i disoccupati si \"contano a milioni\". \nBoscarol contemporaneamente invitava a individuare e denunciare i \"propagatori dell'odio, dello sciovinismo e della discordia\"\", rendendosi cos\u00ec delatori di chi non si adeguava totalmente al nuovo regime. In seguito al dettato dei trattati di Parigi, la citt\u00e0 di Fiume e l'Istria vennero annesse alla Repubblica Federativa Popolare di Jugoslavia. Un grande numero di fiumani tra la maggioranza cittadina di etnia italiana and\u00f2 in esilio per motivi etnici o ragioni ideologiche e fond\u00f2 il \"Libero Comune di Fiume in Esilio\", cui aderirono numerosi fiumani, con un sindaco e un consiglio comunale."}
{"id": "453839", "revid": "27723", "url": "https://it.wikipedia.org/wiki?curid=453839", "title": "Shinohara Tetsuo", "text": ""}
{"id": "453846", "revid": "76963", "url": "https://it.wikipedia.org/wiki?curid=453846", "title": "Makiko Esumi", "text": "Dopo una breve carriera da pallavolista, la Esumi, costretta in ospedale a causa di un infortunio, venne notata da un \"talent scout\". Il suo debutto sullo schermo fu \"Maborosi\", di Hirokazu Koreeda; la sua interpretazione pi\u00f9 celebre \u00e8 tuttavia quella di Tsuboi Chinatsu, all'interno della commedia televisiva \"Shomuni\". \u00c8 anche nota per la sua partecipazione ad una campagna pubblicitaria governativa legata ai contributi per la pensione.\nNel 2005 \u00e8 nato il suo primo figlio, e la Esumi ha scritto un libro per bambini."}
{"id": "453847", "revid": "27723", "url": "https://it.wikipedia.org/wiki?curid=453847", "title": "Esumi Makiko", "text": ""}
{"id": "453848", "revid": "27723", "url": "https://it.wikipedia.org/wiki?curid=453848", "title": "Makiko Hirano", "text": ""}
{"id": "453849", "revid": "27723", "url": "https://it.wikipedia.org/wiki?curid=453849", "title": "Hirano Makiko", "text": ""}
{"id": "453853", "revid": "1862310", "url": "https://it.wikipedia.org/wiki?curid=453853", "title": "Teoria delle ombre", "text": "La teoria delle ombre \u00e8 una parte della geometria descrittiva che si occupa di rappresentare, oltre ad un solido, l'ombra prodotta dal solido rispetto ad alcune fonti di luce.\nArgomento tra i pi\u00f9 completi e fondamentali del disegno, la sua osservazione \u2014 in natura, ad esempio \u2014 permette di comprendere la maggior parte dei concetti della geometria descrittiva, come le classificazioni dei metodi di proiezione, i problemi di incidenza o la corrispondenza biunivoca.\nConcetti fondamentali.\nLa teoria delle ombre pu\u00f2 essere applicata a tutti tre tipi di proiezione: le proiezioni ortogonali, le proiezioni assonometriche e le proiezioni prospettiche.\nL'ombra prodotta da un solido viene rappresentata come la proiezione del solido rispetto ai raggi della sorgente luminosa. Se la fonte di luce \u00e8 puntiforme e posta a distanza finita (dunque approssimabile a una fonte di luce artificiale, come una lampadina) la proiezione segue le regole delle \"proiezioni centrali\" e l'ombra risulter\u00e0 di dimensioni maggiori rispetto alla superficie illuminata. Se la fonte di luce \u00e8 posta a distanza infinita (dunque approssimabile a una fonte di luce naturale come il Sole) i raggi luminosi vengono considerati paralleli e la proiezione segue le regole delle \"proiezioni parallele\".\nLa parte della superficie di un solido K non rivolta verso la fonte di luce \u00e8 l'ombra propria di K; le linee che separano la parte in ombra propria da quella illuminata, si dicono \"separatrici di ombra\" di K. La proiezione delle separatrici di ombra di K su un altro oggetto o sul piano di appoggio si dice ombra portata di K. Si dice ombra autoportata se tale proiezione cade sulla stessa superficie di K.\nCon riferimento ai problemi di incidenza, l'ombra di un oggetto pu\u00f2 essere interpretata come incidenza tra i diversi enti geometrici (tra retta e piano, tra piani, o tra superficie e piano). Ovvero l'ombra pu\u00f2 essere interpretata come incidenza di un \"ente di luce\" (retta, piano o superficie) passante per un \"ente oggettivo\" (punto, retta, solido) con l'ente che riceve l'ombra (superficie piana o curva).\nApplicazione ai diversi metodi di rappresentazione grafica.\nApplicazione alle proiezioni ortogonali.\nNelle proiezioni ortogonali, quando la sorgente luminosa \u00e8 posta all'infinito, per convenzione, si impongono i raggi luminosi provenienti da sinistra e inclinati con la medesima inclinazione della diagonale del cubo (35\u00b015'53\"). In questo modo sia sul piano verticale sia sul piano orizzontale i raggi appaiono inclinati di 45\u00b0 rispetto alla linea di terra.\nLe ombre in proiezione ortogonale aiutano a comprendere meglio lo sviluppo delle planimetrie: per questo motivo vengono talvolta prodotte planivolumetrie, speciali piante in cui viene applicata la teoria delle ombre.\nApplicazione alle proiezioni assonometriche.\nIn assonometria, quando la sorgente luminosa \u00e8 posta all'infinito, per rappresentare un'ombra \u00e8 necessario individuare due vettori complanari: il vettore inclinazione r, e il vettore direzione r'. Questi vettori vengono fissati di volta in volta a seconda della resa grafica voluta. L'intersezione tra r passante per un punto P; e r' passante per il punto P' (proiezione di P sul piano orizzontale) determina P*, cio\u00e8 l'ombra portata del punto P.\nApplicazione alle proiezioni prospettiche.\nIn prospettiva, quando la sorgente luminosa \u00e8 posta all'infinito, per determinare l'ombra di un solido vanno imposti due centri proiettivi S e S'. S determina l'inclinazione del raggio luminoso passante per il punto di vista, ed \u00e8 collocato sul quadro prospettico. S' \u00e8 la proiezione della sorgente luminosa S sulla linea d'orizzonte, e determina la direzione dei raggi luminosi.\nEsempi.\nOmbra di una conica.\nL'ombra di una conica delta su un piano \u03b1, pu\u00f2 essere interpretata in due modi:\nL'ombra di una conica delta su una quadrica non degenere K, in generale viene interpretata come una quartica intersezione tra un cono luminoso avente come base la conica Delta, con la superficie K che riceve l'ombra.\nOmbra di un punto su una superficie sferica.\nOmbra propria e portata di una sfera e l'ombra di un punto su di essa, in assonometria cavaliera militare.\nUna volta che abbiamo finito di rappresentare la sfera in assonometria cavaliera militare (vedi figura ) e anche il punto P, e stabilita la direzione del raggio luminoso l e la sua prima proiezione l1, passiamo a determinare in ordine l'ombra del punto P sulla sfera e poi l'ombra propria e portata della sfera.\nOmbra di un punto su una superficie conica.\nL'ombra di un punto P su una superficie si determina come punto d'intersezione P* (leggasi ombra di P) tra il raggio luminoso l, passante per P, e la superficie.\nPrima di iniziare trovare in assonometria l'ombra, con sorgente posta all'infinito, del cono e l'ombra del punto P sul piano di piano di base \u03c01 (P*\u03c01).\nPer trovare l'ombra del punto P sulla conica non \u00e8 sufficiente solo il raggio luminoso l ma almeno due piani che con la loro intersezione possano determinare in modo univoco la posizione di l. Uno di essi \u00e8 il piano passante per l e perpendicolare al piano di base \u03c01, l'altro sar\u00e0 un piano inclinato passante per l e per il vertice del cono. Tra i tanti piani che intersecano il cono \u00e8 utile prendere proprio quello passante per il vertice perch\u00e9 \u00e8 l'unico che intersecando il cono andr\u00e0 a formare una sezione conica degenere: due segmenti che congiungono il vertice alla base, cio\u00e8 apotemi nonch\u00e9 generatrici del cono. Il problema generale pu\u00f2 essere dunque formulato cos\u00ec: trovare la giacitura del piano \u03bb (in questo caso piano di luce) passante per una retta (raggio luminoso l passante per P) che seziona un cono K secondo due generatrici. \nPer individuare il piano \u03bb sono necessarie due rette complanari. Una di tali rette \u00e8 il raggio luminoso l. La seconda retta \u00e8 la prima traccia di \u03bb che giace sul piano di base \u03c01, passa per il punto P*\u03c01 e per il punto ombra del vertice (V*). Quest'ultima retta individua sulla circonferenza di base due punti (uno di questi denominato R nella figura): baster\u00e0 collegare R al vertice per individuare una delle generatrici del cono.\nUna volta determinata una delle due generatrici del cono, \u00e8 sufficiente individuare il punto d'intersezione P* (ombra di P) tra il raggio luminoso l passante per P e una di queste due generatrici."}
{"id": "453854", "revid": "2131061", "url": "https://it.wikipedia.org/wiki?curid=453854", "title": "Partito Socialista (Paesi Bassi)", "text": "Il Partito Socialista (in olandese: \"Socialistische Partij\" (IPA: ) - SP) \u00e8 un partito politico dei Paesi Bassi di orientamento socialista democratico. Lilian Marijnissen ne \u00e8 l'attuale leader.\nStoria.\n\u00c8 stato fondato nel 1971 quale partito maoista, con il nome di Partito comunista dei Paesi Bassi/Marxista-Leninista (\"Kommunistiese Partij Nederland/Marxisties-Leninisties\", KPN/ML), da una costola del Partito Comunista dei Paesi Bassi (CPN). Il KPN/ML era stato fondato dalla componente filo-cinese del Movimento Comunista Unitario dei Paesi Bassi (\"Kommunistiese Eenheidsbeweging Nederland\").\nLa divisione era nata perch\u00e9 il Movimento non condivideva le aperture del fondatore del KPN/ML, Daan Monj\u00e9, agli studenti ed agli intellettuali. Nel 1972 il partito cambi\u00f2 il nome in \"Socialistiese Partij\" (Partito Socialista), con l'ortografia fonetica popolare nei cerchi progressisti. Nel 1993 fu adottata l'ortografia convenzionale \"Socialistische Partij\".\nIl partito cerc\u00f2 subito il dialogo con le pi\u00f9 variegate componenti sociali. Nel 1991 il partito abbandon\u00f2 definitivamente il Marxismo-Leninismo. Nel 1994 elesse i suoi primi due deputati al parlamento. Negli anni '90 il PvdA, socialdemocratici, si spost\u00f2 verso il centro permettendo allo SP ed alla Sinistra Verde una maggiore visibilit\u00e0. L'opposizione ai governi \"viola\" di Kok (VVD e D66 \"blu\" e PvdA \"rossi\") permise allo SP di ottenere 5 seggi nel 1998 e un seggio alle europee del 1999.\nI consensi per i Socialisti sono andati aumentando nelle competizioni successive. Alle politiche del 2003 il partito conquist\u00f2 9 seggi. Alle europee del 2004 i seggi da 1 passarono a 2. Lo SP \u00e8 stato il partito di sinistra che pi\u00f9 si \u00e8 battuto contro la Costituzione europea nel referendum che ne ha respinto la ratifica.\nLa battaglia contro la Costituzione europea, nonch\u00e9 una campagna elettorale incentrata sul controllo dell'influenza integralista sulla comunit\u00e0 islamica olandese, sul rifiuto nell'inviare contingenti militari nelle missioni della NATO, sulla forte critica alle politiche del governo uscente in campo economico, premi\u00f2 notevolmente il PS alle politiche anticipate del 2006. Il partito, infatti, pass\u00f2 dal 6,32 al 16,58% dei voti, ottenendo 25 seggi nella Camera bassa e posizionandosi quale terza forza del paese dietro CDA (41 seggi) e PvdA (33 seggi). Del resto, anche a destra ottenne un buon risultato la forza politica pi\u00f9 radicale, il Partito per la Libert\u00e0 (PVV), conservatore, che tolse voti al VVD ed elesse 9 deputati. Nonostante il buon risultato, il PS rimase all'opposizione, questa volta di un governo che vide la partecipazione di Appello Cristiano Democratico, Partito del Lavoro e Unione Cristiana.\nLe politiche 2010 segnarono un forte calo per il Partito Socialista (- 6,76%). I democristiani del CDA persero il 12,8% e divennero il quarto partito in Parlamento. A crescere furono i liberali del VVD (+5,8%), i socio-liberali di D66 (+4,9%), gli ecologisti di GL (+2%), ma soprattutto i liberal-populisti del Partito per la Libert\u00e0 (+9,4%). Il nuovo governo, di minoranza, fu composto da VVD e CDA, con l'appoggio esterno del PVV.\nIl 21 aprile 2012 il PVV ritira il sostegno al governo di Mark Rutte, che si dimette due giorni dopo, portando il paese ad elezioni anticipate nel settembre dello stesso anno.\nDalla campagna elettorale precedente alle nuove elezioni il Partito Socialista era balzato in testa nelle intenzioni di voto dei sondaggi, ma la prova nelle urne si riveler\u00e0 assai pi\u00f9 modesta, eguagliando grossomodo i risultati del 2010 ed ottenendo il 9,65% dei voti e 15 seggi alla Camera.\nAlle elezioni europee del 2014 il partito, con il 9,6% di preferenze, supera il Partito del Lavoro.\nLe stesse cifre sono confermate nelle elezioni parlamentari del 2017, dove l'SP si mantiene stabile al 9,09%.\nInvece le elezioni europee del 2019 vedranno un pesantissimo crollo di consensi per i socialisti al punto da scendere ai propri minimi storici col 3,37% e perdendo la loro rappresentanza a Strasburgo."}
{"id": "453855", "revid": "547992", "url": "https://it.wikipedia.org/wiki?curid=453855", "title": "Deejay chiama Italia", "text": "Deejay chiama Italia \u00e8 un programma radiofonico in onda dal 1991 tutti i giorni dal luned\u00ec al venerd\u00ec dalle 10:00 alle 12:00 su Radio Deejay, condotto dai DJ Linus (direttore artistico di Radio Deejay) e Nicola Savino, con la regia di Alex Farolfi e la collaborazione di Matteo Curti entrato in squadra nel 2010.\nLa trasmissione.\nLa trasmissione nasce nel 1991 con la conduzione del DJ Linus, che dal 1997 viene affiancato da Nicola Savino, fino a quel momento regista della trasmissione e coinvolto durante le dirette proprio dal conduttore, che lo interpellava in quanto \"Uomo della Strada\" o \"UDS\". I due hanno avviato cos\u00ec un sodalizio artistico, vincendo anche diversi premi come \"miglior coppia radiofonica\", uniti ad altrettanti premi assegnati alla trasmissione stessa.\nIl programma concede largo spazio agli interventi parlati dei due conduttori, che commentano le notizie d'attualit\u00e0, le ricorrenze e i fatti del giorno in maniera leggera, coinvolgendo spesso anche gli assistenti della trasmissione, come il regista Alex Farolfi, il collaboratore Matteo Curti e le redattrici Sara Foresti, Alessandra Patitucci e Chiara Carsenzola.\nNel 2006, in seguito all'acquisizione da parte di Elemedia (societ\u00e0 di cui fa parte Radio Deejay) dell'emittente televisiva All Music (avvenuta due anni prima), il programma va in onda anche in televisione, mostrando attraverso 11 telecamere la vita nello studio radiofonico e della attigua redazione, seguendo anche i fuori onda dei componenti del cast e degli eventuali ospiti durante la trasmissione radiofonica dei brani musicali. Inoltre, la trasmissione \u00e8 visibile anche in streaming sul sito di Radio Deejay. Dal 2009 con la chiusura di All Music la trasmissione passa su Deejay TV, che nella stagione 2015/2016 diventer\u00e0 NOVE. Dal 2 ottobre al 22 dicembre 2017 la trasmissione televisiva va in onda su DMAX.\nDal 15 gennaio 2018 ritorna su Deejay TV, a seguito del ritorno di questo canale, questa volta al numero 69 del digitale terrestre.\nIn occasione di eventi sportivi, come \u00e8 successo con i Mondiali FIFA 2006 o i Mondiali FIFA Sudafrica 2010, spesso la trasmissione concede ampio spazio al commento delle ultime novit\u00e0, cambiando anche titolo a seconda di dove si svolgono le competizioni (\"Deejay chiama Germania\" nel 2006, \"Deejay chiama Sudafrica\" nel 2010). Durante i mesi estivi, la trasmissione cambia titolo in \"Deejay chiama estate\" e va in onda per alcune settimane dall'Aquafan di Riccione.\nLa trasmissione prevede molto frequentemente la presenza di ospiti illustri, appartenenti ai campi pi\u00f9 eterogenei (musica, letteratura, televisione, cinema, sport), che intervengono durante l'ultima mezz'ora di trasmissione. Nella puntata del venerd\u00ec, tale spazio \u00e8 riservato agli interventi di Aldo Rock (all'anagrafe Aldo Calandro) inerenti sport estremi, maratone e bicicletta (la bici, per lui, pi\u00f9 che mezzo di spostamento o hobby, \u00e8 filosofia di vita), mentre per diversi anni nella puntata del gioved\u00ec era presente uno spazio dedicato alle ultime novit\u00e0 editoriali curato da Daria Bignardi, intitolato \"Mezz'ora Daria\". Nell'estate 2018 \u00e8 andato in onda dalle 9 alle 11."}
{"id": "453856", "revid": "697352", "url": "https://it.wikipedia.org/wiki?curid=453856", "title": "Audience (disambigua)", "text": ""}
{"id": "453859", "revid": "124819922", "url": "https://it.wikipedia.org/wiki?curid=453859", "title": "Campionato europeo di calcio 1976", "text": "Il Campionato europeo di calcio 1976, noto anche come EURO 1976, \u00e8 stata la quinta edizione dell'omonimo torneo, organizzato ogni quattro anni dalla Union of European Football Associations (UEFA).\nLa formula di Euro 1976 prevedeva una qualificazione suddivisa in due fasi. Nella prima (disputata tra il 1974 e il 1976) le trentadue nazionali partecipanti furono divise in otto gironi all'italiana di andata e ritorno comprendenti quattro squadre ognuno, e le prime classificate di ciascun gruppo si sarebbero qualificate alla seconda fase, ossia i quarti di finale, anch'essi con gare di andata e ritorno.\nLe semifinali e le finali per il terzo e per il primo posto si disputarono invece in gare uniche, e sarebbero state ospitate in una delle quattro nazioni giunte fino a questo punto della competizione. La scelta ricadde sulla Jugoslavia, che ospit\u00f2 le ultime quattro gare dal 16 al 20 giugno 1976.\nIl torneo fu vinto dalla Cecoslovacchia, che sconfisse in finale la Germania Ovest ai calci di rigore. La realizzazione decisiva fu quella di Anton\u00edn Panenka che segn\u00f2 l'ultimo tiro dal dischetto eseguendo per la prima volta un \"colpo a cucchiaio\".\nNelle fasi finali di questa edizione del torneo nessuna partita si concluse al termine dei tempi regolamentari.\nQualificazioni.\nAnche in questa edizione vennero confermati i quarti di finale in andata e ritorno dopo i gironi eliminatori.\nLe otto partecipanti ai quarti furono:\nFase finale.\nTabellone.\n&lt;section begin=Group 3 /&gt;&lt;section end=Group 3 /&gt;\nPremi.\nMigliori 11.\nFormazione dei migliori 11 giocatori del torneo, selezionata dalla UEFA:"}
{"id": "453860", "revid": "268377", "url": "https://it.wikipedia.org/wiki?curid=453860", "title": "A.out", "text": "a.out (assembler output), in informatica, indica un formato di file, usato in vecchie versioni di Unix e sistemi operativi Unix-like, per eseguibili, codice oggetto, e, in sistemi pi\u00f9 moderni, librerie condivise.\nStoria.\nApparve in Version 6 Unix e fu sostituito dal formato COFF in AT&amp;T Unix System V, che a sua volta venne sostituito da ELF in System V Release 4.\n\"a.out\" \u00e8 ancora il nome di default dei file eseguibili creati dal compilatore quando non viene specificato nessun nome tramite l'opzione \"-o\" (anche se il contenuto di a.out generato da gcc \u00e8 comunque un ELF).\nUtilizzo.\nSebbene Berkeley Unix abbia supportato a.out per un po' di tempo, i moderni sistemi BSD sono tutti migrati ad ELF. Anche Linux ha usato \"a.out\" fino al kernel 2.0, per poi passare a ELF."}
{"id": "453862", "revid": "33689", "url": "https://it.wikipedia.org/wiki?curid=453862", "title": "The Hitchhiker's Guide to the Galaxy", "text": ""}
{"id": "453864", "revid": "1048993", "url": "https://it.wikipedia.org/wiki?curid=453864", "title": "Franca Rame", "text": "Biografia.\nOriginaria di Villastanza, frazione di Parabiago, di famiglia con antiche tradizioni teatrali, maggiormente legate al teatro dei burattini e delle marionette, risalenti al 1600, \u00e8 stata figlia d'arte: il padre Domenico Rame era un attore e la madre Emilia Baldini fu prima maestra, poi attrice. Anche il fratello Enrico (1916 - 1986) intraprese la carriera di attore. Esord\u00ec nel mondo dello spettacolo appena nata: fu subito impiegata, per i ruoli da infante nelle commedie allestite dalla compagnia di giro familiare. Nel 1950, assieme a una delle sorelle, decise di prodursi nella rivista: nella stagione 1950-1951 venne scritturata nella compagnia primaria di prosa di Tino Scotti per lo spettacolo \"Ghe pensi mi\" di Marcello Marchesi, in scena al Teatro Ol\u00edmpia di Milano.\nIl 24 giugno 1954 spos\u00f2 l'attore Dario Fo a Milano nella basilica di Sant'Ambrogio. Dall'unione il 31 marzo 1955 nacque a Roma il figlio Jacopo. Nel 1958, insieme con il marito, fond\u00f2 la \"Compagnia Dario Fo-Franca Rame\" (Fo \u00e8 il regista e il drammaturgo del gruppo, Franca Rame la prima attrice e l'amministratrice) che, negli anni seguenti, avrebbe ottenuto grandissimo successo commerciale nel circuito dei teatri cittadini istituzionali.\nPresent\u00f2, insieme con Dario Fo, l'edizione del 1962 di Canzonissima. La RAI sottrasse la conduzione del programma a Dario Fo e Franca Rame dopo le prime sei puntate; vennero poi sostituiti da Sandra Mondaini e Tino Buazzelli. La pietra dello scandalo: uno \"sketch\" su un costruttore edile che si rifiutava di dotare di misure di sicurezza la propria azienda. La satira, sebbene espressa con battute semplici e ironiche, diede evidenza della drammaticit\u00e0 delle condizioni lavorative nell'edilizia (e, per estensione, in altri settori di manovalanza, allora gran parte della forza lavoro italiana) provocando proteste e polemiche. A seguito di interrogazioni parlamentari e di accesi dibattiti sulla stampa dell'epoca, Fo e Rame furono costretti a lasciare la trasmissione. La RAI addusse a giustificazione del provvedimento che toglieva ai due comici la partecipazione in televisione il fatto che, essendo al momento in corso le trattative per il rinnovo del contratto collettivo nazionale di lavoro degli edili, la RAI non poteva assumere, anche indirettamente, posizioni a favore di una delle parti, cosa che i due comici avrebbero fatto con lo \"sketch\" in questione.\nAttivit\u00e0 politica.\nNel 1968, sempre al fianco di Dario, abbracci\u00f2 l'utopia sessantottina, usc\u00ec dal circuito dell'ETI, fond\u00f2 il collettivo \"Nuova Scena\" dal quale, dopo aver assunto la direzione di uno dei tre gruppi in cui era diviso per rispondere alla domanda del pubblico, si separ\u00f2 per divergenze politico-ideologiche assieme al marito: ci\u00f2 avrebbe portato alla nascita di un altro gruppo di lavoro, detto \"La Comune\" (impegnato come \"Nuova Scena\" nei circoli Arci e nei luoghi fino ad allora non deputati per lo spettacolo dal vivo come, fra gli altri, le case del popolo, le fabbriche e le scuole occupate), con cui interpret\u00f2 spettacoli di satira e di controinformazione politica anche molto feroci. Si ricordano almeno \"Morte accidentale di un anarchico\" e \"Non si paga, Non si paga\".\nInsieme con il marito Dario Fo sostenne l'organizzazione Soccorso Rosso Militante tramite la quale, fra l'altro, si schier\u00f2 in difesa di Achille Lollo, anche mediante una lettera aperta al presidente della Repubblica Giovanni Leone. Lollo era, al momento dell'intervento in suo favore da parte di Franca Rame, accusato dell'omicidio dei fratelli Mattei nel rogo di Primavalle; a quell'epoca, un'abile campagna di disinformazione e depistaggio orchestrata da Potere Operaio aveva convinto parte dell'opinione pubblica (fra cui vari intellettuali e politici di sinistra) dell'innocenza di Lollo; costui, nella sentenza di primo grado, emessa nel 1975, fu assolto per insufficienza di prove, ma la sua colpevolezza, per incendio doloso e omicidio preterintenzionale, fu poi riconosciuta (assieme a quella dei coimputati Marino Clavo e Manlio Grillo) nella sentenza d'appello, emanata nel 1986 e confermata definitivamente dalla Cassazione, e fu in seguito ammessa dagli stessi Grillo e Lollo ormai latitanti all'estero.\nA partire dalla fine degli anni settanta Rame partecip\u00f2 al movimento femminista: cominci\u00f2 a interpretare testi di propria composizione come \"Tutta casa, letto e chiesa\", \"Grasso \u00e8 bello!\", \"La madre\". Nel 1971 sottoscrisse la lettera aperta pubblicata sul settimanale \"L'Espresso\" sul caso Pinelli.\nIl 9 marzo 1973 Franca Rame fu costretta a salire su un furgoncino da cinque uomini appartenenti all'area dell'estrema destra, dai quali fu poi stuprata a turno e torturata. La vicenda fu ricordata a distanza di tempo nell'opera \"Lo stupro\", del 1981, parte dello spettacolo \"Tutta casa, letto e chiesa\". Il procedimento penale si concluse solo nel febbraio 1998, comportando la prescrizione del reato. L'esponente dell'estrema destra milanese Biagio Pitarresi, confermando quanto detto nel 1988 dal neofascista e criminale comune Angelo Izzo, ha dichiarato in quell'anno che lo stupro fu \"ispirato\" da alcuni ufficiali della Divisione Pastrengo dei Carabinieri e cit\u00f2 alcuni nomi degli stupratori: Angelo Angeli, \"un certo Muller\" e \"un certo Patrizio\", neofascisti coinvolti nel traffico d'armi, che agivano come agenti provocatori negli ambienti di sinistra e come informatori dei carabinieri.\nIl generale dei Carabinieri Nicol\u00f2 Bozzo, riguardo a questa vicenda, afferm\u00f2 che \"un crimine del genere non nasce a livello locale\", suggerendo dunque che dietro l'avvenimento ci fosse \"una volont\u00e0 molto superiore\" rispetto a quella dell'allora comandante della Pastrengo, Giovanni Battista Palumbo (iscritto alla P2). Bozzo ha inoltre confermato che la notizia dello stupro fu accolta con \"manifestazioni di contentezza\". Durante l'inchiesta sulla strage di Bologna venne trovato un appunto dell'ex dirigente dei Servizi Gianadelio Maletti, che raccontava di un violento litigio tra due generali: Giovanni Battista Palumbo e Vito Miceli (capo del Servizio Informazioni Difesa, dal 18 ottobre 1970 al 30 luglio 1974 e coinvolto nell'eversione nera, poi deputato del Movimento Sociale Italiano e dipendente dal Ministro della Difesa Mario Tanassi). Palumbo stesso, si leggeva nella nota di Maletti, durante la lite aveva rimproverato a Miceli \"l'azione contro Franca Rame\".\nNel 1999 Franca Rame ricevette la laurea \"honoris causa\" da parte dell'Universit\u00e0 di Wolverhampton insieme con Dario Fo. Nelle elezioni politiche del 2006 si candid\u00f2 capolista al Senato in Piemonte, Lombardia, Veneto, Emilia-Romagna, Toscana e Umbria tra le file dell'Italia dei Valori. Venne eletta senatrice in Piemonte. Sempre nel 2006, Antonio Di Pietro la propose come Presidente della Repubblica: raccolse ventiquattro voti.\nLasci\u00f2 il Senato nel 2008, dichiarando che le \u00abistituzioni mi sono sembrate impermeabili e refrattarie a ogni sguardo, proposta e sollecitazione esterna, cio\u00e8 non proveniente da chi \u00e8 espressione organica di un partito o di un gruppo di interesse organizzato\u00bb. Tuttavia sar\u00e0 candidata alle elezioni regionali lombarde del 2010 nel listino bloccato del candidato presidente della Federazione della Sinistra Vittorio Emanuele Agnoletto senza essere eletta. Nel 2009 scrisse assieme al marito Dario Fo la sua autobiografia intitolata \"Una vita all'improvvisa\". Tra dicembre 2011 e marzo 2012 con il marito riport\u00f2 in scena \"Mistero buffo\" in una serie di spettacoli nel nord Italia.\nMorte.\nIl 19 aprile 2012 venne colpita da un ictus e ricoverata d'urgenza al policlinico di Milano. \u00c8 morta il 29 maggio 2013, nella sua abitazione in corso di Porta Romana a Milano, a 83 anni. \u00c8 tumulata nella cripta del Famedio del cimitero monumentale di Milano, insieme al marito Dario Fo e a fianco del suo amico Enzo Jannacci.\nArchivio personale.\nL'archivio di Franca e Dario Fo \u00e8 stato depositato nell'Archivio di Stato di Verona\nIntitolazioni.\nLa giunta comunale di Milano ha deciso di intitolare all'attrice lo spazio verde tra le vie Vittorio Gassman, Ugo Tognazzi e Roberto Tremelloni.\nTelevisione.\nOltre alla partecipazione, poi interrotta, alla trasmissione \"Canzonissima 1962\", Franca Rame partecip\u00f2 in televisione ad alcune serie della rubrica pubblicitaria televisiva \"Carosello\":"}
{"id": "453867", "revid": "125007804", "url": "https://it.wikipedia.org/wiki?curid=453867", "title": "Irochesi", "text": "Gli Irochesi sono una popolazione di nativi americani originariamente stanziata tra gli attuali Stati Uniti d'America e il Canada che si riferiscono a loro stessi con il nome di Haudenosaunee (pron. italianizzata: \"odinosci\u00f3ni\" oppure \"odinos\u00f3ni\") ovvero Popolo della Lunga Casa.\nStoricamente diedero vita a una confederazione di nazioni (trib\u00f9) nota come Lega irochese, Confederazione irochese o Sei Nazioni (originariamente Cinque Nazioni). Le trib\u00f9 che nel 1570 diedero origine alle Cinque Nazioni furono i Cayuga, i Mohawk, gli Oneida, gli Onondaga e i Seneca. Nel 1722 furono poi assimilati nella Confederazione anche i Tuscarora che, originariamente stanziati nell'attuale stato della Carolina del Nord, furono costretti a spostarsi verso nord in seguito ai conflitti con i coloni europei.\n\"Haudenosaunee\", \"Il popolo della Lunga Casa\".\nAl tempo dei primi arrivi dei coloni europei, avvenuti nella prima met\u00e0 del XVII secolo circa, il territorio irochese comprendeva parte dell'attuale sud del Canada e parte del nordest degli Stati Uniti. Questo territorio, che si estendeva in lunghezza per circa cinquecento chilometri dalla valle del Mohawk a est fin quasi alle cascate del Niagara a ovest, rappresentava simbolicamente una \u201clunga casa\u201d invisibile, che a sua volta si rifaceva alla tipica abitazione irochese consistente in una costruzione di legno la cui lunghezza poteva raggiungere fino ai sessanta metri ed era in grado di ospitare diverse famiglie. Cos\u00ec, come ogni famiglia custodiva il proprio focolare all'interno della casa, anche le diverse trib\u00f9 irochesi custodivano il proprio territorio: i Mohawk erano i guardiani della porta est, i Seneca della porta ovest, mentre gli Onondaga in quanto custodi del fuoco centrale avevano una particolare responsabilit\u00e0 dell'ordine interno.\nStoria.\nGli antenati degli irochesi giunsero dagli Appalachi della Pennsylvania nei fertili bassopiani a sud del lago Ontario intorno al 900.\nDurante il XIV secolo, probabilmente in conseguenza ad una diminuzione dei raccolti, si verificarono conflitti interni sempre pi\u00f9 intensi e disastrosi. La tradizione irochese vuole che a porre fine a tali scontri fratricidi fosse il profeta Deganawidah (\"Il Grande Pacificatore\"), appoggiato da Hiawatha (\"Ayonwentah\"), che intorno al 1570, dopo aver avuto una visione profetica di un grande abete (raffigurato al centro della bandiera irochese), simbolo di fratellanza di tutte le trib\u00f9, fond\u00f2 la Lega (o Confederazione) Irochese delle cinque trib\u00f9 (alle quali nel 1722 circa si sarebbero aggiunti i Tuscarora). Deganawidah e Hiawatha percorsero il territorio delle trib\u00f9 in conflitto ristabilendone la pace attraverso la diffusione della \u201cGrande Legge di Pace\u201d (\"Gayanashagowa\"), sulla quale si fondava la Lega. Sorse cos\u00ec una delle pi\u00f9 forti potenze politiche, commerciali e militari presenti nel Nord-America nei secoli XVII e XVIII, in grado di esercitare una forte egemonia sulle popolazioni vicine.\nDurante il XVII secolo gli irochesi condussero prolungate guerre contro la trib\u00f9 degli Uroni sconfiggendoli. Nel Settecento, alleandosi con i britannici, presero parte alla guerra contro i francesi e i loro alleati Algonchini. In seguito alla guerra d'indipendenza americana si ebbe un indebolimento e la divisione interna della Lega, quindi la perdita delle terre tribali: infatti mentre gli Oneida e molti dei Tuscarora si allearono con gli americani, i Mohawk, i Seneca, gli Onondaga e i Cayuga rimasero fedeli alla Gran Bretagna nella speranza di riuscire a mantenere i propri territori. Ma dopo alcune vittorie del capo Joseph Brant (\"Thayendanegea\"), furono sconfitti dagli americani, dopo che George Washington nel 1779 diede l'ordine di distruggere gli indiani alleati degli inglesi, conquistandosi cos\u00ec presso gli irochesi il soprannome di \u201cDistruttore di Citt\u00e0\u201d.\nCaratteristiche della Confederazione.\nLa fondazione della Confederazione Irochese mantenne il sistema dei clan, la cui appartenenza si basava sulla matrilinearit\u00e0, gi\u00e0 in uso nelle cinque trib\u00f9. Periodicamente la Lega teneva un consiglio delle trib\u00f9, costituito da cinquanta capi chiamati \"sachem\", che venivano nominati dalle donne (matrone) di quei clan in cui queste funzioni erano ereditarie, cos\u00ec come ereditari erano i nomi attribuiti ai capi. Il consiglio non decideva a maggioranza, ma doveva discutere e mediare finch\u00e9 non si raggiungesse l'unanimit\u00e0, successivamente le decisioni prese dovevano ottenere il consenso della popolazione.\nDunque, sebbene la Lega avesse un governo composto esclusivamente da uomini, ciascun membro di quel governo era responsabile delle sue azioni verso le donne della propria famiglia. Non vi \u00e8 dubbio che il potere detenuto dalle donne trovava le sue basi negli schemi di sussistenza degli irochesi, che vivevano in villaggi fortificati e in cui, sebbene da parte degli uomini fossero praticate sia la caccia che la pesca, la fonte principale di sussistenza era costituita dalla coltivazione di diverse variet\u00e0 di mais, fagioli e zucche (soprannominati dagli irochesi le \u201ctre sorelle\u201d), che era mansione delle donne, le quali inoltre erano le proprietarie dei terreni e delle case.\nGoverno.\nIl Gran Concilio delle Sei Nazioni \u00e8 un'assemblea composta da 56 \"Hoyenah\" (capi), conosciuti anche come Sachems: la rappresentazione \u00e8 distribuita in questo modo:\nLa struttura originaria del Concilio era diversa. Alla fondazione del concilio, solo erano presente cinque nazioni e la rappresentazione nel concilio era:\nA sua volta, le cinque nazioni originarie erano organizzate in due macro gruppo conosciuti come \"Moiety\" dove il raggruppamento Mohawk, Onondaga e Seneca formava il \"Moiety\" maggiore e il raggruppamento Oneida e Cayuga formava il \"Moiety\" minore. I Tuscarora, una volta aderiti al Gran Concilio, entrarono a far parte del \"Moiety\" minore.\nGuerra.\nLa guerra era una parte importante della societ\u00e0 haudenosaunee: per gli uomini era un modo per ottenere rispetto da parte del resto della societ\u00e0. I prigionieri di guerra erano resi schiavi o \"adottati\" per rimpiazzare i familiari morti per malattia o durante gli scontri. Questa parte della popolazione era diventata molto significativa nei villaggi irochesi verso la fine del XVII secolo.\nRelazioni internazionali.\nIl governo irochese hanno cominciato ad emettere passaporti dal 1923, quando le autorit\u00e0 haudenosaunee rilasciarono un passaporto per la statista cayuga Deskaheh (General Levi) per un viaggio alla sede della Societ\u00e0 delle Nazioni.\nPi\u00f9 recentemente, i passaporti sono stati emessi senza soluzione di continuit\u00e0 dal 1997. Prima del 2001 erano accettati da varie nazioni come documento ufficiale per viaggi internazionali ma, dopo gli attacchi dell'11 settembre, hanno perso questo riconoscimento.\nGli irochesi della nazionale di Lacrosse sono stati autorizzati dal governo degli Stati Uniti d'America a viaggiare con i loro passaporti irochesi durante un torneo internazionale di Lacrosse in Inghilterra dopo l'intervento personale del segretario di Stato Hillary Clinton (14 luglio 2010). Malgrado ci\u00f2, il governo britannico rifiut\u00f2 il riconoscimento e neg\u00f2 l'entrata dei giocatori. Il lacrosse \u00e8 l'unico sport in cui la nazione irochese ha una squadra riconosciuta dalla FIL, per questo si sta considerando l'affiliazione al Comitato Olimpico Internazionale.\nIl gran Consiglio della Confederazione Irochese dichiar\u00f2 guerra alla Germania nel 1917 durante la Prima Guerra Mondiale e, di nuovo, nel 1942 durante la Seconda Guerra Mondiale.\nVillaggi.\nI villaggi irochesi non erano particolarmente adatti a essere spostati, e al momento della costruzione dovevano poter resistere per 20-30 anni circa. Il villaggio era di forma circolare, protetto da imponenti palizzate in legno. Si sviluppava a cerchie di mura, che nei centri pi\u00f9 importanti potevano essere diverse. All'interno delle mura vi erano le tipiche abitazioni ricoperte da cortecce e arbusti, che ospitavano tutte le famiglie della comunit\u00e0, anche se, quando il clima lo permetteva, le attivit\u00e0 nel villaggio si svolgevano soprattutto all'aperto. Fuori dalla cinta muraria vi erano sempre ampie spianate, per avvistare eventuali nemici e soprattutto per lasciare spazio alle coltivazioni di mais. Spesso i villaggi erano attraversati o costeggiati da ruscelli e corsi d'acqua, usati per l'irrigazione e lo spostamento con le canoe.\nPopolazione attuale.\nAlla fine del XVIII secolo si verific\u00f2 un graduale abbandono della casa lunga a favore di singole abitazioni familiari. Tuttavia gi\u00e0 nel 1799 il profeta seneca Handsome Lake (\"Ganeodiyo\") diffuse la cosiddetta \u201cReligione della Lunga Casa\u201d, che vide il ripristino della lunga casa, simbolo dell'unit\u00e0 tribale, e delle antiche cerimonie annuali degli irochesi, praticate ancora oggi. Dopo la frattura interna della confederazione causata dalla guerra d'indipendenza statunitense, parte dei Mohawk e dei Cayuga si trasferirono in Canada, dove buona parte si trova tuttora. Un consistente gruppo degli Oneida vive in Wisconsin, e altri gruppi si trovano invece negli stati di New York e Oklahoma.\nArte.\nL'elemento pi\u00f9 importante della loro arte \u00e8 quello delle maschere, solitamente deformi e spaventose, che si associano a vari miti e che vengono usate in molte manifestazioni religiose. La maschera del dio \"Gagosha\", ad esempio, ha il naso rotto, perch\u00e9 narra la leggenda che il dio fu colpito in faccia da una montagna, mentre le maschere \"yei\" sono deformi perch\u00e9 rappresentano gli spiriti della notte. Alcune maschere devono essere costruite dagli uomini, mentre altre, per rispettare la tradizione, vengono realizzate da donne. Le maschere eseguite dal guscio di tartaruga sono usate per curare le malattie."}
{"id": "453868", "revid": "1694442", "url": "https://it.wikipedia.org/wiki?curid=453868", "title": "Blocco del Qu\u00e9bec", "text": "Il Blocco del Qu\u00e9bec (\"Bloc Qu\u00e9b\u00e9cois\", BQ) \u00e8 un partito politico canadese.\nIl BQ \u00e8 un partito \"federale\", che si presenta cio\u00e8 alle elezioni per la Camera dei Comuni, il Parlamento canadese. Il programma del BQ prevede il raggiungimento della sovranit\u00e0 per la provincia del Qu\u00e9bec. Mantiene stretti legami con il Parti Qu\u00e9b\u00e9cois, dagli anni settanta uno dei partiti pi\u00f9 forti nel parlamento provinciale, con il quale condivide la comune matrice socialdemocratica e l'impegno per la sovranit\u00e0 del Qu\u00e9bec, anche se i due partiti sono formalmente separati.\nStoria.\nIl Blocco \u00e8 nato come una coalizione informale di conservatori progressisti e liberali membri del Parlamento del Qu\u00e9bec uniti dal sostegno all'indipendenza della provincia francofona. Suo primo leader fu l'ex ambasciatore del Canada in Francia, e membro del Partito Conservatore Progressista Lucien Bouchard, in segno di protesta contro la mancata entrata in vigore degli accordi di Meech Lake, che avrebbero riconosciuto il Qu\u00e9bec come entit\u00e0 distinta all'interno del Canada, riconoscendogli un diritto di veto su molte modifiche alla Costituzione. Alle elezioni politiche del 1993, il BQ ottenne 54 seggi. Grazie alla divisione dei voti della frammentazione tra Partito Riformatore, Partito Conservatore Progressista e Nuovo Partito Democratico, il BQ divenne il secondo partito della Camera dei Comuni, risultato che gli diede il ruolo di opposizione ufficiale. Nel giugno del 1995 il BQ, il Parti Qu\u00e9b\u00e9cois e l'Azione Democratica del Qu\u00e9bec scrissero una comune piattaforma programmatica per il referendum sull'indipendenza del Qu\u00e9bec, ma al referendum il NO all'indipendenza vinse per un soffio, con il 50,4% dei voti.\nNel 1996 Bouchard lasci\u00f2 la leadership del Blocco del Qu\u00e9bec per diventare capo del Parti Qu\u00e9b\u00e9cois, mantenendo l'incarico fino al 2001, e i consensi del BQ si ridussero progressivamente. Nelle elezioni federali del 1997, il BQ scese a 44 seggi (perdendo quindi il ruolo di opposizione ufficiale), ma sostenne il governo liberale di Jean Chr\u00e9tien, anch'egli del Qu\u00e9bec. Nelle elezioni del 2000, a causa della buona affermazione dei liberali il BQ scese a 38 seggi nella Camera dei Comuni. In questi anni il BQ si impegn\u00f2 per la ratifica dell'Accordo di Ky\u014dto, a favore della depenalizzazione dell'uso delle droghe leggere e del riconoscimento dei matrimoni tra omosessuali. Nel 2003 il BQ si oppose all'intervento militare in Iraq. Nelle elezioni del Qu\u00e9bec dello stesso anno, per\u00f2, il Parti Qu\u00e9b\u00e9cois, sovranisti vicino al BQ, si vide superare dai federalisti del Partito Liberale del Qu\u00e9bec. Nel 2004 uno scandalo riguardante alcuni finanziamenti federali destinati al Qu\u00e9bec favor\u00ec il buon risultato del BQ alle elezioni federali dello stesso anno. Il BQ, infatti, ottenne ben 54 seggi, scesi a 51 nelle successive elezioni del 2006. Poich\u00e9 il governo conservatore non aveva una maggioranza stabile in parlamento, il Primo Ministro Stephen Harper cerc\u00f2 i voti del BQ riconoscendo al Qu\u00e9bec lo status di \"nazione\", sia pure nell'ambito di un Canada unitario.\nAlle politiche del 2008 BQ ha ottenuto il 9,97% dei voti a livello nazionale, con un calo di appena lo 0,49%, e 50 seggi.\nAlle politiche del 2011 BQ ha avuto un vero tracollo ottenendo il 6% dei voti ed appena 4 seggi, a causa dell'improvvisa crescita in Qu\u00e9bec del Nuovo Partito Democratico, perdendo quindi la possibilit\u00e0 di formare un gruppo parlamentare. Gilles Duceppe si \u00e8 quindi dimesso dalla carica di leader del partito. Anche alle successive elezioni del 2015, con 10 seggi ha ottenuto un risultato di molto inferiore a quelli del ventennio precedente\nAlle elezioni del 2019 il BQ \u00e8 tornato ad imporsi sulla politica canadese, ottenendo 32 seggi e risultando quindi la terza forza parlamentare dietro a liberali e conservatori."}
{"id": "453875", "revid": "767487", "url": "https://it.wikipedia.org/wiki?curid=453875", "title": "Pepper Keenan", "text": "Ha suonato e suona tuttora nelle band Corrosion of Conformity e Down.\nBiografia.\nKeenan \u00e8 nato nel 1967 a Oxford, Mississippi.\nNel 1990 entr\u00f2 a far parte dei Corrosion Of Conformity come chitarrista; con questa formazione la band pubblic\u00f2 il proprio secondo album, \"Blind\". Dal 1992 copre anche il ruolo di cantante e frontman del gruppo, grazie a un ottimo timbro vocale, che spesso ricorda quello di James Hetfield nell'album \"Load\". Con i Corrosion Of Conformity, Keenan ha pubblicato cinque album e un disco dal vivo, portando lo stile della band sempre pi\u00f9 verso il southern metal e abbandonando le radici \"hardcore\".\nKeenan \u00e8 anche chitarrista dei Down, gruppo nato a inizio anni Novanta come progetto parallelo di Phil Anselmo. Gli impegni con questo gruppo sono stati sporadici e hanno permesso a Keenan di proseguire la carriera con i Corrosion Of Conformity. La band ha pubblicato due album, nel 1995 e nel 2002 ed \u00e8 attualmente in tour in Europa.\nLa voce di Keenan compare anche nel brano \"Tuesday's Gone\", cover dei Lynyrd Skynyrd pubblicata dai Metallica sull'album \"Garage Inc.\" Pepper canta alcuni versi e compare anche in altri brani registrati durante quella session, disponibili per\u00f2 solamente come bootleg. Keenan \u00e8 amico di lunga data di James Hetfield, grazie anche al tour che le due band fecero assieme nel 1996; questa amicizia ha portato anche all'audizione di Keenan come bassista per i Metallica, dopo l'abbandono di Jason Newsted nel 2001, che pu\u00f2 essere vista nel documentario del 2004 \"\".\nNel 2005, l'uragano Katrina ha devastato la citt\u00e0 di New Orleans e di conseguenza anche l'abitazione di Pepper Keenan e il bar di sua propriet\u00e0, il \"Le Bon Temps Roul\u00e9\". Keenan ha fatto in tempo a fuggire dalla citt\u00e0 assieme a decine di migliaia di persone poco prima del disastro: la sua abitazione si trovava a due soli isolati dal Mississippi, nell'area della citt\u00e0 chiamata Carrollton. Mentre la tempesta si avvicinava, il chitarrista \u00e8 riuscito a raggiungere la propria casa, a raccogliere qualche vestito, il premio Grammy vinto nel 1997 grazie al brano \"Drowning in a Daydream\" (pubblicato su \"Wiseblood\") e una vecchia chitarra dobro della National. Durante i terribili giorni che seguirono l'uragano, il bar di Keenan ha subito il saccheggio dei disperati rimasti in citt\u00e0, ma \u00e8 rimasto in piedi, cos\u00ec come la sua abitazione. Al momento, entrambi gli edifici sono ancora privi di corrente elettrica e fognature e Keenan vive con la famiglia a Lake Charles, Louisiana."}
{"id": "453878", "revid": "124933324", "url": "https://it.wikipedia.org/wiki?curid=453878", "title": "Apollo del Belvedere", "text": "LApollo del Belvedere, anche noto come Apollo Pitico, \u00e8 una celebre statua marmorea risalente al periodo post-ellenistico (seconda met\u00e0 del II secolo d.C.) quando i Romani avevano conquistato tutta la Grecia antica. \u00c8 tutt'oggi considerata per l'armonia delle proporzioni una delle pi\u00f9 belle opere di tutta l'antichit\u00e0, espressione del concetto di \"bello ideale\".\nStoria.\nFu ritrovato ad Anzio verso la fine del XV secolo, durante il Rinascimento. A partire dalla met\u00e0 del XVIII secolo, venne considerata come uno dei supremi capolavori dell'arte mondiale, nonch\u00e9 come modello assoluto di perfezione estetica. L'Apollo \u00e8 copia di una statua in bronzo creata tra il 350 ed il 325 a.C. dallo scultore greco Leocare.\nPrima della collocazione nel Cortile del Belvedere, l'Apollo, che sembra sia stato scoperto nel 1489 a Grottaferrata, dove Giuliano Della Rovere era abate commendatario, ricevette solo poche attenzioni dagli artisti, bench\u00e9 esso fosse stato abbozzato due volte nel libro dei disegni di un allievo del Ghirlandaio durante l'ultima decade del XV secolo. Bench\u00e9 si sia sempre pensato che la statua appartenesse a Giuliano Della Rovere prima che egli venisse eletto pontefice, col nome di Giulio II, il suo collocamento appariva confuso fino al 1986: il cardinale Della Rovere, che portava il titolo di San Pietro in Vincoli si spost\u00f2 da Roma durante il papato di Alessandro VI (1494-1503); Deborah Brown ha dimostrato che frattanto l'Apollo soggiorn\u00f2 nel giardino dei Santi Apostoli e non nella chiesa titolare, come presunto. Venne descritto da Johann Joachim Winckelmann nel suo trattato sulla storia dell'arte nel 1763, l'Apollo venne considerato anche all'epoca del neoclassicismo un'opera di maestosa importanza. Secondo lo storico dell'arte Ernst Gombrich, per Hegel e i suoi contemporanei non si trattava solo di un simbolo della divinit\u00e0 solare, bens\u00ec di una rappresentazione del dio stesso in forma umana in un'adeguata forma sensibile.\nLa fama dell'Apollo era realmente europea e andava incarnando valori di rinnovamento politico, etico e sociale; a tal proposito vale la pena ricordare un aneddoto avvenuto durante il periodo della rivoluzione francese e delle spoliazioni napoleoniche. ll vescovo Henri Gregoire davanti alla Convenzione del 1794: \"Se le nostre armate vittoriose penetrassero in Italia, l'asportazione dell\"Apollo del Belvedere\" e dell\"Ercole Farnese\" sarebbe la pi\u00f9 brillante delle conquiste. \u00c8 la Grecia che ha ornato Roma: ma i capolavori delle repubbliche greche dovrebbero forse ornare il paese degli schiavi (i.e. l'Italia)? La Repubblica Francese dovrebbe essere la loro sede definitiva\". L'opera fu oggetto in effetti delle spoliazioni napoleoniche durante l'occupazione francese attuate col Trattato di Tolentino. Il Papa commission\u00f2 allora allo scultore Canova, per rimpiazzare la grave perdita nel Cortile del Belvedere, la statua neoclassica di Perseo vincitore di Medusa, che riprende l'atteggiamento dell'Apollo. Dopo la caduta di Napoleone la statua dell'Apollo venne restituita allo Stato della Chiesa e ricollocata nella sua sede originaria, grazie all'opera dello stesso Antonio Canova nel 1816.\nDescrizione.\nLa statua di marmo bianco, alta 224 centimetri, rappresenta il dio greco Apollo, che ha appena ucciso con le frecce del suo arco il serpente Pitone, divinit\u00e0 ctonia originaria di Delfi. La muscolatura, ancora tesa, lascia intendere lo sforzo che segue alla battaglia contro Pitone, mentre i capelli a boccoli ricadono fluidi sul collo e raccolti elegantemente sul capo, cinto dallo \"strophium\", una fascia ornamentale simboleggiante una divinit\u00e0 o un re. Il dio \u00e8 interamente nudo, ad eccezione della faretra a tracolla, dei sandali e del mantello (clamide) avvinto alla spalla destra, che si rovescia sul braccio sinistro ed in parte del dorso.\nLa parte inferiore del braccio destro (che in origine tendeva l'arco) e la mano sinistra, mancanti al momento del ritrovamento, vennero ricostruiti da Giovanni Angelo Montorsoli, scultore e collaboratore di Michelangelo."}
{"id": "453880", "revid": "767487", "url": "https://it.wikipedia.org/wiki?curid=453880", "title": "Jules Renkin", "text": "\u00c8 stato Primo Ministro dal 6 giugno 1931 al 22 ottobre 1932."}
