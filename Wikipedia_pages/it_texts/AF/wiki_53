{"id": "471583", "revid": "640277", "url": "https://it.wikipedia.org/wiki?curid=471583", "title": "Satelliti naturali di Giove", "text": "Giove possiede un elevato numero di satelliti naturali, attualmente quantificato in 79, che lo rendono il pianeta del sistema solare con il secondo pi\u00f9 grande corteo di satelliti con orbite \"ragionevolmente sicure\". I maggiori, i satelliti medicei o galileiani, sono stati scoperti nel 1610 da Galileo Galilei e furono i primi oggetti individuati in orbita a un oggetto che non fosse la Terra o il Sole. Dalla fine del XIX secolo sono state scoperte decine di satelliti di dimensioni minori che hanno ricevuto i nomi di amanti, conquiste o figlie di Zeus (l'equivalente greco di Giove).\nOtto dei satelliti di Giove sono definiti \"satelliti regolari\" e possiedono orbite prograde, quasi circolari e poco inclinate rispetto al piano equatoriale del pianeta. I satelliti medicei presentano una forma sferoidale e sarebbero considerati dei pianeti nani se orbitassero direttamente attorno al Sole; gli altri quattro satelliti regolari sono invece pi\u00f9 modesti e pi\u00f9 vicini al pianeta e costituiscono la sorgente delle polveri che vanno a formare il sistema di anelli del pianeta.\nI restanti satelliti sono annoverati tra i \"satelliti irregolari\" le cui orbite, sia prograde sia retrograde, sono poste a una maggiore distanza dal pianeta madre e presentano alti valori di inclinazione ed eccentricit\u00e0 orbitale. Questi satelliti sono spesso considerati pi\u00f9 che altro degli asteroidi, a cui spesso assomigliano per dimensioni e composizione, catturati dalla grande gravit\u00e0 del gigante gassoso; di questi, tredici, scoperti tutti abbastanza recentemente, non hanno ancora un nome, mentre per altri quattordici si attende che la loro orbita sia determinata con precisione.\nIl numero preciso di satelliti non sar\u00e0 mai quantificato esattamente, perch\u00e9 i frammenti ghiacciati che compongono gli anelli di Giove possono tecnicamente essere considerati tali; inoltre, a tutt'oggi, l'Unione Astronomica Internazionale non ha voluto porre con precisione una linea arbitraria di distinzione tra satelliti minori e grandi frammenti ghiacciati.\nStoria delle osservazioni.\nSecondo fonti storiche, dei quattro satelliti medicei, Ganimede sarebbe visibile a occhio nudo in condizioni osservative ideali e se l'osservatore fosse dotato di una vista acuta; infatti le sue prime osservazioni potrebbero risalire all'astronomo cinese Gan De, che nel 364 a.C. sarebbe riuscito a vedere il satellite schermando la vista di Giove con un albero o qualcosa di analogo. Anche gli altri tre satelliti sarebbero in teoria visibili a occhio nudo, raggiungendo una magnitudine apparente inferiore alla 6\u00aa, magnitudine che corrisponde al limite di visibilit\u00e0, se non fossero nascosti dalla luminosit\u00e0 di Giove. Tuttavia considerazioni recenti, mirate a valutare il potere risolutivo dell'occhio nudo, sembrerebbero indicare che la combinazione della ridotta distanza angolare tra Giove e ognuno dei suoi satelliti e della luminosit\u00e0 del pianeta, anche valutando le condizioni in cui questa \u00e8 minima, renderebbero impossibile per un uomo riuscire a individuare uno dei satelliti.\nLe prime osservazioni registrate dei satelliti di Giove furono quelle che Galileo Galilei comp\u00ec tra il 1609 e il marzo 1610, osservazioni che gli permisero di individuare i quattro satelliti medicei (Io, Europa, Ganimede e Callisto) con il suo cannocchiale. Non furono scoperti altri satelliti sino a quando Edward Emerson Barnard osserv\u00f2 Amaltea nel 1892. Grazie anche all'aiuto dell'astrofotografia, nel corso del XX secolo si susseguirono rapidamente numerose scoperte. Imalia fu scoperta nel 1904, Elara nel 1905, Pasifae nel 1908, Sinope nel 1914, Lisitea e Carme nel 1938, Ananke nel 1951, e Leda nel 1974. Sino al 1979, quando le sonde Voyager raggiunsero il sistema di Giove, il numero di satelliti del gigante gassoso si era stabilito sulle 13 unit\u00e0; nel 1975 fu scoperto un quattordicesimo satellite, che venne chiamato Temisto, ma a causa della quantit\u00e0 di dati disponibili ancora insufficiente i suoi parametri orbitali non poterono essere ricavati e la sua scoperta non venne ufficializzata sino al 2000. Le missioni Voyager permisero di scoprire altri tre satelliti, posti internamente rispetto ai satelliti galileiani e strettamente correlati col sistema di anelli del pianeta: Metis, Adrastea e Tebe. Fino al 1999 si riteneva cos\u00ec che il sistema di Giove fosse composto da soli 16 satelliti.\nPer due decenni non furono scoperti altri satelliti, ma tra l'ottobre 1999 e il febbraio 2003 i ricercatori, mediante strumentazioni molto sensibili, riuscirono a individuare dalla Terra altri 32 satelliti; si trattava per lo pi\u00f9 di oggetti di dimensioni in genere non superiori a 10\u00a0km, posti in orbite molto ampie, eccentriche e generalmente retrograde. Si ritiene che tutti questi piccoli satelliti siano in realt\u00e0 dei corpi di origine asteroidale o addirittura cometaria, probabilmente anche frammenti di corpi originariamente ben pi\u00f9 grandi, catturati dall'immane gravit\u00e0 del pianeta. In seguito sono stati scoperti, ma non ancora confermati, altri 18 satelliti e successivamente ulteriori due che hanno portato a 69 il numero dei satelliti osservati; non si esclude per\u00f2 l'esistenza di altri satelliti ancora inosservati in orbita attorno al pianeta.\nFormazione ed evoluzione.\nI satelliti regolari costituirebbero i resti di un'antica popolazione di satelliti di massa simile ai satelliti galileiani, satelliti che si sarebbero formati a partire dalla coalescenza delle polveri all'interno un disco circumplanetario (detto \"disco protolunare\"), analogo ai dischi protoplanetari che circondano le stelle neoformate.\nSi ritiene che possano essere esistite, nella storia primordiale del pianeta, diverse generazioni di satelliti di massa paragonabile a quella dei medicei, ciascuna delle quali sarebbe poi precipitata verso il pianeta a causa degli urti nella cintura circumplanetaria, mentre nuovi satelliti si sarebbero formati dalle polveri catturate dal pianeta in formazione; si ritiene che l'attuale generazione satellitare sia presumibilmente la quinta. Essa si sarebbe formata a una distanza maggiore rispetto a quella che attualmente possiedono e poi i satelliti sarebbero precipitati verso orbite pi\u00f9 interne, acquisendo ulteriore materiale dal disco in fase di assottigliamento e stabilendosi in una risonanza orbitale che attualmente mantiene stabili Io, Europa e Ganimede; la maggior massa di quest'ultimo sta presumibilmente a indicare che il satellite sia migrato con una velocit\u00e0 superiore rispetto a Io ed Europa.\nI satelliti pi\u00f9 esterni, irregolari, si sarebbero formati dalla cattura di asteroidi di passaggio; buona parte di questi corpi si sono fratturati a seguito di stress durante la cattura o a causa di collisioni con altri oggetti pi\u00f9 piccoli, producendo le famiglie satellitari oggi visibili.\nCaratteristiche.\nI parametri fisici e orbitali dei satelliti variano in maniera molto estesa. I quattro satelliti medicei possiedono un diametro superiore ai 3\u00a0000\u00a0km; Ganimede, con i suoi 5\u00a0262,4\u00a0km di diametro, oltre a essere il pi\u00f9 grande dei satelliti di Giove, \u00e8 il pi\u00f9 grande dei satelliti del sistema solare e il pi\u00f9 grande oggetto del sistema solare escludendo il Sole e sette pianeti: Mercurio, pur essendo pi\u00f9 massiccio, ha un diametro inferiore a quello di Ganimede.\nI restanti satelliti hanno dimensioni inferiori a 250\u00a0km con una soglia d'incertezza di 5\u00a0km. La loro massa \u00e8 talmente bassa che persino Europa, il meno massiccio dei satelliti medicei, \u00e8 migliaia di volte pi\u00f9 massiccio di tutti i satelliti non galileiani messi insieme. La traiettoria orbitale varia da quasi perfettamente circolare sino a traiettorie altamente eccentriche e inclinate; inoltre la direzione del moto orbitale di gran parte di essi \u00e8 retrograda rispetto al senso di rotazione di Giove. I periodi orbitali sono allo stesso modo molto variabili, spaziando tra sette ore e tre anni terrestri.\nNomenclatura.\nI satelliti di Giove devono il loro nome a personaggi della mitologia greca legati a Zeus, padre e re degli dei secondo la religione greca, che equivale al romano Giove da cui prende il nome il pianeta.\nI satelliti medicei devono i loro nomi a Simon Marius che nel 1610, poco dopo la loro scoperta, li nomin\u00f2 a partire dai nomi di alcuni amanti di Zeus; i loro nomi sono divenuti poi popolari nel corso del XX secolo, grazie anche al grande sviluppo della fantascienza che si serv\u00ec di questi mondi alieni per ambientare numerose storie. Tuttavia in letteratura scientifica si prefer\u00ec adottare una diversa nomenclatura, sia riferendosi a essi in base alla distanza con il numerale ordinale corrispondente (\"primo satellite di Giove,\" ecc.), sia utilizzando una nomenclatura basata sul nome del pianeta madre (in questo caso \"Giove\") seguita da un numero romano, assegnato in base alla scoperta del satellite: cos\u00ec Io \u00e8 \"Giove I\", Europa \u00e8 \"Giove II\" e cos\u00ec via; quest'ultimo sistema di nomenclatura \u00e8 stato utilizzato anche per i satelliti scoperti sino agli anni settanta, privi ancora di una nomenclatura ufficialmente accettata dalla comunit\u00e0 scientifica.\nNel 1975 l'Unione Astronomica Internazionale costitu\u00ec una \"task force\", il \"Task Group for Outer Solar System Nomenclature\", con il compito di assegnare dei nomi ai satelliti da V a XIII, e di sviluppare un nuovo sistema di nomenclatura da adottare per eventuali satelliti di nuova individuazione. Seguendo la strada gi\u00e0 tracciata da Simon Marius, si assunse la consuetudine di assegnare ai satelliti, con l'eccezione di Amaltea, i nomi di amanti e dal 2004 di discendenti del dio; tutti i satelliti a partire dal XXXIV (Euporia) prendono il nome dalle figlie di Zeus.\nMolti asteroidi hanno nomi simili o identici ad alcuni satelliti di Giove: si tratta di 9 Metis, 24 Themis, 38 Leda, 52 Europa, 85 Io, 113 Amalthea, 204 Kallisto, 239 Adrastea e 1036 Ganymed. In questi casi la presenza del numero aiuta a capire che si tratta di un asteroide e non di un satellite naturale di Giove.\nClassificazione dei satelliti.\nBench\u00e9 la distinzione non sia rigorosamente definita, i satelliti di Giove possono essere classificati come segue.\nSatelliti regolari.\nI satelliti regolari hanno orbite prograde e quasi circolari con una bassa inclinazione e sono divisi in due gruppi. \u00c8 suddivisa in due gruppi:\nSatelliti irregolari.\nI satelliti irregolari sono sostanzialmente degli oggetti pi\u00f9 piccoli, pi\u00f9 distanti e con orbite pi\u00f9 eccentriche rispetto ai satelliti regolari. Essi costituiscono delle famiglie, o gruppi, le cui componenti condividono valori affini nei parametri orbitali (semiasse maggiore, inclinazione, eccentricit\u00e0) e nella composizione; si ritiene che si tratti, almeno in parte, di famiglie collisionali che si sono originate dalla frammentazione di un corpo originario pi\u00f9 grande a seguito dell'impatto con asteroidi catturati dal campo gravitazionale di Giove. Le famiglie sono denominate a partire dall'oggetto pi\u00f9 grande che ne fa parte. L'identificazione delle famiglie satellitari \u00e8 sperimentale; si riconoscono due principali categorie, che differiscono per il senso in cui orbita il satellite: i satelliti progradi, che orbitano nello stesso senso di rotazione di Giove, e quelli retrogradi, che orbitano in senso opposto; queste due categorie a loro volta assommano le diverse famiglie.\nProspetto.\nSegue un prospetto con i dati di 69 dei 79 satelliti di Giove conosciuti, ordinati per periodo di rivoluzione intorno al pianeta. Sono evidenziati in azzurro e in grassetto i satelliti abbastanza massicci da possedere una forma sferoidale (ovvero i satelliti galileiani), in grigio chiaro i satelliti irregolari progradi e in grigio scuro i satelliti irregolari retrogradi.\nCattura temporanea di satelliti.\nVariazioni nella popolazione dei satelliti di Giove possono derivare dalla cattura temporanea di diversi corpi minori del sistema solare, che l'attrazione dalla grande massa del pianeta trasferisce su orbite zenocentriche; l'aggettivo \"temporanea\" pu\u00f2 essere inteso sia su una scala temporale \"astronomica\", quindi dell'ordine del milione di anni o pi\u00f9, sia su scale temporali \"umane\", da alcuni mesi sino a qualche decennio.\nIn particolare, \u00e8 stata individuata una classe di comete di corto periodo, indicate come comete quasi-Hilda o QHC, che attraversano periodicamente il sistema di Giove. In genere queste comete percorrono alcune rivoluzioni attorno al pianeta, permanendo in orbita attorno a Giove anche per una decina d'anni con orbite instabili poich\u00e9 altamente ellittiche e perturbabili dalla gravit\u00e0 solare. Mentre alcune di esse recuperano infine un'orbita eliocentrica, altre precipitano sul pianeta o, pi\u00f9 raramente, sui suoi satelliti. Tra i satelliti temporanei, noti anche come TSC (dall'inglese \"Temporary Satellite Capture\"), catturati nell'ultimo secolo si annoverano le comete 39P/Oterma, 82P/Gehrels, 111P/Helin-Roman-Crockett, 147P/Kushida-Muramatsu e P/1996 R2 (Lagerkvist). Apparteneva probabilmente a questa classe anche la famosa D/1993 F2 (Shoemaker-Levy 9), che precipit\u00f2 sul pianeta nel 1994."}
{"id": "471585", "revid": "4", "url": "https://it.wikipedia.org/wiki?curid=471585", "title": "Io isabella international film week", "text": ""}
{"id": "471591", "revid": "77358", "url": "https://it.wikipedia.org/wiki?curid=471591", "title": "Universit\u00e0 degli studi de L'Aquila", "text": ""}
{"id": "471613", "revid": "767487", "url": "https://it.wikipedia.org/wiki?curid=471613", "title": "Erbaio", "text": "L'erbaio \u00e8 un tipo di coltura foraggera di rapido sviluppo (durata massima uguale o inferiore ad un anno) per la produzione di erba destinata all'alimentazione del bestiame.\nGli erbai vengono coltivati per lo pi\u00f9 con il fine di aumentare in maniera sensibile la disponibilit\u00e0 di foraggio. Talvolta la coltura dell'erbaio pu\u00f2 servire come fertilizzante per una successiva coltura, come un frutteto, quando viene interrato senza essere raccolto. Ad esempio possono essere interrati durante l'inverno erbai di leguminose per fornire un apporto di azoto al terreno. Questa pratica viene anche definita tecnica del \"sovescio\".\nDescrizione.\nGli erbai si definiscono \"intercalari\" in quanto occupano lo spazio del terreno che resta libero periodicamente durante l'anno dalle colture principali e sono per questo costituiti da specie foraggere a rapido sviluppo. Si possono quindi classificare in erbai primaverili, estivi, autunnali o autunno-invernali. Nei casi in cui \u00e8 minore la possibilit\u00e0 di pascolo a causa di una scarsa diffusione di prati (naturali o artificiali) la pratica dell'erbaio diventa lo strumento principale per la produzione di foraggio e di fieno.\nGli erbai vengono coltivati per lo pi\u00f9 con specie leguminose, graminacee o crucifere:\nEsse possono venire unite al fine di formare erbai misti che offrono un valore alimentare superiore o per sfruttare determinate qualit\u00e0 delle singole specie, come ad esempio la propriet\u00e0 delle radici delle leguminose che tendono a penetrare in profondit\u00e0 nel terreno in maniera maggiore rispetto alle graminacee e queste ultime, a loro volta, hanno il vantaggio di sapersi adattare meglio alle temperature rigide."}
{"id": "471615", "revid": "1305772", "url": "https://it.wikipedia.org/wiki?curid=471615", "title": "Erbario", "text": "Nella parola erbario confluiscono due definizioni diverse, seppur storicamente e concettualmente legate tra loro: da una parte un compendio che descrive pi\u00f9 o meno riccamente il regno vegetale (\"herbarium \"o \"hortus siccus\"); dall'altra, un edificio atto a ospitare una o pi\u00f9 collezioni di campioni secchi (\"exsiccata\").\n\"Horti sicci\".\nStoria.\nLa confidenza che l'uomo ha stabilito progressivamente con il mondo vegetale lo ha portato inizialmente ad avvicinare le piante per inquadrarle in una rudimentale classificazione per commestibilit\u00e0 o tossicit\u00e0, quindi a osservarne macroscopicamente i cicli vitali, infine alla domesticazione, conoscenza di virt\u00f9, propriet\u00e0 medico-farmacologiche, dettagli sui cicli biologici. Un esempio di questa crescente quotidianit\u00e0 delle piante gi\u00e0 negli stadi pi\u00f9 arcaici della civilizzazione \u00e8 nelle tombe egizie del III millennio a.C.: raffigurazioni di palme, fichi, piante da fiore. Una prima \"summa\" riconosciuta di queste conoscenze empiriche si ebbe durante il periodo greco-romano.\nErbari greco-romani.\nLa nascita della filosofia gioc\u00f2 un ruolo fondamentale nella stesura di queste prime raccolte probabilmente gi\u00e0 nel VI-V sec a.C.: le domande che l'uomo si poneva sempre pi\u00f9 insistentemente sull'ordine e origine dell'universo lo portarono alla ricerca e all'osservazione anche del mondo vegetale, dalla morfologia alle propriet\u00e0 alimentari e medicinali. Le conoscenze cos\u00ec accumulate mescolavano elementi di mera natura botanica ad altri farmaceutici, il che riflette la visione non disgiunta dei due aspetti, da quanto si deduce gi\u00e0 da una delle prime raccolte ritrovate attribuita a Teofrasto (371 a.C. \u2013 286 a.C.), che descrisse circa cinquecento piante nelle sue due opere \"Historia Plantarum\" e \"De Causis Plantarum.\"\nDal Medioevo a oggi.\nNel medioevo si trattava di una particolare categoria di libri che raccoglievano brevi descrizioni, spesso a carattere medico, e descrivevano le virt\u00f9 delle piante. \nSi chiama erbario anche una collezione di piante o di parti di piante essiccate e pressate accuratamente, individuate e classificate scientificamente, utilizzata per studi botanici.\nAttualmente il termine erbario indica sia una raccolta di piante essiccate (\"exiccata\"), sia una struttura museale dedicata alla raccolta completa e sistematica delle specie, opportunamente essiccate e ordinate in modo da poter essere conservate e consultate.\nLe istituzioni di tutto il mondo sono censite nell\"Index Herbariorum\": pi\u00f9 di 3000 sedi, che ospitano 273 milioni di esemplari, di cui circa 120 in Italia, che conservano 9 milioni di esemplari.\nAltre raccolte, simili per l'impostazione ma di diverso argomento, sono i lapidari (che raccoglievano le propriet\u00e0 delle rocce e dei minerali) e i bestiari (che descrivevano gli animali, o bestie).\nErbari.\nAnticamente l'erbario era un libro, spesso ricco di illustrazioni miniate, che descriveva il petto, le propriet\u00e0 medicinali e altre caratteristiche (semina, raccolta...) delle piante usate in medicina (erbari figurati).\nIl primo erbario conosciuto \u00e8 quello di Dioscoride di Anazarbo, un medico della Cilicia che nel I secolo d.C. arriv\u00f2 a Roma e scrisse la sua principale opera: \"De materia medica\". \nQuesto codice, prototipo di tutti gli erbari successivi, fu in realt\u00e0 uno dei libri pi\u00f9 copiati del medioevo: ci sono pervenute numerosissime copie. \nLa pi\u00f9 antica \u00e8 del 515: il \"Dioscoride di Vienna\" \u00e8 l'erbario pi\u00f9 antico pervenutoci, ed \u00e8 corredato da illustrazioni di grande realismo.\nGi\u00e0 nelle copie del \"De materia medica\" del X secolo, le illustrazioni risultano molto pi\u00f9 grossolane. Si iniziarono invece secondo la consuetudine medievale ad adattare i contenuti. Venivano aggiunti nuovi esemplari locali (soprattutto nel Nord Europa e in Inghilterra), e specie legate a particolari mitologie (come la mandragora).\nParticolarmente pregiati sono poi alcuni erbari medievali prodotti nelle Fiandre, dove spicca gi\u00e0 l'attenzione al dettaglio e al realismo che caratterizza l'arte fiamminga e olandese del rinascimento.\nVerso la fine del XV secolo compare l'uso di porzioni di piante o di intere piante essiccate (\"hortus siccus\") che sostituiscono le raffigurazioni.\nErbari come raccolta di campioni.\nLe varie fasi della costruzione di un erbario comprendono:\nGli esemplari, che vengono poi montati su fogli di carta bianca rigida dopo l'etichettatura, vengono poi collocati in una custodia protettiva. Alcuni gruppi di piante sono morbidi, voluminosi, o comunque non suscettibili di essiccazione e non adatti alla stesura su fogli. Per queste piante, possono essere utilizzati altri metodi di preparazione e conservazione."}
{"id": "471616", "revid": "123644717", "url": "https://it.wikipedia.org/wiki?curid=471616", "title": "Karel Jarom\u00edr Erben", "text": " Fu inoltre editore di fonti storiche, di antichi testi cechi e di canti popolari, nonch\u00e9 collaboratore alla stesura della prima enciclopedia ceca (\"Riegr\u016fv slovn\u00edk nau\u010dn\u00fd\").\nBiografia.\nErben consegu\u00ec il diploma di maturit\u00e0 presso la citt\u00e0 di Hradec Kr\u00e1lov\u00e9, per poi studiare storia e giurisprudenza presso l'Universit\u00e0 di Praga. Lavor\u00f2 al Museo Nazionale ceco come collaboratore di Franti\u0161ek Palack\u00fd e in seguito come archivista di Praga. Fu nominato membro della Societ\u00e0 Reale Ceca delle Scienze.\nLe opere.\nGrande appassionato di folclore ceco, Erben deve la sua popolarit\u00e0 alla raccolta di ballate popolari dal titolo \"Kytice z pov\u0115st\u00ed n\u00e1rodn\u00edch\" (\"un mazzo di leggende popolari\") Praga, 1853, testo caro al popolo ceco e che ispir\u00f2 le opere di pittori e musicisti. Nel corso della sua vita Erben intraprende viaggi culturali attraverso la sua terra alla ricerca di documenti riguardanti la storia delle famiglie aristocratiche ceche, raccogliendo abbastanza materiale da dare alla luce la raccolta dal titolo \"Proston\u00e1rodn\u00ed \u010desk\u00e9p\u00edsn\u011ba \u0159ikadla\" (\"Canti e detti popolari cechi\"), Praga, 1862-1864."}
{"id": "471621", "revid": "287204", "url": "https://it.wikipedia.org/wiki?curid=471621", "title": "Kanto", "text": ""}
{"id": "471623", "revid": "466539", "url": "https://it.wikipedia.org/wiki?curid=471623", "title": "Kant\u014d", "text": " \u00e8 una delle otto regioni del Giappone, situata nella zona centro-orientale dell'isola principale del Paese, Honsh\u016b. Questa regione comprende Tokyo e le sei prefetture intorno: Gunma, Tochigi, Ibaraki, Saitama, Chiba e Kanagawa. I suoi confini sono approssimativamente gli stessi di quelli della pianura del Kant\u014d. Comunque la pianura ne costituisce solo leggermente poco pi\u00f9 del 40%, per il resto consiste delle colline e montagne che si trovano ai suoi confini, eccetto che lungo le coste.\nIl Kant\u014d, cuore del potere feudale durante il periodo Kamakura e ancora durante il periodo Edo, divenne il centro dello sviluppo moderno. All'interno della Grande Area di Tokyo e specialmente nell'area metropolitana di Tokyo-Yokohama il Kant\u014d ospita non solo le sedi del governo giapponese, ma anche il pi\u00f9 grande gruppo di istituzioni culturali e universitarie, la maggior popolazione ed una grande zona industriale. Sebbene la maggior parte della pianura sia usata a scopo residenziale, commerciale o industriale, \u00e8 ancora coltivata. Il principale raccolto \u00e8 il riso, sebbene le zone intorno a Tokyo e a Yokohama vengano usate per la produzione di verdure per il mercato metropolitano.\nNel periodo in cui il Giappone si stava riprendendo dalla recessione economica successiva alla prima guerra mondiale, il grande terremoto del Kant\u014d del 1923 caus\u00f2 pi\u00f9 di 100.000 morti e devast\u00f2 le aree di Tokyo e di Yokohama.\nLa regione del Kant\u014d \u00e8 la zona pi\u00f9 altamente sviluppata, urbanizzata e industrializzata del Giappone. Tokyo e Yokohama formano un singolo complesso industriale con una concentrazione di industrie leggere e pesanti lungo la baia di Tokyo. Pi\u00f9 lontano dalla costa, citt\u00e0 minori ospitano un'industria leggera di dimensioni sostanziali. La densit\u00e0 media della popolazione raggiunse le 1.191 persone per km\u00b2 nel 1991.\nL'operazione Coronet, la proposta invasione alleata del Giappone durante la seconda guerra mondiale prevedeva di sbarcare nella pianura del Kant\u014d. La maggior parte delle basi militari degli Stati Uniti d'America sull'isola di Honshu sono situate lungo la pianura, queste includono l'impianto aeroportuale di Atsugi, la base aerea di Yokota, la base navale di Yokosuka e campo Zama.\nLetteralmente il nome \"Kant\u014d\" significa \"a oriente della barriera\". Al giorno d'oggi \"Kant\u014d\" viene usato per indicare la regione a oriente della barriera di .\nNella cultura di massa.\nNella regione del Kant\u014d sono ambientate le vicende di alcuni anime e manga, tra cui \"Death Note\", \"Initial D,\" \"Ikki T\u014dsen\", Demi Eater, \"Si alza il vento\" di Hayao Miyazaki, Erased e \"Eyeshield 21\". Inoltre \u00e8 stata spunto per l'omonima regione presente nei videogiochi della serie \"Pok\u00e9mon\"."}
{"id": "471624", "revid": "466539", "url": "https://it.wikipedia.org/wiki?curid=471624", "title": "Kanto (disambigua)", "text": ""}
{"id": "471625", "revid": "7077", "url": "https://it.wikipedia.org/wiki?curid=471625", "title": "Regione di Kant\u014d", "text": ""}
{"id": "471627", "revid": "486946", "url": "https://it.wikipedia.org/wiki?curid=471627", "title": "Alla Pugacheva", "text": ""}
{"id": "471628", "revid": "28592", "url": "https://it.wikipedia.org/wiki?curid=471628", "title": "Makhno", "text": ""}
{"id": "471629", "revid": "123958594", "url": "https://it.wikipedia.org/wiki?curid=471629", "title": "Banco (1983)", "text": "Banco \u00e8 l'undicesimo album in studio del gruppo musicale italiano Banco del Mutuo Soccorso (accreditati solamente come Banco), pubblicato nel 1983 dalla CBS Records.\nIl lavoro, un concept album sul tema del viaggio, \u00e8 quello che ottiene maggior successo nelle vendite, grazie al traino del singolo \"Moby Dick\".\nTracce.\nTesti e musiche di Francesco Di Giacomo, Vittorio Nocenzi e Gianni Nocenzi, eccetto dove indicato."}
{"id": "471631", "revid": "1409041", "url": "https://it.wikipedia.org/wiki?curid=471631", "title": "Emiliano Salvetti", "text": "Carriera.\nGiocatore.\nInizia a dare i primi calci nel settore giovanile del Roncoscintilla, piccola squadra di un quartiere di Forl\u00ec, poi percorre la carriera giovanile nel vivaio del Cesena. A 19 anni, durante la stagione 1993-1994, esordisce in Serie B sempre con la maglia del Cesena e realizza il suo primo gol da professionsita. L'anno seguente \u00e8 mandato a farsi le ossa nel in Serie C2.\nDopo una stagione a Forl\u00ec con 26 presenze e un gol, passa nella SPAL in Serie C1.\nCon Marco Tardelli in panchina, ritorna a Cesena nella stagione 1996-1997. A fine stagione i bianconeri si ritrovano retrocessi in Serie C1: in questa stagione colleziona 34 presenze e 4 gol. L'anno successivo subisce la concorrenza di Massimo Gadda e disputa 25 partite collezionando 3 reti. Nella stagione 1998-1999, con Alberto Cavasin in panchina, conquista la salvezza e a fine stagione, dopo 6 reti, passa in Serie A all'Hellas Verona, che come direttore sportivo ha il cesenate Rino Foschi.\nA Verona disputa tre stagioni accumulando 77 presenze e 9 gol, prima di passare, nell'agosto del 2002, in Emilia con la maglia del Bologna. Nella citt\u00e0 felsinea disputa 7 partite in tutta la stagione, senza segnare nemmeno un gol. A fine stagione torna a Verona, questa volta in Serie B. Nella citt\u00e0 scaligera disputa altri 24 incontri totalizzando 7 reti.\nIntanto nel giugno 2004 Fabrizio Castori ha riportato il Cesena in Serie B dopo quattro anni e come consulente di mercato dei bianconeri c'\u00e8 Rino Foschi. Salvetti torna quindi in bianconero, a settembre: qui un infortunio lo tiene lontano dai campi per tutto il girone d'andata, mentre nel ritorno arrivano 16 presenze e due reti. Nella stagione successiva il suo rendimento \u00e8 migliore: 17 reti pi\u00f9 una nella semifinale play-off con il Torino fanno di lui il bomber pi\u00f9 prolifico di tutti i bianconeri.\nDopo altre due stagioni a Cesena, terminate con la retrocessione in Serie C1 nel 2008, passa al Sassuolo, neopromosso in cadetteria.\nNel finale di stagione 2009-2010 decide di rescindere il contratto col Sassuolo e di ritirarsi.\nNei primi di ottobre incomincia ad allenarsi con il , la squadra della sua citt\u00e0, che lo ingaggia ufficialmente nei primi giorni di novembre. Nell'esordio, subentra a un suo compagno e, venti minuti dopo, segna su rigore. La stagione successiva \u00e8 costretto a rimanere fermo per infortunio.\nNell'estate del 2012 passa alla Ribelle, squadra che milita nel campionato di Eccellenza romagnolo. Nel gennaio 2014 decide di ritirarsi dal calcio giocato. Nella sua carriera ha totalizzato 467 presenze, 80 gol e 1 presenza nell'Italia U-19\nDopo il ritiro.\nNell'estate 2014 gli viene affidata la panchina del Cervia per la stagione 2014/2015. Il successivo 4 settembre rassegna le sue dimissioni in seguito alla sconfitta del suo Cervia per 7-0 contro il Bakia Cesenatico."}
{"id": "471632", "revid": "289247", "url": "https://it.wikipedia.org/wiki?curid=471632", "title": "Obelisco del tiranno", "text": ""}
{"id": "471633", "revid": "104485", "url": "https://it.wikipedia.org/wiki?curid=471633", "title": "Khepren", "text": ""}
{"id": "471634", "revid": "767487", "url": "https://it.wikipedia.org/wiki?curid=471634", "title": "Io, Isabella International film week", "text": "Io, Isabella International Film Week si ispira alla figura di Isabella Morra e si tiene in Basilicata; \u00e8 stato il primo festival cinematografico del Sud Italia (ed il secondo in Italia) dedicato al Cinema al femminile ed al Documentario. Il festival aveva due sezioni principali (la competizione, esclusivamente dedicata a film fatti da e sulle donne, e un'ampia sezione dedicata al Cinema Documentario), oltre a tre programmi minori il cui soggetto cambiava di anno in anno, cos\u00ec come cambiavano anche la destinazione del \"Country in Focus\", che di volta in volta esplorava la cinematografia (femminile) di vari paesi del mondo.\nA cadenza annuale, il festival offriva una selezione (circa 70) di film recenti di ogni genere, formato e durata; una serie di talk-show in cui i professionisti di settore incontravano il pubblico, ed una serie di eventi satellite quali mostre e parties durante i quali il lavoro di artisti e VJ completava il carnet cinematografico.\nLa prima edizione del Festival si \u00e8 tenuta nella casa di Isabella Morra, al Castello di Valsinni, dal 25 al 30 agosto 2005.\nDalla edizione 2009 la settimana cinematografica di Io, Isabella si fregia di due importanti bollini, quello del Ministero per i Beni e le Attivit\u00e0 Culturali e quello di Basilicatacinema, il network lucano del cinema di qualit\u00e0.\nLa quinta edizione si tenne a Maratea dal 5 al 10 agosto 2009."}
{"id": "471640", "revid": "436907", "url": "https://it.wikipedia.org/wiki?curid=471640", "title": "Da qui messere si domina la valle", "text": "Da qui messere si domina la valle \u00e8 la seconda raccolta del gruppo musicale italiano Banco del Mutuo Soccorso, pubblicato nel 1991.\nDescrizione.\nSi tratta di una reincisione dei brani originariamente tratti dai primi due album del gruppo, \"Banco del Mutuo Soccorso\" e \"Darwin!\"."}
{"id": "471643", "revid": "486946", "url": "https://it.wikipedia.org/wiki?curid=471643", "title": "Makhnovicina", "text": ""}
{"id": "471646", "revid": "486946", "url": "https://it.wikipedia.org/wiki?curid=471646", "title": "Makhnovscina", "text": ""}
{"id": "471647", "revid": "14691", "url": "https://it.wikipedia.org/wiki?curid=471647", "title": "Da Qui Messere Si Domina la Valle", "text": ""}
{"id": "471648", "revid": "486946", "url": "https://it.wikipedia.org/wiki?curid=471648", "title": "Makhnovschina", "text": ""}
{"id": "471649", "revid": "14691", "url": "https://it.wikipedia.org/wiki?curid=471649", "title": "Buone Notizie", "text": ""}
{"id": "471650", "revid": "486946", "url": "https://it.wikipedia.org/wiki?curid=471650", "title": "Makhnovshchina", "text": ""}
{"id": "471653", "revid": "14691", "url": "https://it.wikipedia.org/wiki?curid=471653", "title": "Come in un'Ultima Cena", "text": ""}
{"id": "471659", "revid": "110157", "url": "https://it.wikipedia.org/wiki?curid=471659", "title": "Hernals", "text": "Hernals () \u00e8 il diciassettesimo distretto di Vienna, in Austria."}
{"id": "471660", "revid": "15431", "url": "https://it.wikipedia.org/wiki?curid=471660", "title": "Hernals (Vienna)", "text": ""}
{"id": "471664", "revid": "767487", "url": "https://it.wikipedia.org/wiki?curid=471664", "title": "Walk Into Light", "text": "Walk Into Light \u00e8 il primo lavoro da solista di Ian Anderson, leader della band progressive rock inglese dei Jethro Tull, pubblicato nel 1983.\nIl disco.\nNel 1983 finalmente Ian Anderson riusc\u00ec nel suo intento di pubblicare un album solista nonostante si avvalga dell'indispensabile presenza del tastierista Peter-John Vettese.\nOriginariamente l'album \"A\" era stato pensato come un lavoro solista ma poi non fu cos\u00ec. L'album \u00e8 dominato dall'elettronica: tastiere, sintetizzatori, sequencer, campionatori e la drum machine, tutti strumenti che verranno poi utilizzati l'anno successivo nell'album \"Under Wraps\". Un lavoro in pieno stile anni ottanta."}
{"id": "471665", "revid": "115579979", "url": "https://it.wikipedia.org/wiki?curid=471665", "title": "Clavicembalista", "text": "Il clavicembalista \u00e8 un musicista che suona il clavicembalo.\nNumerosi compositori barocchi suonarono il clavicembalo, tra cui: Johann Sebastian Bach, Domenico Scarlatti, Georg Friedrich H\u00e4ndel, Fran\u00e7ois Couperin e Jean-Philippe Rameau. Per tutto questo tempo, era comune per questi musicisti anche suonare l'organo e altri strumenti a tastiera, e dirigere la musica orchestrale mentre suonavano il continuo sullo strumento.\nIl suono del clavicembalo moderno pu\u00f2 essere diviso approssimativamente in tre epoche, a partire dalla carriera dell'influente rianimatrice dello strumento, Wanda Landowska. In questa fase del \"revival di clavicembalo\" di tipo pesante, influenzato dal pianoforte, realizzato da produttori come Ignace Pleyel; il risveglio dello strumento port\u00f2 anche alcuni compositori a scrivere appositamente per lo strumento, spesso su richiesta della Landowska. Un influente gruppo di musicisti inglesi che, dopo Pleyel, usarono strumenti di Thomas Goff e della famiglia Goble includeva George Malcom e Thurston Dart. A partire dagli anni venti, Gavin Williamson e Philip Manuel contribuirono anche a rendere popolare il clavicembalo attraverso tour di concerti e, infatti, furono l'unico duo clavicembalistico al mondo, a tempo pieno, noto come Manuel &amp; Williamson, che si esibirono in tutto il Nord-America e in Europa. Avevano studiato per molti anni con Wanda Landowska, sia in Francia che a New York. Negli anni trenta, Manuel &amp; Williamson realizzarono le prime registrazioni dei concerti per tastiera multipla di Bach con la Chicago Symphony Orchestra, e il duo dette anche le prime esibizioni statunitensi del Concerto in Do magg. per 2 clavicembali, BWV 1061 di Bach. Inoltre, hanno presentato anteprime statunitensi di molte opere di Couperin e Rameau, tra gli altri compositori.\nLa prossima generazione clavicembalistica fu pioniera delle moderne esibizioni su strumenti costruiti secondo le pratiche autentiche del periodo precedente, a seguito della ricerca di studiosi come Frank Hubbard e William Doud. Questa generazione di artisti includeva musicisti come Isohlde Ahlgrimm, Ralph Kirkpatrick, Igor Kipnis e Gustav Leonhardt. Pi\u00f9 recentemente, sono apparsi molti clavicembalisti eccezionali come Scott Ross, Trevor Pinnock, Kenneth Gilbert, Christopher Hogwood, Jos Van Immerseel, Ton Koopman, Gary Cooper, David Schrader e John Butt, con molti di essi che dirigono anche un'orchestra barocca dallo strumento."}
{"id": "471675", "revid": "767487", "url": "https://it.wikipedia.org/wiki?curid=471675", "title": "Requiem for a Dream", "text": "Requiem for a Dream \u00e8 un film del 2000 diretto da Darren Aronofsky.\nTratto dal romanzo \"Requiem per un sogno\" del 1978 di Hubert Selby Jr., il film vede come protagonisti Ellen Burstyn, Jared Leto, Jennifer Connelly e Marlon Wayans.\nPresentato fuori concorso al 53\u00ba Festival di Cannes. Il film inoltre ha ricevuto una candidatura agli Oscar per migliore attrice protagonista a Ellen Burstyn.\nTrama.\nIl film \u00e8 diviso in tre sottosezioni, riferibili a tre stagioni, che a loro volta sono corrispondenti rispettivamente all'ascesa, al declino e alla caduta dei protagonisti. Manca, volutamente, la primavera, stagione simbolo della rinascita e della vittoria della vita sulla morte, come a sottolineare l\u2019inesorabilit\u00e0 del destino dei personaggi.\nEstate.\nNella prima parte, \"Summer\" (estate), sono introdotti i personaggi: Sara Goldfarb \u00e8 una casalinga vedova le cui uniche attivit\u00e0 consistono nel guardare il suo talk show preferito in televisione e conversare amabilmente con le vicine. Suo figlio, Harry, \u00e8 un tossicodipendente che, insieme al suo amico Tyrone e alla sua ragazza Marion, vive di espedienti e cerca in continuazione qualunque mezzo per procurarsi l'eroina.\nUn giorno Sara riceve l'invito a presenziare come ospite al programma tv che segue: emozionata per un evento che crede imminente, decide che quel giorno indosser\u00e0 un vestito rosso da lei molto amato in giovent\u00f9. Il suo corpo, per\u00f2, non \u00e8 pi\u00f9 quello di una volta, il vestito le va stretto e Sara decide di dimagrire. Dopo gli iniziali insuccessi, la donna contatta un medico, che a sua insaputa le prescrive una dieta a base di anfetamine. Sara \u00e8 del tutto ignara della pericolosit\u00e0 delle sostanze che assume e ne diventa in brevissimo tempo dipendente.\nNel frattempo Harry, insieme a Tyrone, decide di iniziare un traffico di eroina, sia per non avere pi\u00f9 problemi di disponibilit\u00e0 della stessa che per realizzare il sogno di Marion, aspirante stilista, di aprire un negozio di vestiti.\nA questo punto le cose sembrano andare bene a tutti: Sara, pur impressionata dagli \"effetti collaterali\" delle sue medicine, si rallegra per il peso perso; Harry e Tyrone mettono su un giro che li porta a guadagnare ingenti somme di denaro con cui espandere la propria criminosa attivit\u00e0. Anche il sogno di Marion \u00e8 a un passo dal realizzarsi, al punto che con Harry cerca un locale da adibire a negozio.\nAutunno.\nNella seconda parte, \"Fall\" (gioco di parole che ha come significato sia autunno che caduta), durante un colloquio con un importante narcotrafficante, Tyrone si ritrova in mezzo ad una sparatoria tra bande e finisce in carcere; per pagare la cauzione Harry dovr\u00e0 spendere la quasi totalit\u00e0 dei soldi illecitamente guadagnati. Sara, intanto, \u00e8 sempre pi\u00f9 ricorrentemente assalita da incubi che rappresentano le sue recondite ossessioni: il frigo (emblema del cibo, motore della sua sfortunata vicenda) sembra muoversi, la televisione \u00e8 sempre pi\u00f9 reale, i personaggi escono dallo schermo e popolano il suo salotto, rendendola oggetto di scherno e battute crudeli.\nIl giro di droga che aveva fatto la fortuna di Harry e Tyrone viene stroncato dai loro stessi fornitori, che tolgono l'eroina dalla circolazione per un po', per poter poi ricominciare a venderla a prezzi pi\u00f9 alti. Mancando la sostanza che faceva da collante alla coesione del gruppo, i rapporti fra i ragazzi iniziano a logorarsi: Harry vuole a tutti i costi rimettere le mani sull'eroina e trascura una brutta infezione al braccio sinistro, Marion \u00e8 costretta a prostituirsi per procurarsi la dose, Tyrone unisce alla crisi da dipendenza un ricordo ossessionante della madre che non vede da anni.\nInverno.\nNella terza parte, \"Winter\" (inverno), i personaggi corrono inesorabilmente incontro al loro triste destino. Harry e Tyrone partono per la Florida per approvvigionarsi di un grosso carico, ma il braccio di Harry peggiora al punto che i due sono costretti a fermarsi in un ospedale, dove la polizia - allertata dal medico - li scopre, li arresta e li porta in prigione. Tyrone e Harry vengono assegnati ai lavori forzati ma, mentre il primo \u00e8 dilaniato dai dolori delle crisi di astinenza, il secondo ha il braccio ormai in cancrena. Un secondino se ne accorge e Harry viene portato in un ospedale, dove il braccio gli sar\u00e0 amputato.\nDopo l'ennesima paranoia da allucinazione, Sara, in evidente stato confusionale, si reca negli studi televisivi per chiedere notizie del suo invito. Il personale \u00e8 costretto a chiedere l'intervento dei sanitari e la donna viene portata in un ospedale psichiatrico, dove, vista l'inefficacia delle normali cure, i medici la sottopongono ad elettroshock, compromettendo del tutto le sue facolt\u00e0 mentali.\nMarion, sola a casa e spinta dall'astinenza, si presta a uno show lesbico molto spinto, ottenendo in cambio dell'eroina.\nNelle scene finali i protagonisti sono a letto, Harry senza un braccio, Tyrone alla fine di una giornata in carcere, Marion dopo essersi prostituita e Sara nella sua camera all'ospedale psichiatrico. Tutti assumono la posizione fetale, mentre ripensano ai propri sogni. Sara immagina se stessa mentre \u00e8 ospite in televisione, con il figlio - diventato imprenditore di successo e prossimo al matrimonio - che la raggiunge sul palco. Tyrone ripensa alla madre. Harry pensa a Marion e quest'ultima si concentra sulla dose appena guadagnata.\nProduzione.\nDarren Aronofsky chiese sia a Jared Leto sia a Marlon Wayans di non avere rapporti sessuali e non assumere zucchero per trenta giorni prima delle riprese, per potere cos\u00ec meglio comprendere cosa pu\u00f2 comportare l'astinenza dall'eroina.\nCome nel suo precedente film, \"\u03c0 - Il teorema del delirio\", Aronofsky ha scelto di montare nel suo film scene estremamente brevi. Mentre in media un film di circa 100 minuti presenta dalle 600 alle 700 scene \"Requiem for a Dream\" ne contiene pi\u00f9 di 2.000. Lo split screen \u00e8 usato in modo estensivo, cos\u00ec come vi sono molti primi piani estremamente schiacciati. Altre scelte tecniche riguardano l'utilizzo di alcune camere legate al corpo degli attori e il time-lapse.\nNel 2014 \u00e8 uscita la versione integrale (\"Unrated Director's Cut\") in blu-ray del film.\nCameo.\nHubert Selby Jr., autore del soggetto e co-sceneggiatore, appare in un cameo nei panni di uno dei secondini che curano Tyrone. Anche Darren Aronofsky compare in veste di uno degli ospiti di Big Tim."}
{"id": "471676", "revid": "118803391", "url": "https://it.wikipedia.org/wiki?curid=471676", "title": "Donna Plautilla", "text": "Donna Plautilla \u00e8 la prima raccolta del gruppo musicale italiano Banco del Mutuo Soccorso, pubblicata nel 1989 dalla Raro! Records.\nDescrizione.\nL'album raggruppa alcuni brani inediti realizzati dal Banco nei primi anni settanta, anteriori alla realizzazione del primo album ufficiale. La formazione del gruppo \u00e8 ancora quella primordiale, con i fratelli Nocenzi, gi\u00e0 attivi anche come autori, ed altri musicisti che di l\u00ec a poco avrebbero abbandonato la formazione.\nLa tiratura di questo 33 giri \u00e8 stata di 2000 copie, le prime cinquecento delle quali erano in vinile trasparente. Circa met\u00e0 dei brani qui contenuti sono stati poi inseriti nella compilation \"Le origini\".\nTracce.\nTesti e musiche di Vittorio Nocenzi, eccetto dove indicato."}
{"id": "471678", "revid": "287204", "url": "https://it.wikipedia.org/wiki?curid=471678", "title": "Chris Sawyer", "text": "Tra le sue opere pi\u00f9 celebri si possono ricordare \"RollerCoaster Tycoon\" e \"Transport Tycoon\".\nPrima di programmare su PC, Chris Sawyer ha iniziato la carriera sviluppando giochi su Amstrad e Memotech.\nSu PC ha partecipato alle conversioni di giochi come \"Virus\" (1989), \"Campaign\" (1992), \"Birds of Prey\" (1992), \"Dino Dini's Goal\" (1993), \"\" (1993).\nLe simulazioni.\nLo sviluppatore scozzese realizza il suo primo gioco nel 1994, la simulazione gestionale \"Transport Tycoon\", che si rivela un successo e un anno dopo viene ripubblicata in versione Deluxe. Inizia a progettare il seguito, ma la sua passione per le montagne russe lo porta a sviluppare un nuovo gioco sullo stesso filone, \"RollerCoaster Tycoon\", pubblicato nel 1999, che pure si rivela un altro successo, tanto da far guadagnare all'autore 30 milioni di dollari sui 180 incassati dalla MicroProse per la vendita di tale gioco. Quattro anni dopo arriva il seguito, \"RollerCoaster Tycoon 2\", che non si discosta troppo dal primo se non per qualche miglioramento grafico e l'aggiunta di nuove attrazioni. Nel 2004, lo scozzese mette in commercio \"Chris Sawyer's Locomotion\", seguito ideale del suo primo gioco."}
{"id": "471680", "revid": "42838", "url": "https://it.wikipedia.org/wiki?curid=471680", "title": "Sysadmin", "text": ""}
{"id": "471684", "revid": "287204", "url": "https://it.wikipedia.org/wiki?curid=471684", "title": "Lister", "text": ""}
{"id": "471689", "revid": "767487", "url": "https://it.wikipedia.org/wiki?curid=471689", "title": "Il 13", "text": "Il 13 \u00e8 il tredicesimo album in studio del gruppo musicale italiano Banco del Mutuo Soccorso, pubblicato nel 1994 dalla EMI Italiana.\nFormazione.\nDove non arrivano gli occhi\nSirene\nSirene (parte II)\nBrivido\nGuardami le spalle\nAnche Dio\nSpudorata (pi-pp\u00f2)\nBambino\nTremila (rock prove)\nRimani fuori\nEmiliano\nMister Rabbit\nMagari che (gargarismo)\nTirami una rete\nBisbigli"}
{"id": "471691", "revid": "22810", "url": "https://it.wikipedia.org/wiki?curid=471691", "title": "Zucchina", "text": ""}
{"id": "471693", "revid": "1652635", "url": "https://it.wikipedia.org/wiki?curid=471693", "title": "Dandismo", "text": "Il dandismo \u00e8 un comportamento diffusosi durante la Reggenza inglese e la Restaurazione francese. Proprio dei \"dandy\", consiste in un'ostentazione di eleganza dei modi e nel vestire, caratterizzato da forme di individualismo esasperato, di ironico distacco dalla realt\u00e0 e di rifiuto nei confronti della mediocrit\u00e0 borghese. Influ\u00ec notevolmente sui movimenti culturali del XIX secolo, e in particolare sul Decadentismo.\nIl fenomeno del dandismo \u00e8 stato da alcuni interpretato come puramente superficiale e riguardante unicamente la moda. Thomas Carlyle nella sua opera \"Sartor Resartus\" (1833-1834) definisce il dandy come \"un uomo il cui settore, ufficio e esistenza consiste nell'indossare abiti\". Tale critica deriva tuttavia da una vera e propria reazione ai cambiamenti nella struttura sociale europea verificatasi nell'Ottocento. Col suo stile di vita, il suo atteggiamento e il suo modo di presentarsi, che va oltre la mera esibizione di eleganza nel vestiario, il dandy intende definire in modo inequivocabile i tratti che lo distinguono da una massa che disprezza e di cui rifiuta i principi egalitari.\nIl rifiuto della mentalit\u00e0 borghese.\n\"\u00c9pater la bourgeoisie\" (in italiano \"stupire la borghesia\") \u00e8 considerato uno degli slogan del dandismo. Laddove l'Ottocento vede il diffondersi di \"idoli\" quali utilitarismo, progresso, velocit\u00e0, denaro e successo a ogni costo, il dandismo rappresenta un fenomeno nostalgico di un'epoca in cui l'aristocrazia vedeva riconosciuta socialmente la propria superiorit\u00e0. Stile e stili di vita, in quanto indicatori di posizioni sociali o aspirazioni e identificazioni, servono al dandy a stabilire i confini del gruppo e sottolineare le differenze con la massa.\nCharles Baudelaire scrive: \nIl dandy infatti ricorda nello stile di vita l\"honn\u00eate homme\" del Settecento, ma la condizione storica lo obbliga a delle sostanziali differenze: egli vive infatti in una societ\u00e0 democratica dove non si distingue per una posizione di rilievo. Denuncia quindi la sua nostalgia per il passato dell\"Ancien R\u00e9gime\" opponendo l'individualismo ai principi egalitari, il riposo alla fatica del lavoro, la ricchezza all'arricchimento, il mettere in mostra s\u00e9 stesso alla ricerca dell'approvazione borghese. Esprime tali sentimenti non solo tramite ostentazione di s\u00e9, ma anche tramite un evidente disgusto e disprezzo per la massa, condizione necessaria dell'atteggiamento dandy.\nQuesta ribellione si esprime in termini di insolenza e impertinenza verso tutto ci\u00f2 che il dandy giudica volgare ma mai comunque di aperta trasgressione, accettando quindi comunque le regole del mondo in cui vive a un livello superficiale in quanto ambiente senza il quale non potrebbe esistere.\nStoria del dandismo.\nGeorge Brummell e il primo dandismo.\nDurante il XIX secolo il prototipo del dandy fu George \u201cBeau\u201d Brummell, che rappresent\u00f2 il modello principale di dandismo e fu considerato un arbitro di eleganza per l'epoca. Con successive variazioni l'atteggiamento dandy divenne poi diffuso tra i giovani, gli artisti, i poeti, gli scrittori e gli ufficiali di molti eserciti europei.\nBrummell stabil\u00ec l'immagine di una vita notevole per la sua maestria sociale: partendo da una condizione non aristocratica, condusse la sua vita in modo da essere sempre rispettato, temuto e ammirato. Ci\u00f2 che lo distingueva era ostentazione, annoiata superficialit\u00e0, aria di superiorit\u00e0 e raffinatezza nel gusto. Si mostrava deliberatamente improduttivo e impegnato unicamente nella mondanit\u00e0, nella metodica raffinatezza e nel consumo di lusso.\nL\"habitat\" suo e di tutta la schiera di dandy, creatosi soprattutto in Inghilterra attorno a lui, erano le occasioni di vita in societ\u00e0 frequentate da un'\u00e9lite esclusiva: clubs, balli privati, soir\u00e9es, club di scommesse e saloni eleganti. La stessa \"promenade\" del pomeriggio diventava un regolare sfoggio di s\u00e9, con visite occasionali ai negozi maggiormente alla moda. Inoltre, uno dei momenti fondamentali della giornata del dandy era quello dedicato alla \"toilette\", praticata in maniera rigorosa secondo un lungo e preciso rituale.\nL'abbigliamento di Brummell era semplice ma curato in maniera estrema; in particolare si citano la giacca blu con bottoni in ottone, il panciotto, i pantaloni alla lunghezza del ginocchio, il fazzoletto da collo e la cravatta bianca di mussola.\nLa sua eleganza non si basava semplicemente sul suo aspetto ma anche sulle sue pose, i suoi comportamenti sociali e soprattutto sul suo modo di fare conversazione: essenziale, acuto, spesso snob, dotato di humour superficiale e di rapidi botta e risposta.\nUn altro dandy celebre di questo periodo \u00e8 da considerarsi anche il poeta Lord Byron, il quale fuse il modello diffuso da Brummell col Romanticismo, aggiungendovi l'elemento esotico, eccentrico, in cui la posa del dandy appariva casuale, sciolta e talvolta quasi selvaggia. Il dandy romantico indossa la camicia col colletto aperto e sbottonato, cappelli morbidi, sciarpe slegate e, rinnovando l'abbigliamento della classe aristocratica, pantaloni lunghi e ampi.\nIl dandismo francese.\nIl dandismo trova terreno fertile soprattutto in Francia dopo la Restaurazione del 1814 (sebbene un precedente possa essere trovato nei \"muscadins\" o \"incredibili\" del periodo 1794-1799, e, secondo Baudelaire, in atteggiamenti romantici diffusi tra gli anti-napoleonici sul tipo del \"Ren\u00e9\" di Chateaubriand), sempre seguendo il modello di Beau Brummell con l'aiuto di una gi\u00e0 diffusa \"mode \u00e0 l'anglaise\". Si ha in questa fase una teorizzazione del fenomeno per opera soprattutto di Barbey D'Aurevilly (\u201c\"George Brummell e il dandismo\"\u201d del 1845) e Charles Baudelaire (\u201c\"Il pittore della vita moderna\"\u201d del 1863). Ripudiando ogni forma di dandismo disimpegnato, l'eleganza \u00e8 considerata fondamentale per conferire la superiorit\u00e0 aristocratica e intellettuale e si unisce a una forma di tensione eroica, che ha come sfondo il mondo decadente della citt\u00e0 moderna.\nLa figura del dandy subisce l'influenza di quella del boh\u00e9mien. Si diffonde tra i dandy francesi soprattutto la moda dell'abito ampio e nero e in generale l'utilizzo del colore scuro.\nIl tardo dandismo.\nDopo una quasi totale scomparsa del dandismo in Inghilterra durante l'epoca vittoriana, col movimento dell'estetismo e la dottrina legata allo slogan \u201c\"the art for art's sake\"\u201d il fenomeno dandy riprese vigore, soprattutto grazie alla figura di Oscar Wilde. I vestiti, cos\u00ec come ogni aspetto della propria esistenza, dovevano puntare alla bellezza e allo stile cos\u00ec da fare della vita stessa un'opera d'arte.\nAnche per Wilde l'abbigliamento doveva mirare a stupire. In particolare col riportare in voga i pantaloni alla lunghezza del ginocchio, non pi\u00f9 comuni da diverso tempo, scandalizz\u00f2 l'opinione pubblica legata alle convenzioni dell'epoca vittoriana. Pi\u00f9 tardi, abbandon\u00f2 lo stile stravagante per uno pi\u00f9 classico, mantenendo comunque il suo senso di stile e di sottile innovazione.\nFine del dandismo classico e dandismo moderno.\nCol tramonto del movimento dell'Estetismo, il fenomeno dandy perse il suo contesto filosofico-letterario e, soprattutto per i processi di socializzazione e democratizzazione avvenuti nel Dopoguerra, le sue motivazioni sociali pi\u00f9 profonde. Tuttavia si \u00e8 parlato e si parla tuttora spesso di dandismo in senso superficiale in riferimento a un'estrema eleganza e raffinatezza nella moda maschile.\nPu\u00f2 essere rilevata una nuova forma di dandismo nella societ\u00e0 contemporanea globalizzata, come esasperazione del modo di vestire che faccia da protesta silenziosa verso una societ\u00e0 non apprezzata. Questo \"neodandismo\", fenomeno in questo caso sia maschile che femminile, avrebbe iniziato a svilupparsi a partire dagli anni '60 - '70 in tutte quelle che sono state definite mode giovanili (dai primi \"teddy boys\" americani ai moderni \"neopunk\"). Condividerebbe col dandismo classico l'elemento della vanit\u00e0, dell'esibizionismo e del mascheramento di sentimenti tramite le apparenze esteriori.\nNegli anni '70 del '900 in particolare modo nella musica pop e rock anglosassone, figure come David Bowie (in particolare con la figura del \" Thin White Duke\"), Bryan Ferry (cantante dei Roxy Music) e Marc Bolan (cantante dei T. Rex) sono state variamente assunte ad icone del dandismo contemporaneo - cosa su cui le opinioni degli esperti dibattono a colpi di articoli, saggi e conferenze di opinione divergente.\nMassimiliano Mocchia di Coggiola, studioso della storia della moda maschile e del dandismo contemporaneo, afferma che il dandy non sia morto ma semplicemente cambiato: il dandismo essendo una filosofia di vita e non un movimento di moda o letterario, va da s\u00e9 che il dandy sopravviva agli avvenimenti storici ed ai semplici fenomeni di costume, integrandosi ed adattandosi ai tempi contemporanei. I dandy del XIX secolo, mediatizzati e presi a modello dalla societ\u00e0, erano conosciuti dai pi\u00f9; oggi, essendo i modelli di eleganza maschili drasticamente diversi, gli ideali della societ\u00e0 essendo cambiati rispetto quelli del passato, i dandy di oggi si rivelano essere personaggi pi\u00f9 o meno sconosciuti, in quanto non pi\u00f9 celebrati n\u00e9 mediatizzati.\nCaratteristiche generali del dandy.\n\u00c8 possibile riconoscere due modi il cui il dandismo era percepito nella sua epoca: uno superficiale e uno profondo. Col diffondersi del fenomeno infatti molti tentarono di approcciarvisi assumendone le caratteristiche esteriori, quali l'abbigliamento e gli atteggiamenti pi\u00f9 evidenti. Tuttavia il dandismo veniva spesso percepito come una dottrina alla quale non si poteva semplicemente scegliere di aderire e la classificazione di un uomo come \u201cdandy\u201d, nonostante i tentativi di diventarlo, poteva spesso essere oggetto di discussione fino ad essere respinta. Infatti per molti questo stile di vita sfuggiva a dei tratti peculiari riconoscibili, ma seguiva leggi individuali, il cui elemento comune fosse il concetto di distinzione. Diventare dandy semplicemente imitando altri dandies non veniva considerato abbastanza e l'esclusivismo dell'appartenenza a questa cerchia era fortemente presente.\nL'imprevedibilit\u00e0 e l'incostanza erano infatti parti integranti del comportamento del dandy. Egli doveva costantemente stupire e scegliere spesso di fare esattamente il contrario di ci\u00f2 che da lui ci si aspettava. La stessa moda era considerata qualcosa che il dandy poteva creare ma non seguire: la sua raffinatezza nell'abito stava spesso proprio nell'elemento sorprendente e stravagante. Un mutamento continuo diveniva quindi necessario, alla ricerca di sempre nuove elaborazioni di dettagli.\nFondamentale nell'essenza del dandismo era inoltre la costruzione della propria identit\u00e0, necessaria per creare attorno a s\u00e9 stesso una sorta di difesa dalla minaccia sociale. La relazione con s\u00e9 diventava simile a quella con un oggetto esterno. L'io interno era nascosto da questa maschera, che obbligava il dandy a mostrarsi sempre nel pieno autocontrollo e nell'impossibilit\u00e0 di essere emotivamente toccato dagli eventi. L'aria indifferente diventava un atteggiamento necessario.\nBaudelaire scrive:\nIl dandismo fu un fenomeno puramente maschile. Baudelaire afferma che la donna \u00e8 il contrario del dandy. In generale, le donne non sono tenute in alta considerazione dal dandy. Inoltre, all'istituto coniugale, tipicamente borghese, sono preferite le relazioni con amanti che, anche se sventurate, prevedano l'elemento dell'imprevisto, tanto apprezzato dai dandies. Nel saggio \"Il Dandy\", l'autore Massimiliano Mocchia di Coggiola dedica per la prima volta un lungo capitolo al dandismo femminile che egli ipotizza essere sempre esistito, sebbene con aspetti e canoni diversi da quelli del dandismo maschile."}
{"id": "471694", "revid": "247222", "url": "https://it.wikipedia.org/wiki?curid=471694", "title": "Memotech", "text": "Memotech era un'azienda di elettronica sita nel Regno Unito. Negli anni ottanta produceva espansioni di memoria per Sinclair ZX81. \nIn un secondo momento svilupp\u00f2 una sua serie di computer: MTX500, MTX512 e RS128, che non furono un successo commerciale. L'azienda chiuse nel 1985."}
{"id": "471698", "revid": "1452073", "url": "https://it.wikipedia.org/wiki?curid=471698", "title": "IISNA", "text": "IISNA (Islamic Information &amp; Services Network of Australasia) \u00e8 un'organizzazione islamica indipendente con sede a Coburg, un sobborgo di Melbourne (Australia). L'organizzazione \u00e8 condotta da Sam\u012br Mohtad\u012b, anche conosciuto come Ab\u016b \u1e24amza.\nL'organizzazione \u00e8 nota per essere sostenitrice dei movimenti tradizionalisti che si auto-definiscono Salafiyya. La Salafiyyah si \u00e8 abbastanza diffusa in molte nazioni occidentali.\nL'organizzazione originariamente era conosciuta come IISCA (Islamic Information &amp; Sports Centre of Australia), ma si \u00e8 divisa in due organizzazioni separate, IISCA (Islamic Information &amp; Support Centre of Australia), condotta da Ab\u016b Ayman, ed IISNA. I due gruppi sono ideologicamente simili in quasi tutti gli aspetti e regolarmente lavorano insieme negli eventi e nelle conferenze. Una possibile riunione fra i due gruppi per\u00f2 non sembra probabile adesso.\nAb\u016b \u1e24amza.\nAb\u016b \u1e24amza, pseudonimo di Sam\u012br Mohtad\u012b, ha condotto l'IISNA sin dall'inizio. La sua famiglia \u00e8 di origini libanesi, ma \u00e8 stato cresciuto in Australia. Il nonno di Ab\u016b \u1e24amza era originalmente un cristiano Maronita che ha abbracciato l'Islam ad un'et\u00e0 giovane."}
{"id": "471701", "revid": "23", "url": "https://it.wikipedia.org/wiki?curid=471701", "title": "Io Isabella International film week", "text": ""}
{"id": "471704", "revid": "2091899", "url": "https://it.wikipedia.org/wiki?curid=471704", "title": "Marsalforn", "text": "Marsalforn (nome ufficiale italiano sino al 1934 Marsalforno) \u00e8 un villaggio sulla costa nord est dell'isola di Gozo, la seconda isola dell'arcipelago Maltese per dimensioni, dislocato tra le colline di Xag\u0127ra e \u017bebbu\u0121.\nIl villaggio \u00e8 parte del Consiglio Locale di \u017bebbu\u0121 ed \u00e8 la localit\u00e0 turistica pi\u00f9 conosciuta nell'isola di Gozo. Vi sono alcuni hotel, molti ristoranti, alcune spiagge e un lungomare che segue tutta la costa in corrispondenza del paese.\nOrigine del nome.\n\"Marsalforno\" \u00e8 una parola composta. \"\"Marsa\" \u00e8 una parola araba estinta, che significava \"porto\" o \"baia\".\nC'\u00e8 disaccordo riguardo all'origine della seconda parte del nome, \"forno\", che in maltese, cos\u00ec come in italiano, significa \"panificio\", \"forno\", ma non vi sono prove che questo abbia a che fare con Marsalforno, per via del fatto che un villaggio di piccole dimensioni raramente aveva un forno in passato.\nPi\u00f9 probabile invece che il nome derivi, come altri porti gozitani, dal nome di un tipo di imbarcazione. In questo caso deriverebbe quindi da \"Liburna\", un tipo di nave illirico, che divenne \"livurna\" in greco e \"lifurna\" in arabo.\nPotrebbe anche derivare da \"forna\"\", una parola gozitana usata dai marinai del posto per riferirsi a \"una cava scavata dal mare\", una tipica formazione rocciosa presente su tutta la costa di Marsalforno, la pi\u00f9 conosciuta delle quali \u00e8 detta \"di C\u00e0ucola\".\nNon sono noti i motivi per i quali alcune fonti si riferiscano al villaggio gozitano con il toponimo di Marsalfora; tra le ipotesi pi\u00f9 accreditate vi \u00e8 quella di un tentativo approssimativo di re-italianizzazione/re-maltesizzazione del toponimo dopo la sua francesizzazione in \"Marsalfour\".\nCuriosit\u00e0.\nA sud di Marsalforno, verso Rabat, si trova una fertile vallata coltivata attorniata da basse colline, su una delle quali \u00e8 stata posizionata la statua del Salvatore, che domina il paesaggio circostante.\nCome detto negli Atti degli Apostoli San Paolo naufrag\u00f2 a Malta, ma la leggenda racconta che \u00e8 da Marsaforno che si imbarco per la Sicilia e l'Italia continentale. Nel ventunesimo secolo questa leggenda \u00e8 ricordata dall'emblema del villaggio, che consiste in una vipera avvolta attorno ad una spada: si riferisce ad un episodio che accadde al Santo quando rimase illese dopo esser stato morso da una vipera.\nLa chiesa del villaggio, dedicata a \"San Paolo Naufrago\", \u00e8 dedicata alla partenza del Santo alla volta dell'Italia continentale; venne costruita nel XIV secolo e rimaneggiata svariate volte."}
{"id": "471709", "revid": "14002", "url": "https://it.wikipedia.org/wiki?curid=471709", "title": "Testi cristiani su Ges\u00f9 storico", "text": ""}
{"id": "471710", "revid": "14480", "url": "https://it.wikipedia.org/wiki?curid=471710", "title": "Testi cristiani su Ges\u00f9", "text": ""}
{"id": "471712", "revid": "792026", "url": "https://it.wikipedia.org/wiki?curid=471712", "title": "Cluedo", "text": "Cluedo (/\u02c8klu\u02d0do\u028a/) (Clue in Nord America) \u00e8 un gioco da tavolo con un'ambientazione che riproduce l'atmosfera dei gialli, originariamente edito dalla britannica Waddington Games nel 1948. Fu ideato da Anthony Pratt, un impiegato presso un avvocato, nativo di Birmingham, Inghilterra. Attualmente \u00e8 edito dalla societ\u00e0 statunitense Hasbro, che ha acquisito la Parker Brothers, che inizialmente confezionava il gioco.\nVisione d'insieme.\nIl gioco si svolge nella dimora Tudor Hall, con il tabellone diviso in nove stanze differenti. Ogni giocatore rappresenta un personaggio, ospite nella casa, in cui \u00e8 avvenuto un omicidio: dopo la morte dell'anziano proprietario, sir Hugh Black, suo nipote, il dottor Black, aveva scoperto delle cose strane sullo zio morto e, il giorno del suo trentesimo compleanno, era stato assassinato.\nI giocatori rivestono il ruolo di sospettati e tentano di risolvere l'omicidio per essere scagionati. Scopo del gioco \u00e8 quindi risolvere il caso, arrivando a determinarne tre aspetti: l'autore, l'arma e la stanza dove si \u00e8 verificato il delitto.\nI sospettati.\nSebbene i personaggi di base siano rimasti gli stessi fin dalla creazione del gioco, i dettagli sulla loro vita e i loro nomi di battesimo variano notevolmente nelle varie versioni.\nLe stanze.\nVi sono nove stanze nella dimora, in cui \u00e8 possibile che avvenga il delitto, rappresentate sul tabellone come segue:\nStanze della prima edizione:\nStanze della seconda edizione:\nOgnuna delle quattro stanze angolari contiene un passaggio segreto che conduce alla stanza situata nell'angolo opposto della mappa.\nSvolgimento del gioco.\nIl gioco richiede almeno tre giocatori (nella prima edizione) o due (nella seconda edizione).\nAll'inizio del gioco tre carte (una dei sospettati, una delle armi e una delle stanze) sono selezionate a caso e messe all'interno della busta speciale, affinch\u00e9 nessuno possa vederle. Queste carte rappresentano la soluzione del delitto. Le carte rimanenti sono distribuite tra i giocatori.\nLo scopo \u00e8 di scoprire i dettagli dell'omicidio. Ci\u00f2 avviene con il giocatore di turno che annuncia un'ipotesi sul delitto agli altri giocatori. Un esempio di tale ipotesi potrebbe essere: \u201cRitengo che sia stata la sig.ra Peacock, nella cucina, con il coltello\u201d. Tutti gli elementi (pedina e miniatura) contenuti nell'ipotesi sono trasferiti nella stanza in questione (quindi la sig.ra Peacock e il coltello saranno posizionati nella cucina). L'ipotesi pu\u00f2 essere formulata soltanto quando il giocatore, dopo avere tirato i dadi, posiziona la sua pedina nella stanza in questione. Quindi non si possono formulare ipotesi riguardanti altre stanze o farne se ci si trova in un corridoio.\nA questo punto, in senso orario, intorno al tabellone, gli altri giocatori devono allora confutare questa ipotesi (se possibile), mostrando al massimo una carta che contenga uno degli elementi nominati dal giocatore di turno (per esempio il coltello); tale azione dimostra che la carta sicuramente non pu\u00f2 essere all'interno della busta contenente la soluzione dell'assassinio. L'esibizione della carta si svolge in segreto e solo nei confronti del giocatore che ha formulato l'ipotesi, in modo tale che gli altri non possano vedere quale carta sia da escludere ai fini del delitto. Una volta che l'ipotesi \u00e8 stata smentita, il giocatore annota sul suo foglio del blocknotes (ovviamente senza esibirlo agli altri giocatori) quale carta gli \u00e8 stata mostrata, quindi il suo turno termina e tocca al giocatore successivo.\nL'ipotesi del giocatore pu\u00f2 ricevere una sola confutazione, di conseguenza solo il primo giocatore in senso orario mostrer\u00e0 al giocatore di turno una delle carte nominate, qualora le possieda. In caso contrario si proceder\u00e0 interpellando a uno a uno i restanti giocatori. Il giocatore deve formulare una sola ipotesi.\nUna volta che il giocatore \u00e8 convinto di conoscere la soluzione, pu\u00f2 formulare un'accusa. Il giocatore riscontra quindi la validit\u00e0 dell'accusa, controllando segretamente le carte nella busta. Se l'accusa non \u00e8 corretta il giocatore esce dal gioco, che continua con i rimanenti. I giocatori che hanno effettuato accuse sbagliate devono tuttavia continuare a esibire le carte agli altri partecipanti, in segreto, per il resto della partita, oppure possono redistribuire le proprie carte e abbandonare il gioco. Se invece il giocatore pronuncia un'accusa esatta, le carte della soluzione sono rivelate agli altri giocatori e la partita finisce.\nLa modalit\u00e0 a due giocatori (o due squadre) richiede alcuni accorgimenti aggiuntivi: in questa modalit\u00e0, non tutte le carte sono distribuite tra i giocatori, ma quattro di esse vengono poste coperte accanto al tabellone. Se, nel corso dell'indagine, l'altro giocatore non \u00e8 in grado di confutare un'ipotesi, il giocatore che la formula pu\u00f2 controllare una delle carte coperte.\nLa nuova versione introduce inoltre il mazzo delle Carte Intrigo: devono essere pescate se la pedina del giocatore si ferma su una casella con un simbolo \"?\" o lo ottiene con il tiro dei dadi (solo un dado ha un \"?\" Al posto del numero 1). In alternativa se ne pu\u00f2 pescare una se il giocatore viene chiamato in una stanza come sospettato e la cosa lo infastidisce. La maggior parte delle carte contengono dei bonus che il giocatore pu\u00f2 usare in determinati momenti della partita (come muoversi di nuovo o rifiutarsi di confutare un'ipotesi); tuttavia ci sono nel mazzo anche otto carte Orologio che man mano che vengono pescate si accumulano sul bordo del tabellone; l'ottava carta pu\u00f2 essere pescata ripetutamente e chi la pesca viene ucciso e quindi eliminato.\nEdizioni in italiano.\nLa prima edizione in lingua italiana \u00e8 stata tradotta dell'editore Giochiclub e distribuita con il titolo \"Inchiesta aperta\" nel 1969. Nel 1981 la Editrice Giochi ne ha distribuito una nuova versione con il nome originale, e una successiva nel 1996 \u00e8 stata distribuita direttamente dalla Parker Brothers.\nSpin-off.\nWaddingtons, Parker Brothers e Hasbro hanno creato molti \"spin-off\" del gioco, spaziando da versioni a tema, come \"Simpsons Clue\", a versioni alternative quali \"Clue Master Detective\". Tra queste si ricordano:\nAltri media.\nCinema.\nEsiste un film commedia, \"Signori, il delitto \u00e8 servito\" (\"Clue\") basato sul gioco, cos\u00ec come diverse versioni video interattive e un musical. Vi \u00e8 anche una versione francese del film, realizzata nel 1993.\nTelevisione.\nSono stati girati anche alcuni spettacoli televisivi basati sul gioco, sia in Gran Bretagna, che in Germania, Francia e Australia. Una versione italiana \u00e8 andata in onda anche in Italia, su Rete 4, con il titolo Il Delitto \u00e8 Servito. Il programma era presentato da Maurizio Micheli.\n\"Cluedo\" era anche una serie televisiva gialla australiana andata in onda dal 1992 al 1993."}
{"id": "471715", "revid": "1123126", "url": "https://it.wikipedia.org/wiki?curid=471715", "title": "Noncello", "text": "Il Noncello (\"Nunciel\" in friulano standard, \"Nunsiel\" in friulano occidentale) \u00e8 un fiume del Friuli, compreso interamente nella provincia di Pordenone, lungo 15 chilometri.\nEtimologia.\nAnticamente noto come \"Naone\", il toponimo attuale era in origine probabilmente riferito ad uno dei suoi rami (a sua volta diminutivo del fiume principale). Stando a quanto afferma una fonte popolare, l'etimologia del termine \"Noncello\" \u00e8 direttamente collegata a quella del suo fiume madre (il fiume dal quale provengono le sue acque), ovvero il Cellina, che per la maggior parte della sua discesa \"si cela\" sottoterra nei sedimenti gravosi, mentre il Noncello sorge spontaneo da terre di risorgiva e \"non si cela\". Nei documenti antichi compaiono entrambe le forme \"Naunzel\" e \"Naun\".\nPercorso.\nNasce a Cordenons e attraversa Pordenone, prima percorrendo a sud l'antico quartiere di Torre, e poi prosegue lasciandosi sulla sua destra il centro storico della citt\u00e0-capoluogo, la quale deve il proprio sviluppo al traffico fluviale che la collegava al mare Adriatico (presente sul simbolo del comune), e dunque con Venezia attraverso il percorso Noncello-Meduna-Livenza. Sia il toponimo di Pordenone (\"Portus Naonis\" \"Porto sul Naone\") che di Cordenons (\"Curtis Naonis\" \"Corte del Noncello\") derivano dal vecchio nome del fiume Noncello (\"Naone\"). L\"'idronimo\" potrebbe derivare dalla radice celtica \"nantu-, nanto-\" con il significato di \u2018valle\u2019, \u2018ruscello\u2019.\nSulla riva sinistra, poco pi\u00f9 a sud dell'\"imbarcadero\" che si trova all'altezza del centro storico, vi \u00e8 l'abitato di Vallenoncello, (quartiere periferico del capoluogo, ex comune autonomo). In quel punto il fiume divide anche gli abitati di Porcia situati sulla riva destra (Rustighiel-Portovieli-Rondover) e di Pordenone situati sulla riva sinistra (Vallenoncello), dopodich\u00e9 confluisce nel fiume Meduna presso Visinale di Pasiano.\nNel tratto pi\u00f9 vicino al centro storico della citt\u00e0, il fiume \u00e8 circondato da una flora spontanea (salici cinerini e bianchi, pioppi, ontani) che costituiscono il \"Parco fluviale del Noncello (Parco Flu).\"\nStoria.\nGi\u00e0 in epoca romana lungo il Noncello era sorto un insediamento umano all'altezza dell'attuale frazione di Torre.\nNel XII secolo si ha la prima attestazione di un porto sul Noncello presso l'attuale centro storico. Anticamente le barche attraccavano proprio in prossimit\u00e0 della citt\u00e0, ma successivamente il porto fu spostato circa due chilometri pi\u00f9 a valle. Nel secolo XVII la navigazione venne regolata dalla Repubblica di Venezia, che assegn\u00f2 alle imbarcazioni provenienti da Pordenone l'approdo in Venezia alla \"riva del carbon, dalla parte del traghetto di san Luca\" (30 marzo 1616), mentre il 27 gennaio 1690, il \"Collegio alla milizia da mar\" destin\u00f2 ai Pordenonesi la \"riva del ferro vicino a Rialto\".\nNel 1672 fu introdotto un regolare servizio passeggeri per Venezia, affidato per un mese successivamente a ciascuna barca della \"fraglia\" dei barcaioli pordenonesi. Il burchiello partiva da Pordenone il sabato e ripartiva da Venezia il marted\u00ec alle quattro di mattina, compiendo un tragitto complessivo di circa 150 chilometri. Anche il servizio postale tra Pordenone e Venezia si serviva principalmente delle vie fluviali. Il procaccia salpava da Pordenone il marted\u00ec e da Venezia il venerd\u00ec. La posta giungeva a Pordenone il sabato, che era (ed \u00e8 tuttora) anche giorno di mercato.\nIl commercio e il trasporto fluviale si esaurirono col decadere della potenza veneziana e con l'arrivo della ferrovia a Pordenone (1855), sebbene il trasporto fluviale sia fu utilizzato in parte fino alla prima met\u00e0 del Novecento."}
{"id": "471716", "revid": "712828", "url": "https://it.wikipedia.org/wiki?curid=471716", "title": "CP7", "text": ""}
{"id": "471717", "revid": "322321", "url": "https://it.wikipedia.org/wiki?curid=471717", "title": "Chiarano", "text": "Chiarano (\"Ciar\u00e0n\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nChiarano \u00e8 un toponimo prediale derivato dal personale latino \"Clarius\".\nStoria.\nPeriodo veneziano.\nNel corso del XIV secolo il Trevigiano fu annesso alla Repubblica di Venezia. Il territorio fu diviso in podesterie: Chiarano e Fossalta Maggiore, che costituivano ancora due centri autonomi, furono assegnati rispettivamente a Motta di Livenza e a Oderzo.\nNel 1513 papa Leone X tolse alla diocesi di Ceneda la cura delle anime di Chiarano e Fossalta, assegnandola ai canonici regolari della Congregazione del Santissimo Salvatore lateranense di Venezia. Torn\u00f2 alla diocesi nel 1773, dopo la soppressione dell'ordine.\nStoria contemporanea.\nCon la caduta della Repubblica di Venezia (1797) anche Chiarano fu colpita dal dilagare delle milizie francesi, che compirono soprusi sulla popolazione e spogliarono le chiese dei loro arredi. Dopo la breve parentesi austriaca seguita al trattato di Campoformio, nel 1805 entr\u00f2 a far parte del Regno d'Italia di Napoleone. La nuova politica amministrativa vide l'istituzione di dipartimenti (corrispondenti alle odierne province) e comuni; Chiarano e Fossalta Maggiore divennero comuni autonomi, inclusi nel dipartimento del Tagliamento con capoluogo Treviso.\nDopo l'istituzione del regno Lombardo-Veneto nel 1815, si ebbe un'ulteriore riforma amministrativa e il territorio di Chiarano assunse l'odierno assetto. Nel 1866 segu\u00ec le sorti del Veneto ed entr\u00f2 a far parte del Regno d'Italia.\nTra la fine dell'Ottocento e l'inizio del Novecento Chiarano attravers\u00f2 un periodo di relativo sviluppo economico, bruscamente interrotto con lo scoppio della prima guerra mondiale. Nel 1917, dopo la Rotta di Caporetto, il fronte venne arretrato lungo il Piave: il territorio fu occupato Imperi Centrali e inoltre si ritrov\u00f2 a ridosso dei combattimenti. La popolazione dovette essere sfollata e, al termine del conflitto, il paese era distrutto.\nNel secondo dopoguerra, lo sviluppo delle tecniche agricole ha determinato una diminuzione degli occupati nel settore, che tuttavia non poterono essere reimpiegati per la mancanza di attivit\u00e0 industriali. Ne \u00e8 derivata una pesante emigrazione, interrotta solo con l'apertura delle prime fabbriche a Oderzo e a Motta di Livenza e, pi\u00f9 tardi, nella stessa Chiarano.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nEconomia.\nL'economia di Chiarano si \u00e8 progressivamente spostata dall'agricoltura (riscontrabile anche nello stemma) all'industria, pur mantenendo una grande tradizione vitivinicola.\nNel settore industriale spiccano attivit\u00e0 di lavorazione meccaniche di precisione, lavorazione del legno, stampaggio di materie plastiche per il settore dell'auto, informatica, etc.\nSport.\nDal 2006 il Comune di Chiarano ha una squadra di calcio denominata A.S.D. Evolution Team, che \u00e8 partita dalla Terza categoria ed attualmente milita in Seconda categoria. I colori sociali sono arancione e blu, e lo stemma \u00e8 un dragone alato.\n\u00c8 presente anche una squadra di pallacanestro che dal 2009 \u00e8 denominata ASD Union Basket Chiarano, che milita nel campionato amatori.\nFiore all'occhiello dello sport Chiaranese \u00e8 il team Pattinaggio Artistico Chiarano A.S.D. che negli anni ha prodotto diversi campioni a livello nazionale."}
{"id": "471719", "revid": "70018", "url": "https://it.wikipedia.org/wiki?curid=471719", "title": "Nazionale australiana di calcio", "text": ""}
{"id": "471721", "revid": "15200", "url": "https://it.wikipedia.org/wiki?curid=471721", "title": "Nazionale colombiana di calcio", "text": ""}
{"id": "471725", "revid": "339392", "url": "https://it.wikipedia.org/wiki?curid=471725", "title": "Charles Maurice de Talleyrand-Perigord", "text": ""}
{"id": "471731", "revid": "9416", "url": "https://it.wikipedia.org/wiki?curid=471731", "title": "Beach-volley", "text": ""}
{"id": "471732", "revid": "1013865", "url": "https://it.wikipedia.org/wiki?curid=471732", "title": "Prefettura di Ehime", "text": ", \u00e8 una prefettura del Giappone, che conta circa 1,35 milioni di abitanti e ha come capoluogo Matsuyama.\nFino alla restaurazione Meiji, la prefettura di Ehime era nota come provincia di Iyo"}
{"id": "471734", "revid": "339392", "url": "https://it.wikipedia.org/wiki?curid=471734", "title": "B\u00fcndnis 90/Die Gr\u00fcnen", "text": ""}
{"id": "471735", "revid": "69415", "url": "https://it.wikipedia.org/wiki?curid=471735", "title": "Jim Clark (informatica)", "text": ""}
{"id": "471737", "revid": "124535927", "url": "https://it.wikipedia.org/wiki?curid=471737", "title": "Quercus petraea", "text": "Il rovere (Quercus petraea ), o la rovere, \u00e8 una quercia semi-caducifoglia di prima grandezza, appartenente alla famiglia delle Fagaceae.\nDescrizione.\nLe foglie sono semplici, decidue, di forma ellittica, con margine lobato e 5-8 paia di lobi arrotondati, senza peli. L'apice \u00e8 ottuso e arrotondato. La pagina superiore \u00e8 verde lucido, quella inferiore pi\u00f9 pallida. Il tronco \u00e8 eretto, robusto e slanciato, ramificato solo nella parte superiore. I rami sono molto nodosi e formano una corona densa, globosa e regolare. I rami giovani non sono pelosi. La sua chioma si espande verso l'alto raggiungendo un'altezza di 30-40 metri in bosco. Una quercia dalla discreta longevit\u00e0, raggiunge i 500-800 anni d'et\u00e0 e le dimensioni massime definitive vengono raggiunte a 120-200 anni.\n\u00c8 molto simile alla Farnia con cui si ibrida spesso dando origine a degli alberi di difficile determinazione. Presenta una chioma pi\u00f9 aperta della Farnia, con rami patenti pi\u00f9 dritti. Si differenzia dalla roverella (\"Quercus pubescens\") per le dimensioni del fusto e per il lato inferiore delle foglie, che si presenta glabro.\nCorteccia.\nGrigia, liscia, poi fessurata longitudinalmente.\nFrutti.\nIl suo frutto \u00e8 la classica ghianda, con pericarpo oblungo, giallo bruno e lucente.\nDi forma ovoidale, lunghe fino a 2,5 centimetri, sono protette solo nel terzo inferiore da una cupola a squame piccole e appressate. Nel rovere il frutto \u00e8 sessile, a differenza della roverella (i cui frutti presentano un peduncolo assai corto) e della farnia (le cui ghiande sono portate da un lungo peduncolo).\nDistribuzione e habitat.\nIl suo areale va dall'Europa centrale a quella nord-orientale, anche se \u00e8 meno esteso di quello della Farnia. In Italia \u00e8 presente nelle vallate alpine e prealpine e nell'Appennino. In Basilicata, Puglia, Calabria e Sicilia cresce in boschi mesofili la sottospecie \"Q. petraea\" subsp. \"austrotyrrhenica\". Nei pressi di Umbertide (PG), esiste un bosco di rovere, di probabile origine artificiale; in Italia sarebbe la specie tipica del piano collinare e montano inferiore (300\u20131100\u00a0m), se l'antropizzazione subita dal bosco negli ultimi secoli non avesse introdotto al suo posto il castagno.\nL'epiteto specifico (\"petraea\") indicherebbe proprio il fatto che la pianta ama i luoghi pietrosi ben drenati.\nIl rovere \u00e8 tollerante alla siccit\u00e0 (anche se non quanto la tipicamente xerofila roverella) grazie al suo apparato radicale profondo, a differenza della farnia, che tollera un ristagno idrico di 100 giorni consecutivi; trova l'optimum di diffusione in suoli sciolti e sabbiosi in cui non vi \u00e8 possibilit\u00e0 di marciume radicale causato dall'acqua, ha inoltre una lieve preferenza per i substrati acidi. Teme le gelate tardive.\nTassonomia.\nNe sono riconosciute cinque sottospecie:\nUsi.\nIl legno di rovere \u00e8 del tutto simile a quello della farnia, dal quale non risulta distinguibile. Piuttosto pregiato viene utilizzato, oltre che nella fabbricazione di mobili, nell'edilizia, per travature, parquet, nei cantieri navali, nella costruzione di doghe per botti per l'invecchiamento dei vini e altre bevande alcoliche, ed anche per la costruzione di bare. Ottimo combustibile, \u00e8 anche utilizzato per la produzione di carbone."}
{"id": "471738", "revid": "1005847", "url": "https://it.wikipedia.org/wiki?curid=471738", "title": "Azione Democratica", "text": "Azione Democratica (in spagnolo \"Acci\u00f3n Democr\u00e1tica\", AD) \u00e8 un partito politico socialdemocratico venezuelano, fondato nel 1936 ma riconosciuto nel 1941. Molti suoi militanti ed esponenti si sono impegnati contro la dittatura di Marcos P\u00e9rez Jim\u00e9nez. AD ha espresso quattro Presidenti tra gli anni '60 e '90. Alla fine degli anni '90, per\u00f2, a causa di fenomeni di corruzione e per la persistente condizione di povert\u00e0 del paese, l'AD ha visto calare i suoi consensi. Alle elezioni del 2000, l'AD infatti elesse solo 29 deputati su 165, oltre a quattro in alleanza con il COPEI. Dal 2000, per\u00f2, AD ha subito varie scissioni, infatti, esponenti del partito sono passati a \"Primero Justicia\", altri hanno dato vita ad \"Alianza Bravo Pueblo\" e al \"Polo Democratico\". AD in forte polemica con il Presidente del Venezuela, Hugo Ch\u00e1vez Fr\u00edas, ha boicottato le elezioni politiche del 2005. Tra i suoi esponenti abbiamo anche Antonio Ledezma."}
{"id": "471744", "revid": "1718925", "url": "https://it.wikipedia.org/wiki?curid=471744", "title": "F\u00e1bio Simpl\u00edcio", "text": "Biografia.\nSposato con Elaine ha due figli, Luana e Jordan, quest'ultimo nato il 21 ottobre 2009.\nCaratteristiche tecniche.\n\u00c8 stato un centrocampista che poteva ricoprire tutte le posizioni nella zona mediana del campo, prediligendo il ruolo di trequartista. Era inoltre importante il suo contributo in termini di realizzazioni.\nCarriera.\nClub.\nPrimi anni.\nMolto giovane viene notato dagli osservatori della maggiore squadra della sua citt\u00e0, il San Paolo, su dei campi in terra battuta di periferia, che lo ingaggia inserendolo nel vivaio della squadra. Nelle giovanili si trova a fianco ragazzi come Kak\u00e1 e J\u00falio Baptista, dei quali \u00e8 molto amico.\nIl debutto e gli anni al San Paolo.\nL'occasione di mettersi in mostra davanti al pubblico di San Paolo del Brasile gli viene data nel 2000. Infatti il Sao Paulo, dopo la stagione del 1999, decide di cedere in blocco l'intero pacchetto di centrocampisti: Beto (ex del Napoli) venne ceduto al Flamengo, Edm\u00edlson al Lione, V\u00e1gner (ex della Roma) al Celta Vigo e Marcelinho al Marsiglia.\nL'allenatore decise quindi di puntare sui pi\u00f9 motivati e promettenti giovani del vivaio: nel giro di una stagione Simplicio si ritrov\u00f2 titolare con Kak\u00e1 e Julio Baptista.\nIl San Paolo, ringiovanitosi, disput\u00f2 un campionato in cui Simplicio totalizz\u00f2 25 presenze e 5 reti, esordendo nel derby contro il Santos, realizzando anche una rete. Nelle stagioni successive (dal 2001 al 2003) realizz\u00f2 8 reti in 85 presenze.\nKak\u00e1 e Julio Baptista lasciarono il San Paolo nel 2003 per trasferirsi rispettivamente al Milan e al Siviglia, mentre Simplicio rimase in Brasile. Tra il 2003 e il 2004 gioc\u00f2 48 volte in campionato segnando 9 reti, e gioc\u00f2 quasi sempre da titolare (11 partite su 12) la Coppa Libertadores 2004, venendo la sua squadra eliminata in semifinale. In questi 5 anni al San Paolo ha pure collezionato 19 presenze in Coppa del Brasile.\nL'arrivo al Parma.\nNel frattempo Arrigo Sacchi, allora osservatore del era volato in Brasile per visionarlo. Simplicio dopo una stagione cos\u00ec opaca, iniziava a titubare su un possibile rinnovo di contratto ed era quindi l'ideale per una squadra come il Parma che per motivi economici poteva acquisire il suo cartellino solo a parametro zero: decise quindi di accettare le offerte di Sacchi e di trasferirsi in Italia.\nNella sua prima stagione in Italia, totalizz\u00f2 34 presenze e 4 reti nel massimo campionato italiano, esordendo il 22 settembre 2004 in Parma-Bologna (1-2). Il primo gol lo mette a segno realizzando il calcio di rigore del momentaneo vantaggio in Parma-Inter 2-2 del 6 febbraio 2005. Gioca anche in Coppa Italia (una presenza) e Coppa UEFA (9 presenze con l'eliminazione in semifinale).\nLa stagione successiva fu quella della consacrazione italiana, dove realizz\u00f2 10 reti in 37 partite di campionato, saltando una sola gara per squalifica, e una rete in due partite di Coppa Italia. Al termine del periodo emiliano, dimostr\u00f2 di essere uno dei migliori centrocampisti del campionato attirando le attenzioni di grandi club italiani.\nPalermo.\nNella stagione 2006-2007, voluto fortemente dal Presidente Maurizio Zamparini, venne acquistato dal Palermo per circa 5,5 milioni di euro, firmando un contratto quadriennale a 700.000 euro a stagione.\nLa prima stagione rosanero \u00e8 proficua: segner\u00e0 infatti 5 reti in 33 partite di campionato e 2 reti nel ritorno del Primo Turno di Coppa UEFA contro il West Ham United, mentre il suo rendimento caler\u00e0 nella stagione successiva, nella quale segner\u00e0 comunque nuovamente 5 reti in una partita in meno (32).\nSi rilancer\u00e0 nella stagione 2008-2009: iniziale riserva nella mentalit\u00e0 di gioco di mister Colantuono, sar\u00e0 colui che giover\u00e0 di pi\u00f9 del cambio di guida tecnica deciso dalla societ\u00e0, poich\u00e9 con il nuovo tecnico Ballardini torna ad essere una pedina insostituibile e grande assist-man e goleador.\nIl 1\u00ba febbraio 2009, nella partita -Palermo (1-0), gioca la 100\u00aa partita con la maglia rosanero. Le presenze sono cos\u00ec suddivise: 87 in campionato, 5 in Coppa Italia e 8 in Coppa UEFA. Termina la stagione con 37 presenze (saltata una per squalifica) e 8 reti, con le quali si posiziona dietro gli attaccanti Miccoli e Cavani (14) nella classifica di gol realizzati.\nNella stagione 2009-2010 arriva a Palermo il suo pariruolo argentino Javier Pastore, che presto l'allenatore Walter Zenga riesce a far coesistere, e il brasiliano segna la sua prima rete in campionato il 4 ottobre 2009 alla settima giornata di campionato in casa contro la (rete del definitivo 2-0). Si tratta comunque della seconda rete stagionale, in quanto il centrocampista era andato a segno il 15 agosto nel Terzo turno di Coppa Italia contro la SPAL (4-2). Con l'arrivo di Delio Rossi sulla panchina rosanero, il brasiliano diventa la riserva di Pastore, anche a causa della sua posizione in scadenza di contratto. Nella partita del 20 marzo al Barbera contro l' (1-1), si infortuna tornando disponibile solo per le ultime partite di campionato nelle quali non scende comunque in campo: \u00e8 dunque questa la sua ultima partita in maglia rosanero.\nIl 15 maggio 2010, in conferenza stampa, annuncia l'addio al Palermo, ringraziando il Presidente Maurizio Zamparini per come \u00e8 stato trattato, il mister, i dirigenti, tutto lo staff e anche a tutti i suoi tifosi, finendo col dire che rimarr\u00e0 a giocare in Italia.\nChiude la stagione con 27 presenze in campionato e 3 in Coppa Italia; le reti segnate sono rispettivamente 3 ed una. La sua marcatura nella partita Palermo- (2-1) del 6 febbraio valevole per la 23\u00aa giornata di campionato \u00e8 decisiva ai fini della vittoria della squadra rosanero.\nRoma.\nIl 1\u00ba giugno 2010 viene ufficializzato il suo ingaggio a parametro zero da parte della A.S. Roma, a partire dal 1\u00ba luglio. Il giocatore ha sottoscritto un contratto triennale (fino al 2013) con un compenso lordo di 1,8 milioni di euro oltre ad alcuni premi individuali.\nEsordisce in maglia giallorossa il 19 settembre 2010 nella terza giornata di campionato pareggiata per 2-2 contro il ; l'ingresso in campo \u00e8 avvenuto al 69', subentrando a J\u00e9r\u00e9my M\u00e9nez. L'esordio da titolare arriva il 3 novembre 2010 in -Roma (2-3) valida per la quarta giornata della Champions League. Dopo un avvio di stagione non positivo, trova pi\u00f9 continuit\u00e0 di gioco e segna la prima rete in maglia giallorossa il 10 novembre 2010 in Roma- (3-2) valida per l'undicesima giornata di campionato. Alla 15\u00aa giornata di campionato, in ChievoVerona-Roma (2-2), segna la prima doppietta con la maglia giallorossa.\n\u00c8 stato determinante nei tre derby capitolini stagionali: nel derby d'andata del campionato guadagna il rigore poi realizzato da Marco Borriello, agli ottavi di finale di Coppa Italia disputata il 19 gennaio 2011 segna la rete del definitivo 2-1 che permette alla sua squadra di vincere il derby e qualificarsi per i quarti, mentre nel derby di ritorno di campionato conquista il rigore del definitivo 2-0 realizzato da Francesco Totti. Con l'arrivo di Vincenzo Montella sulla panchina della Roma, al posto di Claudio Ranieri, il suo spazio in campo si riduce divenendo una riserva. Chiude la stagione con 31 presenze e 5 gol fra campionato, Coppa Italia e Champions League.\nNella stagione 2011-2012, sotto la guida di Luis Enrique, gioca 19 partite in campionato, una in Coppa Italia e 2 in Europa League, per un totale di 22 presenze; 4 le reti all'attivo, tutte in campionato.\nIn Giappone.\nDopo aver rescisso il contratto con la Roma, il 27 luglio 2012 firma un contratto di un anno con la societ\u00e0 giapponese del Cerezo Osaka.\nIl 13 gennaio 2014 firma per il Vissel Kobe.\nNazionale.\nIl 9 novembre 2009 riceve la prima convocazione assoluta in Nazionale brasiliana, ad opera del commissario tecnico Dunga che lo ha chiamato per le gare amichevoli del 14 e 17 novembre rispettivamente contro e a causa del forfait dell'ultimo minuto del connazionale Ramires, centrocampista del Benfica. Appresa la notizia, all'emittente carioca O'Globo ha dichiarato: \u00ab[...] Non trovo le parole per descrivere la felicit\u00e0 che sto provando in questo momento. \u00c8 stata una grande sorpresa per me. Adesso ho intenzione di sfruttare questa occasione per rimanere nel gruppo fino ai Mondiali. [...]\u00bb\nIn panchina per tutti i 90' della prima partita, fa il suo esordio con i verdeoro nel secondo incontro, vinto per 2-0, entrando all'inizio del secondo tempo al posto di Felipe Melo. L'amichevole \u00e8 stata voluta dal Sultano Qabus dell'Oman per festeggiare il suo sessantanovesimo compleanno."}
{"id": "471746", "revid": "102437806", "url": "https://it.wikipedia.org/wiki?curid=471746", "title": "Geologia urbana", "text": "La geologia urbana si occupa dello studio geologico dei sistemi urbani e della attendibile modellizzazione del sottosuolo sul quale sorgono. \u00c8 una branca della geologia ancora in fase di sviluppo, soprattutto dal punto di vista metodologico. \nSi avvale, oltre che delle metodiche proprie della geologia di superficie e del sottosuolo, di un approccio interdisciplinare e multidisciplinare che tenga nel debito conto i dati storici, geoarcheologici, geoambientali, archeosismologici ecc. L'utilizzo di dati provenienti da pi\u00f9 fonti, analizzati criticamente, permette, infatti, di eseguire ricostruzioni di notevole dettaglio delle modificazioni antropiche in aree urbane, nonch\u00e9 delle interazioni tra eventi naturali e l'essere umano. "}
{"id": "471752", "revid": "8911", "url": "https://it.wikipedia.org/wiki?curid=471752", "title": "Fiume Noncello", "text": ""}
{"id": "471754", "revid": "64363", "url": "https://it.wikipedia.org/wiki?curid=471754", "title": "Opera Video", "text": ""}
{"id": "471758", "revid": "287204", "url": "https://it.wikipedia.org/wiki?curid=471758", "title": "Lila", "text": ""}
{"id": "471760", "revid": "1318658", "url": "https://it.wikipedia.org/wiki?curid=471760", "title": "ASCC", "text": ""}
{"id": "471761", "revid": "287204", "url": "https://it.wikipedia.org/wiki?curid=471761", "title": "Prefettura di Fukuoka", "text": " \u00e8 una prefettura giapponese di circa 5,1 milioni di abitanti, con capoluogo a Fukuoka. Si trova nella regione di Ky\u016bsh\u016b, sull'isola di Ky\u016bsh\u016b.\nGeografia fisica.\nLa prefettura di Fukuoka include le vecchie province di Chikugo, Chikuzen, e Buzen.\n\u00c8 situata nella parte settentrionale dell'isola di Ky\u016bsh\u016b e confina ad ovest con la prefettura di Saga, ad est con la prefettura di \u014cita e a sud con la prefettura di Kumamoto.\nSi affaccia a sud, per un breve tratto sul Mare di Ariake, a nord-est sul Mare interno e a nord ovest sullo stretto di Tsushima.\nLa prefettura comprende anche numerose piccole isole vicine alla costa nord di Kyushu.\nCitt\u00e0.\nLa prefettura di Fukuoka comprende 27 citt\u00e0:"}
{"id": "471766", "revid": "1005847", "url": "https://it.wikipedia.org/wiki?curid=471766", "title": "COPEI", "text": "COPEI, ufficialmente Comit\u00e9 de Organizaci\u00f3n Pol\u00edtica Electoral Independiente (dallo spagnolo: \"Comitato di Organizzazione Politica Elettorale Indipendente\"), noto anche col nome di Partido Socialcristiano, \u00e8 un partito politico venezuelano di tendenza centrista.\nIl COPEI \u00e8 erede di \"Azione nazionale\" e dell'\"Unione nazionale degli studenti\", movimenti politici moderatamente conservatori. Il COPEI nasce ufficialmente nel 1946 e si diffonde facilmente, grazie al sostegno dei movimenti cattolici, soprattutto nelle regioni andine: T\u00e1chira, M\u00e9rida e Trujillo. Fondatore del COPEI \u00e8 Rafael Caldera Rodriguez.\nIl COPEI ha di fatto preso parte a moltissimi governi venezuelani, in alleanza con Azione Democratica (AD), almeno fino al 1993. lo stesso Caldera Rodriguez fu presidente della Repubblica tra il 1969 ed il 1974.\nDal 1993, il partito ha iniziato un periodo di profonde divisioni interne. Infatti, Oswaldo \u00c1lvarez Paz, candidato presidente nel '93, abbandoner\u00e0 il partito per fondare \"Azione popolare\", un movimento cristiano-democratico; lo stesso fondatore Rafael Caldera Rodriguez, sempre nel '93, dar\u00e0 vita a \"Convergenza nazionale\"; Henrique Salas-R\u00f6mer, governatore del Carabobo, lascer\u00e0 il partito nel 1998 per fondare \"Progetto Venezuela\".\nAlle presidenziali del 1993, del resto, vinse Caldera Rodriguez, con il 30% dei voti, grazie all'appoggio di movimenti che in passato lo avevano avversato, quali il Partito Comunista del Venezuela, il Movimento al socialismo, il Movimento elettorale del popolo. Nel 1999 sar\u00e0 eletto presidente Hugo Ch\u00e1vez, che sar\u00e0 accusato dal COPEI e dall'AD di guidare il Venezuela in modo semi-dittatoriale. Alle elezioni del 2000 il COPEI ottenne appena il 5,2% dei voti e 6 seggi. Il COPEI, l'AD e Primero Justicia decisero, infatti, di non prendere parte alle elezioni politiche del 2005 per protestare contro la presidenza Ch\u00e1vez.\nIdeologia.\nIl COPEI all'inizio della sua azione politica era classificabile come un partito conservatore, anche se attento alle questioni sociali. Col passare del tempo, soprattutto negli anni' 60, e vista anche la condivisione del potere con i socialdemocratici di AD, il COPEI si and\u00f2 trasformando in un partito centrista con attenzione verso le tesi keynesiane in campo economico. Dopo le continue scissioni dagli anni '90 in poi, il partito ha riscoperto, con l'elezione a segretario di Cesar P\u00e9rez Vivas, la sua matrice culturale di centro-destra e si \u00e8 andato ad avvicinarsi a partiti quali la CDU tedesca o il PP spagnolo."}
{"id": "471773", "revid": "124810340", "url": "https://it.wikipedia.org/wiki?curid=471773", "title": "Coordinate", "text": ""}
{"id": "471774", "revid": "3732", "url": "https://it.wikipedia.org/wiki?curid=471774", "title": "Enologia romagnola", "text": ""}
{"id": "471776", "revid": "6066", "url": "https://it.wikipedia.org/wiki?curid=471776", "title": "Mappe", "text": ""}
{"id": "471777", "revid": "1745361", "url": "https://it.wikipedia.org/wiki?curid=471777", "title": "Costantino (re della Dumnonia)", "text": ""}
{"id": "471786", "revid": "125860299", "url": "https://it.wikipedia.org/wiki?curid=471786", "title": "Michael Kiske", "text": "Nella parte centrale della sua carriera si dedica invece a sonorit\u00e0 distanti dall'heavy metal e pi\u00f9 orientate all'AOR, pur continuando a collaborare con band come Gamma Ray, Avantasia, Edguy e tante altre.\nBiografia.\nEsordio con gli Helloween.\nMichael inizia la sua carriera musicale a 16 anni cantando in una band chiamata \"I'II prophecy\". Con loro incide solo un mini LP contenente 5 brani, di cui 2 ripresi e riadattati successivamente dagli \"Helloween\" nei loro album di maggior successo: \"A little time\", riproposto in \"Keeper of the seven keys - Part I\" e \"You always walk alone\", ripreso in \"Keeper of the seven keys - Part II\".\nNel 1987 \"Kiske\" si unisce agli \"Helloween\" acquistando una fama mondiale per la sua tonalit\u00e0 acuta e la voce cristallina; brani come \"Eagle fly free\", \"Dr.Stein\", \"I want out\" e \"Future world\" lo fanno entrare di diritto nella \"Hall of fame\" dell'heavy metal. Dopo la pubblicazione dei 2 \"Keeper\" inizia il tour mondiale che vede gli \"Helloween\" protagonisti in diversi concerti e festival, occasioni in cui \"Kiske\" ha la possibilit\u00e0 di mostrare al pubblico le sue doti vocali. Qualcuno arriva a definirlo persino il miglior cantante metal di tutti i tempi, paragonandolo spesso a Bruce Dickinson degli Iron Maiden.\nDopo questa serie di successi gli \"Helloween\" entrano in crisi e molti ritengono che la voce di \"Kiske\" abbia ammorbidito troppo il sound della band al punto da snaturarne il caratteristico sound speed metal che li contraddistingue. In effetti \"Kiske,\" successivamente ai 2 \"Keeper\", compone diversi pezzi per gli \"Helloween\" conferendo alla band un orientamento che ha poco a che fare con il classico sound metal. A causa di ci\u00f2 moltissimi fans rimangono delusi da queste nuove tendenze, e le delusioni alimentano a loro volta i dissidi interni al gruppo sorti in seguito agli scarsi successi di album come \"Pink bubbles go ape\" e \"Chameleon\".\nL'uscita dagli Helloween.\nIl 1993 fu l'anno della svolta, \"Kiske\" abbandona gli \"Helloween\". Oltre ai contrasti con il leader Michael Weikath, \"Michael\" dichiara di essere stanco del metal e della sua chiusura mentale, e di come invece la musica debba essere espressione libera dell'anima. Dichiara apertamente che non far\u00e0 mai pi\u00f9 musica metal, e che si orienter\u00e0 invece verso musiche sempre pi\u00f9 melodiche:\n \"\"Quando abbiamo registrato \u2018Keeper 1\u2019 e \u2018Keeper 2\u2019 sentivo il sangue ribollirmi nelle vene, erano dischi in cui credevo. Adesso mi sono allontanato dalla scena metal e ritirato in una sorta di eremitaggio perch\u00e9 voglio capire a cosa sar\u00e0 legato il mio futuro. Ci sono delle domande a cui devo assolutamente trovare una risposta e fra queste vi \u00e8 la mia concezione di arte e di musica. Purtroppo si affermano gruppi con tematiche inerenti Satana o la morte, cose molto negative e lontane dalla mia concezione di heavy metal.\" \u00c8 \"difficile per me continuare a riconoscermi all'interno di questa scena, ed il mio 'isolamento' \u00e8 necessario per chiarirmi le idee su diversi aspetti della mia vita e della mia persona\".\"\nDopo gli Helloween \"Kiske\" pubblica un libro dal titolo \"Kunst und materialismus\", che \u00e8 quasi un trattato filosofico circa il proprio punto di vista dell'arte e della musica.\nProgetti e ritorno alla musica.\nNel 1996 esce \"Instant Clarity\", il suo primo album solista, composto quasi per intero da \"Michael\" ad eccezione di alcuni pezzi composti dal chitarrista \"Ciriaco Teraxes\". L'album \u00e8 caratterizzato anche da alcune partecipazioni prestigiose come Kai Hansen e Adrian Smith.\nNel 1999 pubblica \"Readiness to sacrifice\", disco autoprodotto che si dimostra pi\u00f9 un esperimento che un vero e proprio album ufficiale.\nNel 2000 realizza un album con una band da lui fondata chiamata \"Supared\". Viene creato anche il sito web ufficiale della band nel cui forum si possono leggere gli interventi dei fans; alcuni accusano \"Kiske\" di non essere pi\u00f9 quello di una volta, mentre altri arrivano ad implorarlo di tornare al vecchio stile metal. L'album per\u00f2 riscontra l'apprezzamento di molti, anche se le vendite non vanno particolarmente bene, forse anche a causa di una scarsa campagna pubblicitaria. Al disco non segue nessun tour per problemi di salute di \"Kiske\", che viene operato allo stomaco nel 2003, e per questo sembra sparito nuovamente dalla scena musicale.\nIl 2001 lo vede ritornare finalmente al genere che ha decretato il suo successo 15 anni prima; partecipa infatti, come special guest, all'Opera Metal Avantasia del conterraneo Tobias Sammet, da sempre suo grande fan, e che diventer\u00e0 ben presto suo amico e lo coinvolger\u00e0 in ogni album del progetto.\nNel 2005 \"Kiske\" presta la voce ad un progetto dal titolo \"Place Vendom\"e ideato da \"Serafino Perugino\" (fondatore dell'etichetta \"Frontiers Records\"), prodotto da Dennis Ward, e suonato con alcuni musicisti dei \"Pink Cream 69\" e G\u00fcnter Werno, tastierista dei \"Vanden Plas\". Tutti i pezzi vengono cantati ma non composti da \"Kiske\"; la risposta unanime degli appassionati \u00e8 positiva, per loro si tratta del ritorno all'hard rock ed alle sonorit\u00e0 vocali tipiche del suo repertorio migliore.\nNel 2006 esce \"Kiske\", un disco orientato al soft rock, mentre nel 2008 partecipa a pi\u00f9 progetti: pubblica \"Past in different ways\" album in cui riarrangia acusticamente e reinterpreta celebri brani degli Helloween da lui scritti, quest'opera viene per\u00f2 apprezzata solo da una ristretta cerchia di fan e le vendite sono deludenti. Partecipa a \"The scarecrow,\" terzo disco degli \"Avantasia\", presta la voce all'album di Timo Tolkki \"Revolution Renaissance\", e duetta con gli Italiani Trick or Treat sul loro secondo album \"Tin Soldiers\". In un'intervista al suo \"fan-club\" il cantante commenta cos\u00ec quest'ultima apparizione:\n \"\"Ho cantato alcune parti di un brano e un'intera canzone. Quello che mi \u00e8 piaciuto davvero di loro \u00e8 che sembrano divertirsi con quello che fanno. Fino a quando una band \u00e8 davvero entusiasta della propria musica mi piace averci a che fare. Loro sembrano esserci dentro con tutto il cuore\".\"\nNel 2009 esce Il nuovo disco dei Place Vendome, \"Streets of fire\"; anche se i brani non portano la firma del cantante, ne valorizzano appieno l'ottima tecnica vocale e la timbrica che da sempre lo caratterizzano.\nNel 2012 fonda con l'ex collega \"Kai Hansen\" gli Unisonic, una band power metal con venature AOR, con i quali pubblica due album: \"Unisonic\" (nel 2012) e \"Light of dawn\" (nel 2014). I due album riscuotono ottime recensioni dalla critica ed entusiasmano molti fans che da tempo sognavano un ritorno di \"Kiske\" al metal in una vera e propria band, a maggior ragione assieme a \"Kai Hansen\".\nIl ritorno con gli Helloween.\nProsegue la collaborazione con gli \"Avantasia,\" con i quali intraprende pi\u00f9 di un tour mondiale; \u00e8 proprio durante un festival in Svezia che \"Kiske\" reincontra il suo ex compagno degli \"Helloween\" \"Michael Weikath\", con cui ebbe forti contrasti e che di fatto lo licenzi\u00f2 anni prima. I due si riappacificano, riprendendo i contatti e nel 2017 annunciano una reunion degli \"Helloween\" in occasione del 30\u00ba anniversario di \"Keeper of the seven keys\". \"Kiske\" commenta cos\u00ec la cosa:\n \"Allo Sweden Rock Festival del 2013 mi sono imbattuto casualmente in Michael Weikath, mi sono reso conto che dentro di me non c\u2019era pi\u00f9 rabbia. Ricordo che mi chiese cosa avesse da farsi perdonare e io gli risposi che l\u2019avevo perdonato molto tempo prima. Ricordo anche che Kai Hansen mi disse che se avessimo rinunciato a fare qualcosa sotto il monicker Helloween saremmo stati dei perfetti idioti! Io gli confermai che ero pronto a prendere in considerazione la cosa.\"\n2017 - presente.\nNel 2017 rientra ufficialmente negli Helloween insieme a \"Kai Hansen\",dapprima per un tour celebrativo che vede la formazione estesa a 7 elementi esibirsi in tutti i continenti per il gigantesco \"Pumpkin United World Tour\", dal quale vengono tratti il DVD e disco dal vivo United Alive.\nSuccessivamente prende parte alla stesura del nuovo disco in studio \"Helloween\", il primo dai tempi di \"Chameleon\" (1993), che viene pubblicato nel giugno 2021."}
{"id": "471787", "revid": "767487", "url": "https://it.wikipedia.org/wiki?curid=471787", "title": "Vesna Pisarovi\u0107", "text": "Nata in Jugoslavia nell'allora Repubblica Socialista di Bosnia ed Erzegovina \u00e8 cresciuta a Po\u017eega, in Croazia. Gi\u00e0 dall'infanzia la musica \u00e8 un punto fondamentale della sua vita, frequenta una scuola musicale dove impara a suonare il flauto, canta in un coro e comincia a partecipare a numerosi festival musicali.\nDopo la fine della Jugoslavia e l'indipendenza delle Repubbliche che la costituivano, a met\u00e0 degli anni novanta si \u00e8 trasferita a Zagabria, dove ha continuato la sua carriera musicale cantando in locali e scrivendo canzoni. Nel 1997, mentre partecipava al festival musicale Zadarfest, ha incontrato Milana Vlaovi\u0107. Vlaovi\u0107 inizi\u00f2 a scrivere canzoni per Vesna.\nNel 2002 Vesna Pisarovi\u0107 ha vinto il Festival Dora, il cui vincitore rappresenta la Croazia all'Eurovision Song Contest. La sua canzone \"Everything I Want\" si \u00e8 poi classificata undicesima all'Eurovision Song Contest 2002. La Pisarovi\u0107 \u00e8 stata la prima cantante croata a presentare all'Eurofestival una canzone interpretata completamente in inglese; la versione in croato della canzone con cui ha vinto il Dora si intitola \"Sasvim sigurna\". Ha scritto anche la canzone \"In the Disco\" che ha rappresentato la Bosnia ed Erzegovina all'Eurovision Song Contest 2004."}
{"id": "471789", "revid": "125006679", "url": "https://it.wikipedia.org/wiki?curid=471789", "title": "Gene Simmons", "text": "Assieme al cantante e chitarrista Paul Stanley \u00e8 il fondatore del gruppo rock Kiss.\nOltre che in campo musicale ha lavorato anche in quello cinematografico e televisivo ed \u00e8 anche un noto produttore e \"talent scout\": grazie a lui sono infatti state scoperte e lanciate band come Van Halen, Legs Diamond, Angel, House of Lords, Keel, Black 'N Blue, Smashed Gladys, Silent Rage, Doro, Wendy O. Williams e la band giapponese Ezo.\nBiografia.\nGene Simmons \u00e8 nato ad Haifa, in Israele, il 25 agosto 1949 con il nome di Chaim Weitz da Ferenc (Feri) Witz e Fl\u00f3ra Kov\u00e1cs (Florence Klein), entrambi ebrei ungheresi trasferitisi in Israele dopo la Seconda guerra mondiale. Sua madre sopravvisse alla prigionia in un campo di concentramento. Nel 1957, dopo l'abbandono da parte del padre, emigr\u00f2 con sua madre negli Stati Uniti e cambi\u00f2 il suo nome in Eugene Klein (portando il cognome della madre) e sul finire degli anni sessanta lo cambi\u00f2 definitivamente in Gene Simmons.\nNel 1968 form\u00f2 i Bullfrog Bheer, la sua prima band che abbandon\u00f2 qualche anno pi\u00f9 tardi per formare i Wicked Lester, gruppo dove milita anche Paul Stanley, incidendo un album mai pubblicato. Gene fece amicizia con Paul e, nel 1973, sulle ceneri dei Wicked Lester, i due fondarono i Kiss, arruolando il batterista Peter Criss, e successivamente il chitarrista Ace Frehley. Il gruppo suona musica hard rock, ma soprattutto glam rock, genere che riscosse grande successo negli anni settanta e i KISS ne divennero massimi esponenti assieme a New York Dolls, Alice Cooper, Slade (di cui Simmons \u00e8 un grande fan), Queen, David Bowie, Sweet e T. Rex.\nOgni membro della band assumeva un personaggio e Gene si fece soprannominare \"The Demon\", per via del trucco facciale e dei costumi che gli davano delle sembianze da demone. Durante i concerti, Simmons terr\u00e0 inoltre una serie di esibizioni che lo renderanno famoso, come la sua lingua lunga, lo sputo del sangue sintetico (numero eseguito generalmente mentre esegue gli assoli con il suo basso), e lo sputo del fuoco, numero eseguito generalmente alla fine del brano \"Firehouse\". Con i KISS cavalcher\u00e0 il successo grazie ad album tuttora famosi come \"Alive!\" (1975), \"Destroyer\" (1976) e \"Love Gun\" (1977).\nA partire dagli anni ottanta, Gene si d\u00e0 anche al cinema, recitando in vari film di modesto successo come \"Runaway\" (assieme a Tom Selleck, il protagonista della fortunata serie televisiva \"Magnum, P.I.\"), \"Morte a 33 giri\" (dove troviamo anche il cantante Ozzy Osbourne), \"Red Surf\", \"The New Guy\", \"Detroit Rock City\" e \"Wanted: Dead Or Alive\" e l'apparizione in un episodio di Miami Vice. Interpreta se stesso in un cameo nell'episodio 22 della terza stagione di \"Castle\". Ha anche prodotto vari spettacoli televisivi come \"Mr. Romance\" e reality show come \"Rock School\", dove Gene seleziona dei ragazzini per formare un gruppo rock. Sempre in questo periodo, denunci\u00f2 per plagio King Diamond perch\u00e9 quest'ultimo aveva un trucco facciale molto simile a quello usato da lui nei KISS.\nIl suo ultimo lavoro discografico solista \u00e8 \"Asshole\" (2004), un disco che ha visto la partecipazione di artisti come Bob Dylan, Dave Navarro, Richie Kotzen, Dweezil Zappa e Bruce Kulick, ma che si \u00e8 rivelato un flop commerciale e di critica, se confrontato al successo dell'album solista del suo collega Paul Stanley (\"Live to Win\" del 2006).\nHa avuto anche un cameo nella serie televisiva \"Ugly Betty\", dove interpreta se stesso nel ruolo di padre di Amanda.\nNel 2017 \u00e8 stato annunciato \"un nuovo disco da parte dei Kiss\". Gene Simmons ha annunciato subito che un nuovo disco dei Kiss si poteva anche fare, ma che quest'ultima band non avrebbe lavorato ancora per molto, dato che \"i Rolling Stones hanno scarpe da ginnastica e tuta, mentre loro [i Kiss] hanno costumi e eccetera\".\nVita privata.\nHa anche avuto una relazione con Cher e Diana Ross.\nIl 1\u00ba ottobre del 2011 dopo 27 anni di convivenza, presso l'albergo Beverly Hills sul Sunset Boulevard di Los Angeles, con circa 400 ospiti, ha sposato l'ex Playmate di Playboy Shannon Tweed, da cui ha avuto due figli: Nick (nato nel 1989) e Sophie (nata nel 1992). Presenti gli altri membri dei Kiss, e l'arzillo Hugh Hefner, fondatore di \"Playboy\".\nNel 2005 \u00e8 stato accusato per diffamazione da Georgeann Walsh Ward, una sua ex fidanzata. Lei sostiene che il documentario \"When Kiss Ruled the World\" la rappresenta come una prostituta ed \u00e8 stata avviata una causa, tuttora in corso. Simmons \u00e8 poliglotta, parla infatti tre lingue: inglese, ungherese ed ebraico; da sempre grande appassionato di fumetti, fantascienza ed horror, politicamente si \u00e8 sempre dichiarato liberale anche se in alcune occasioni ha pubblicamente appoggiato l'ex-presidente degli Stati Uniti d'America George W. Bush. Il bassista \u00e8 anche noto per aver dichiarato di non essersi mai ubriacato e di non aver mai fatto uso di droghe, dichiarazioni pi\u00f9 volte confermate sia dai membri (attuali ed ex) dei Kiss sia dalle persone che, nel corso dei decenni, hanno avuto modo di lavorare o collaborare con Gene Simmons.\nPosizione sul peer-to-peer.\nSi \u00e8 dichiarato assolutamente contrario al download illegale di musica, ed ha criticato le case discografiche, a suo dire non abbastanza determinate nel contrastare il fenomeno."}
{"id": "471790", "revid": "1522738", "url": "https://it.wikipedia.org/wiki?curid=471790", "title": "Movimento Quinta Repubblica", "text": "Il Movimento Quinta Repubblica (in spagnolo \"Movimiento Quinta Rep\u00fablica\", MVR) \u00e8 stato un partito politico venezuelano.\nStoria.\nIl MVR \u00e8 stato fondato da Hugo Ch\u00e1vez nel 1997, \u00e8 un partito di sinistra che si ispira al rivoluzionario Sim\u00f3n Bol\u00edvar. Infatti il MVR \u00e8 l'erede diretto del \"Movimento Bolivariano Rivoluzionario-200\", al quale fu impedito di usare il termine \"bolivariano\", poich\u00e9 Bol\u00edvar \u00e8 padre della patria e patrimonio di tutti i venezuelani. Il MVR si definisce un movimento umanista, socialista e patriottico.\nAlle elezioni del 1998], il MVR si present\u00f2 con la coalizione \"Polo Patriottico\", composta insieme al \"Movimento al Socialismo\" (MAS), \"Movimento Elettorale del Popolo\" (MEP), \"Patria Per Tutti\" (PPT) e al \"Partito Comunista del Venezuela\" (PCV). La coalizione vinse le elezioni con il 56% dei voti. Alle presidenziali dell'anno successivo Ch\u00e1vez fu eletto Presidente della repubblica. Nel 2000, la coalizione si dissolse a causa della fuoriuscita del PPT. Ci\u00f2 nonostante, alle elezioni politiche, i partiti appartenenti al \"Polo Patriottico\" ottennero il 70% dei seggi ed il MVR elesse 91 seggi su 165, la maggioranza assoluta (55%).\nA causa delle polemiche interne alla coalizione che sosteneva Ch\u00e1vez (nel 2001 deputati del MAS e del MVR erano passati all'opposizione) e del tentativo di colpo di Stato dell'aprile 2002, nel 2004 l'opposizione raccolse le firme per un referendum per la destituzione di Ch\u00e1vez, che si era assicurato la possibilit\u00e0 di governare per decreto senza l'assenso del Parlamento, nel quale i no alla sua destituzione prevalsero con il 59%. I componenti del MAS che continuarono a sostenere Ch\u00e1vez diedero vita al movimento \"Podemos\", mentre i fuoriusciti dal MVR diedero vita al movimento \"Solidariet\u00e0\".\nAlle politiche del 2005, boicottate dal COPEI, dall'AD e da \"Primero Justicia\", che accusavano Ch\u00e1vez, il MVR ha ottenuto 114 seggi su 167. Nel 2008 il movimento \u00e8 confluito nel Partito Socialista Unito del Venezuela."}
{"id": "471794", "revid": "69450", "url": "https://it.wikipedia.org/wiki?curid=471794", "title": "Star wreck", "text": ""}
{"id": "471801", "revid": "547992", "url": "https://it.wikipedia.org/wiki?curid=471801", "title": "Claudio Coccoluto", "text": "Biografia.\nNato a Gaeta nel 1962, si avvicin\u00f2 al mondo dei DJ a 13 anni nel 1975, per hobby, nel negozio di elettrodomestici del padre sul Lungomare Caboto di Gaeta. Dopo aver ascoltato un disco registrato alla discoteca Baia degli Angeli di Gabicce, in cui i due DJ, Claudio Rispoli e Daniele Baldelli mixavano generi musicali differenti dal rock all'elettronica, intu\u00ec quale fosse la sua strada. Cos\u00ec, alla fine degli anni settanta (1978) comincia a far conoscere la sua voce via etere attraverso la radio locale Radio Andromeda (prima emittente privata a Gaeta). Dal 1985 questa diventa la sua professione.\nLe sue prime esperienze nei locali sono al Seven Up di Gianola di Formia e all'Histeria di Roma, dove sostituisce Corrado Rizza affiancando il DJ Marco Trani. Il suo genere era una variante della musica elettronica da lui definita \"underground\". DJ apprezzato e conosciuto, Coccoluto partecipava frequentemente a eventi di livello europeo; ed \u00e8 stato il primo DJ europeo a suonare al Sound Factory Bar di New York. Negli anni novanta era DJ fisso nei locali Cocoric\u00f3 di Riccione, Angels Of Love di Napoli e Matilda di Jesolo Lido, ma fu anche contemporaneamente testimonial per il Mondo della notte, dell'azienda Diesel. Gli anni novanta vedono la nascita della sua etichetta discografica THE dub (1996) e l\u2019affermazione di Coccoluto al di fuori dei confini nazionali.\nNel 1997 scala le classifiche internazionali con \"Belo Horizonti\", campionamento di \"Celebration Suite\", capolavoro \"latin jazz\" di Airto Moreira, firmato insieme a Savino Martinez con il nome di The Heartists. Furono i Basement Jaxx a coglierne per primi le potenzialit\u00e0 pubblicando il brano per la propria Atlantic Jaxx. Nello stesso anno, entra nella TOP 100 DJ\u2019S di DJ Magazine, rivista considerata la \u201cbibbia\u201d di settore, che gli dedica la prima di copertina. \u00c8 anche il periodo in cui il mondo della cultura tradizionale inizia ad interessarsi alla \"club culture\". Nel 1999 Coccoluto esordisce come autore di libri per i tipi dell\u2019Adnkronos Libri con \"Io sono contrario, anzi no\", \u201cromanzo-conversazione\u201d con il giornalista e conduttore radiofonico Pierluigi Diaco sui temi della vita. Qualche anno dopo, nel 2007, approda a Einaudi Stile Libero con \"IO, DJ. Musica, moda, stili di vita. Perch\u00e9 il mondo \u00e8 diventato una gigantesca pista da ballo?\", scritto insieme al critico musicale e saggista Pierfrancesco Pacoda.\nTra le sue produzioni, l'album \"imusicselection5 - Vynil Heart\" (2008), raccolta di 14 tracce realizzata in un'unica sequenza di vinili ed effetti mixati a mano libera come in un club, \"Do It Whitout Thinkin\", \"Afromarslight\", \"Mind Melody 3.0\". Nei primi anni duemila fu chiamato a un tavolo interministeriale per discutere la legge sulle discoteche proposta dall\u2019allora ministro Enzo Bianco. Dal 2003 al 2009 ha lavorato anche per Radio Deejay con il suo programma \"C.O.C.C.O.\" nel quale propone \"dj set\" e in diretta mixa e interagisce con gli ascoltatori. In un documentario di Cult Tv si raccont\u00f2 nel suo lavoro alla radio e nelle discoteche. Alle elezioni politiche del 2006 si \u00e8 candidato nel partito politico La Rosa nel Pugno. \nNel 2010 ha partecipato alla trasmissione \"Ciao Darwin\", programma televisivo condotto da Paolo Bonolis su Canale 5, intervenendo come deejay nella puntata che vedeva contrapporsi i \"Lochness\" contro i \"Fitness\". Nel 2018 compare tra i protagonisti del docufilm \"Vinilici. Perch\u00e9 il vinile ama la musica\", regia di Fulvio Iannucci e nel 2020 in \"Disco Ruin\" di Lisa Bosi e Francesca Zerbetto. \u00c8 stato componente della Giuria di Qualit\u00e0 del Festival di Sanremo nelle edizioni 2003, 2007 e 2013, primo DJ nella storia della kermesse musicale a farne parte. \n\u00c8 morto il 2 marzo 2021 a 58 anni, nella sua casa di Cassino, per una malattia. I funerali si sono celebrati a Roma il giorno seguente presso la chiesa degli artisti. Oggi riposa nel Cimitero San Bartolomeo di Cassino."}
{"id": "471808", "revid": "339392", "url": "https://it.wikipedia.org/wiki?curid=471808", "title": "Elettrochoc", "text": ""}
{"id": "471815", "revid": "56620", "url": "https://it.wikipedia.org/wiki?curid=471815", "title": "Regno di Cynwydion", "text": ""}
{"id": "471818", "revid": "1543377", "url": "https://it.wikipedia.org/wiki?curid=471818", "title": "Erich Kempka", "text": "Biografia.\nNato a Oberhausen in Renania, da una famiglia di origine polacca (\"R\u00fchrpolen\"), Kempka lavor\u00f2 come meccanico per la DKW fino a quando decise di iscriversi al Partito nazionalsocialista il 1\u00ba aprile 1930; due anni pi\u00f9 tardi fu uno degli otto membri fondatori dell\"SS-Begleit-Kommando \"des F\u00fchrers\"\". Inizialmente uno dei suoi primi incarichi fu quello di chauffeur di Josef Terboven, per il quale lavor\u00f2 fino al 29 febbraio 1932, quando, proprio dietro la raccomandazione di Terboven, entr\u00f2 nell'entourage di Hitler. Nel 1934, prese parte alla notte dei lunghi coltelli contro le \"Sturmabteilung\" di Ernst R\u00f6hm. Lo stesso anno in sostituzione di Julius Schreck e Emil Maurice, Kempka divenne l'autista, nonch\u00e9 la guardia del corpo, del \"F\u00fchrer\".\nCome suo autista solitamente guidava una delle Mercedes nere facenti parte di una flotta composta da otto auto collocate a Berlino, Monaco ed altre citt\u00e0. A meno che non fosse presente una persona importante, Hitler si siedeva sul sedile anteriore, accanto a Kempka, con l'attendente dietro di lui. Nelle parate, l'auto di Hitler, protetta da vetri antiproiettile e blindature, era seguita da altre auto con a bordo, in ordine: le guardie del corpo delle SS, la polizia, i suoi aiutanti e medici personali, giornalisti della propaganda, stenografi ed addetti ai rifornimenti. Il 1\u00ba dicembre 1937 entr\u00f2 nella societ\u00e0 Lebensborn. Fu anche decorato con il \"Totenkopfring\" e con la spada d'onore delle SS da Heinrich Himmler.Nel 1945, quando il Terzo Reich si apprestava a scomparire, Kempka accompagn\u00f2 Hitler alla cancelleria del Reich e successivamente nel \"F\u00fchrerbunker.\" Supervision\u00f2 una flotta di 40 veicoli ed uno staff di 60 tra autisti e meccanici. Il 20 aprile, giorno del compleanno di Hitler, gli augur\u00f2 buon compleanno e trascorse una quindicina di minuti con lui. Kempka fu uno dei partecipanti alla cremazione dei corpi di Hitler ed Eva Braun, dopo che questi ultimi si suicidarono nel pomeriggio del 30 aprile 1945. Quel giorno Otto G\u00fcnsche telefon\u00f2 a Kempka dicendogli di procurarsi quanta pi\u00f9 benzina fosse possibile e di portargliela all'uscita di emergenza del \"F\u00fchrerbunker.\" Kempka e i suoi uomini portarono circa 10 taniche di carburante (equivalenti a circa 200 litri di benzina) e le depositarono nel luogo indicato da G\u00fcnsche. Successivamente i corpi di Hitler e della Braun furono trasportati all'esterno attraverso l'uscita di emergenza del bunker e bruciati nel giardino sul retro della cancelleria del Reich. In seguito, le guardie delle SS portarono altre taniche di benzina per assicurarsi che i due corpi non venissero identificati dai sovietici.\nKempka abbandon\u00f2 il bunker la notte del 1\u00ba maggio assieme al \"SS-Hauptscharf\u00fchrer\" Heinirch Doose, un autista parte del suo staff. Il suo gruppo viaggi\u00f2 attraverso i binari della metropolitana fino a raggiungere la stazione di Friedrichstrasse. Attorno alle 2 di notte, incontrarono un altro gruppo: quello di Martin Bormann e Ludwig Stumpfegger. Il gruppo segu\u00ec un Tiger che stava cercando di spezzare le linee sovietiche all'altezza del Weidendammer Br\u00fccke, ma il carro fu distrutto da un colpo di artiglieria sovietico. Bormann e Stumpfegger furono \"gettati in aria\" quando il carro fu colpito. Kempka fu sbattuto a terra e perse conoscenza. Dopo essersi ripreso, Kempka si imbatt\u00e9 nel martoriato corpo di Georg Betz (copilota personale di Hitler e sostituto di Hans Baur), lasciandolo nelle mani di Kaethe Hausermann, un dentista facente parte dello staff di Hitler che lavorava con il dr. Hugo Blaschke. Successivamente Kempka apprese che Betz era morto a seguito delle gravi ferite riportate.\nKempka e altri proseguirono sui binari nella speranza che li portassero alla stazione di Lehrter Banhof; giunsero infine in un capanno dove incontrarono alcuni lavoratori stranieri e dove si disfecero delle proprie uniformi, indossando poi abiti civili. Tuttavia un gruppo di soldati sovietici li scoprirono. Una donna jugoslava, che gli aveva dato abiti civili, disse ai sovietici che Kempka era suo marito. I russi insistettero affinch\u00e9 il gruppo si unisse a loro per bere vodka come festeggiamento per la vittoria. In seguito i sovietici abbandonarono l'area. La donna jugoslava lo condusse al checkpoint sovietico ed il 30 maggio Kempka riusc\u00ec ad arrivare a Wittenberg. A Monaco riusc\u00ec ad ottenere dei nuovi documenti d'identit\u00e0 da una ragazza tedesca che era stata assunta dagli Alleati come interprete. Giunto a Berchtesgaden, il 20 giugno Kempka fu catturato dalle truppe americane e detenuto fino al 9 ottobre 1947.\nAl Processo di Norimberga, Kempka venne dapprima chiamato a testimoniare se effettivamente Martin Bormann fosse stato ucciso da una granata anticarro sovietica. Nel corso del processo inoltre, afferm\u00f2 che Eva Braun era \"la donna pi\u00f9 infelice della Germania\".\nKempka fu il soggetto del libro del 1972 di Mauri Sariola \"Regina del Terzo Reich\". Egli si mantenne come membro del \"F\u00fchrerbegleitkommando,\" partecipando alle riunioni degli ex-membri del I SS-Panzerkorps. Mor\u00ec il 24 gennaio 1975 a Friburgo nel Baden-W\u00fcrttemberg.\nCuriosit\u00e0.\nNel 2008, durante il processo militare a suo carico, i difensori dell'autista di Osama bin-Laden, Saliman Hamdan, dibatterono circa la sua innocenza, facendo notare come Kempka non fu processato come un criminale di guerra nonostante fosse l'autista di Hitler.\nNella cultura di massa.\nNel 2004 Kempka \u00e8 stato interpretato da J\u00fcrgen Tonkel nel film \"La caduta - Gli ultimi giorni di Hitler\"."}
{"id": "471824", "revid": "729019", "url": "https://it.wikipedia.org/wiki?curid=471824", "title": "Psittacosi", "text": "La psittacosi, sinonimo di ornitosi, \u00e8 una malattia infettiva causata da \"Chlamydophila psittaci\" generalmente trasmessa dagli uccelli all'uomo.\nEpidemiologia.\nSi tratta di una condizione non comune, ma si stima che la prevalenza sia sottostimata; negli Stati Uniti sono riportati 100-200 casi l'anno. Sono state descritte tuttavia epidemia in concomitanza con massicce importazioni di uccelli esotici.\nEziologia.\nIl batterio viene trasmesso tipicamente da volatili, in particolar modo pappagalli e canarini, ma il contagio pu\u00f2 derivare anche da cani, gatti e pecore. La trasmissione interumana, sebbene rara, \u00e8 possibile. Nel caso di coinvolgimento primitivo polmonare, il periodo di incubazione dura 1-3 giorni, ma pu\u00f2 pi\u00f9 comunemente durare 1-2 settimane in caso di batteriemia con localizzazioni al sistema reticoloendoteliale splenico ed epatico.\nClinica.\nSegni e sintomi.\nLe manifestazioni cliniche sono generalmente aspecifiche e comprendono febbre, anoressia, dispnea, diarrea, cefalea, mialgia e tosse. Pu\u00f2 tuttavia complicarsi con epatite, endocardite e coinvolgimento neurologico.\nEsami di laboratorio e strumentali.\nLa radiografia del torace mostra i segni tipici della polmonite, che viene classificata come atipica.\nTrattamento.\nIl trattamento \u00e8 antibiotico (sulfamidici) e garantisce una buona prognosi, sebbene siano possibili casi fatali; se non trattata pu\u00f2 condurre a morte il 20% dei pazienti."}
{"id": "471828", "revid": "68105", "url": "https://it.wikipedia.org/wiki?curid=471828", "title": "I flussi migratori in Sardegna", "text": ""}
{"id": "471832", "revid": "132266", "url": "https://it.wikipedia.org/wiki?curid=471832", "title": "Porto di Gioia Tauro", "text": "Il porto di Gioia Tauro \u00e8 uno scalo italiano situato tra i comuni di Gioia Tauro e San Ferdinando, in Calabria, posizionato vicino alla rotta oriente-occidente che si estende dallo Stretto di Gibilterra al Canale di Suez \u00e8 principalmente un centro di trasbordo, collegando le reti globali e regionali che attraversano il Mediterraneo.\nStoria.\nLe origini progettuali del porto di Gioia Tauro sono riportabili alla confusa situazione politico-programmatica determinatasi in Calabria all'inizio degli anni Settanta (fatti di Reggio) che prevedeva l'assegnazione della sede del capoluogo della costituenda regione a Catanzaro. L'area costiera della Piana di Gioia Tauro, tradizionalmente coltivata ad agrumi e ad oliveti, venne designata come sito adatto ospitare il porto del progettato polo siderurgico di Reggio Calabria (che sarebbe divenuto il quinto centro siderurgico italiano ma che non fu mai realizzato, al pari di altri progetti inclusi nel cosiddetto pacchetto Colombo).\nIl progetto era stato elaborato come \"misura compensativa\" rispetto alla mancata assegnazione della sede del capoluogo a Reggio. In quella circostanza, l'allora presidente del consiglio dei ministri Emilio Colombo inser\u00ec nel suo pacchetto l'insediamento del quinto centro siderurgico a Reggio, la Liquichimica di Saline e la SIR di Lamezia Terme.\nLa crisi della siderurgia fece naufragare il progetto del centro siderurgico, mentre la Liquichimica di Saline Joniche non entr\u00f2 praticamente in funzione. L'area di Gioia Tauro venne in seguito designata come sede di una nuova centrale elettrica ENEL a carbone anch'essa mai realizzata. L'area portuale interessata dai lavori, incompleti, fu infine ridestinata a grande porto commerciale nel 1994, in seguito all'idea del fondatore del Gruppo Contship Italia, Angelo Ravano.\nLo sviluppo e la trasformazione in scalo globale di trasbordo comport\u00f2 l'istituzione di una Capitaneria di Porto, di una sede doganale, della Guardia di Finanza, di Vigili del Fuoco e di un posto di Polizia di Stato.\nA Settembre 2018, il Ministero delle infrastrutture e dei trasporti non ha autorizzato il progetto di fusione dell'Autorit\u00e0 Portuale di Gioia Tauro e di Messina, specializzata nel traffico passeggeri. Il Consiglio dei Ministri ha invece optato per l'istituzione dell'autorit\u00e0 portuale dello Stretto di Messina, competente per il Porto di Messina e di Milazzo, Villa San Giovanni e Reggio Calabria, ipotizzata nel triennio precedente.\nStruttura del terminal e caratteristiche principali.\nLe coordinate del porto di Gioia Tauro sono: 38 \u00b0 27'07 \"N 15 \u00b0 54'22\" E.\nIl porto trae vantaggio dalla profondit\u00e0 naturale delle sue acque (fino a 18 metri) e offre una banchina lunga 3,4 chilometri. Le strutture comprendono 22 gru di banchina in grado di raggiungere fino a 23 file di container, i dipendenti sono oltre 1300 e la struttura ha una capacit\u00e0 massima di 4 portacontainer ultra grandi. La portata del porto ha raggiunto i 3.467.772 di TEU nel 2008, per poi scendere costantemente dal 2009 al 2011, riflettendo la crisi economica globale. Dal 2011 al 2013 i volumi di traffico a Gioia Tauro sono ripresi, ma poi sono scesi di nuovo tra il 2013 e il 2015, a causa delle condizioni difficili del mercato del trasbordo nel Mediterraneo e della concorrenza di altri importanti centri di trasbordo in Grecia, Egitto e Malta.\nNel 2020, in controtendenza rispetto agli atri principali porti europei, grazie all'acquisto della Medcenter Container Terminal (\u201cMCT\u201d), il porto di Gioia Tauro ha visto una crescita dei volumi raggiungendo i 3193000 TEU e collocandosi dal tredicesimo posto del 2019, nella classifica dei principali porti europei, al nono posto. \nIl distretto portuale ha una superficie totale di 4.400.000 metri quadrati (440 ha); si trova in una posizione mediana lungo la costa del golfo di Gioia Tauro. Ha una configurazione del canale con una superficie delle acque interne di 180 acri, dispiegandosi parallelamente alla costa. L'ingresso del canale ha una larghezza di 300m e si allarga in un bacino di evoluzione con un diametro di 750 m. Il porto canale si dispiega verso nord per oltre 3 chilometri, con una larghezza che varia da 200 a 250 metri. All'estremo nord del canale c\u2019\u00e8 un secondo bacino di evoluzione con un diametro di 500 metri. Il porto ha 5.125 m di banchine, di cui 3.391 m lungo il lato est, 814 m lungo il lato nord e 920 m lungo il lato ovest.\nConnettivit\u00e0 marittima.\nIl porto di Gioia Tauro gode di una buona connettivit\u00e0 marittima offrendo una vasta gamma di servizi e collegamenti a tutte le regioni del mondo.\nSono disponibili 23 (54 se li si considera divisi in regioni) servizi operati da:\nLe citt\u00e0 che al settembre 2016 sono collegate con il porto di Gioia Tauro sono:\nTraffici.\nTraffico Porto di Gioia Tauro anni 1995-2015:\nSicurezza del porto.\nNel porto di Gioia Tauro \u00e8 attivo il servizio di vigilanza e controllo espletato dalla \"Gioia Tauro Port Security\" un'articolazione organizzativa dell'Autorit\u00e0 Portuale presso la quale ha sede. Essa svolge il ruolo di:\nNavi.\nNegli anni sono transitate alcune fra le pi\u00f9 grandi navi mercantili in servizio. Le operazioni commerciali del porto di Gioia Tauro cominciano il 16 settembre 1995 sulla nave CMBT Concord (1.797 TEU). Il 6 agosto 1998 il porto accoglie per la prima volta la nave Regina Maersk, all'epoca la nave portacontainer pi\u00f9 grande del mondo (6400 TEU per 318 metri di lunghezza). Il 14 gennaio 2008 arriva a Gioia Tauro la MSC Daniela, la nave pi\u00f9 grande che abbia mai scalato un porto italiano. Con 14000 TEU di capacit\u00e0, 366 metri di lunghezza e 56 metri di larghezza, la nave MSC inaugura una nuova era. Il 19 gennaio 2013 MCT opera contemporaneamente su tre navi da 14000 TEU: la MSC Gaia (13798 TEU); la MSC Ravenna (14000 TEU) e la MSC Daniela (14000 TEU). Il 30 gennaio 2015 il porto accoglie la MSC London (16650 TEU). Il 30 aprile 2019 attracca a Gioia Tauro la MSC Mirjam, una delle navi pi\u00f9 grandi del mondo; lunga 400m e con una capacit\u00e0 di 19224 TEU.\nInfiltrazioni della 'Ndrangheta.\nIl porto, fin dalla sua nascita fu tenuto sotto controllo dalle cosche della regione, Piromalli e Mol\u00e8. \u00c8 un centro di arrivo fondamentale per la 'ndrangheta calabrese per il traffico di droga internazionale. Nell'Operazione Decollo, dalle forze dell'ordine fu rivelato un traffico di sostanze stupefacenti che andava dall'Europa al Sud America all'Australia e ogni anno vengono sequestrate ingenti quantit\u00e0 di droga. Il porto \u00e8 anche crocevia di merci contraffatte di vario genere.\nNel febbraio 2008 la Commissione parlamentare antimafia ha concluso che la 'ndrangheta \"controlli o influenzi gran parte dell'attivit\u00e0 economica intorno al porto e utilizza l'impianto come base per il traffico illegale\". Nella sua relazione ha sostenuto che \"l'intera gamma di interni o in subappalto attivit\u00e0 di mafia \u00e8 influenzato, dalla gestione della distribuzione e della trasmissione al controllo doganale e contenitori di stoccaggio\". Il tentativo di estorsione a Ravano e a Contship, \u00e8 stato parte di un progetto che \"non ha comportato semplicemente questo, ma anche il controllo delle attivit\u00e0 legate al porto, l'assunzione di lavoratori, e le relazioni con il porto sindacati e le istituzioni locali\", aggiunge la relazione. \"\u00c8 legittimo effettivamente affermare che la malavita ha eliminato la concorrenza di societ\u00e0 non controllate o influenzate dalla mafia nella fornitura di beni e servizi, eseguire lavori di costruzione e di assunzione di personale. E che ha gettato un'ombra sul comportamento del governo locale e altri organismi pubblici.\nIl clan Piromalli ha tentato di condizionare la gestione del nuovo terminal container. Stabilito nella met\u00e0 degli anni 1990, divenne il pi\u00f9 grande terminale del bacino del Mediterraneo, dove si spostano pi\u00f9 di 2 milioni di container nel 1998. Dal 1994, quando Contship Italia affitt\u00f2 l'area portuale per avviare l'attivit\u00e0 di trasbordo ed \u00e8 stato creato il Medcenter Container Terminal grazie a 138 miliardi di lire del finanziamento statale, i Piromalli mirano a obbligare la societ\u00e0 Medcenter, attraverso il suo vice presidente Walter Lugli, Contship e la societ\u00e0, attraverso il suo presidente Enrico Ravano, a pagare una tangente di US $ 1,50 per ogni container trasbordato, una somma che corrispondeva a circa la met\u00e0 dei profitti netti acquisiti dalle due societ\u00e0.\nLa 'Ndrangheta svolge quindi un ruolo importante nel limitare la crescita del porto e l'attrattiva dell'infrastruttura a livello mondiale grazie alla sua presenza pervasiva nella zona circostante, con continui tentativi di infiltrarsi e di condizionare anche le societ\u00e0 operative all'interno del porto. Nonostante l'impegno del operatore del terminale, anche nel sostenere attivamente gli sforzi dei inquirenti intesi a sradicare la presenza dei suoi affiliati tra i dipendenti del porto, e la maggiore sensibilizzazione da parte del pubblico e la conseguente attenzione sulla questione, il che ha portato ad avere una gran parte dei traffici illeciti reindirizzati verso destinazioni alternative, il porto \u00e8 ancora soggetto a confische periodiche di grandi quantit\u00e0 di droga, elementi che dimostrano sia la persistenza di interessi illeciti sia gli sforzi messi in atto da parte delle autorit\u00e0 pubbliche per monitorare continuamente e perseguire i trafficanti di droga.\nDal 2003, in seguito agli eventi dell'11 settembre 2001 e dopo aver aderito al \"Container Security Initiative\" degli Stati Uniti, il porto fa anche parte della rete \"Megaport\", ci\u00f2 ha portato a implementare un insieme di procedure e controlli speciali, eseguiti direttamente da personale americano che opera all'interno dei porti in collaborazione con gli uffici doganali locali; questo per garantire i pi\u00f9 elevati livelli di sicurezza possibili riguardo all'ispezione dei cargo e relativo monitoraggio.\nNel dicembre 2009 sono state arrestate dai carabinieri del ROS 26 persone, stroncando un giro d'affari imponente e sequestrando beni per diversi milioni di euro."}
{"id": "471834", "revid": "3115", "url": "https://it.wikipedia.org/wiki?curid=471834", "title": "Galleria di base del Monte Ceneri", "text": "La galleria di base del monte Ceneri \u00e8 un traforo ferroviario a due canne, della lunghezza di 15,4\u00a0km, ubicato alle pendici del Monte Ceneri, nel Cantone Ticino, in Svizzera.\n\u00c8 stata realizzata nell'ambito del progetto AlpTransit e rappresenta la continuazione verso sud della galleria di base del San Gottardo. I lavori di costruzione sono iniziati il 2 giugno 2006 e si sono ufficialmente conclusi il 1\u00ba settembre 2020 con la consegna dell'opera alle Ferrovie Federali Svizzere. Il successivo 4 settembre, c'\u00e8 stata l'inaugurazione ufficiale alla presenza della presidente della Confederazione Simonetta Sommaruga.\nStoria.\nI lavori di costruzione sono durati circa 14 anni, con l'inizio delle attivit\u00e0 di cantiere ad aprile 2006, la conclusione delle attivit\u00e0 di scavo e messa in sicurezza nel gennaio del 2016 e infine l'apertura al traffico rotabile a dicembre 2020.\nLa messa in servizio della galleria permette un notevole risparmio di tempo nei vari collegamenti; ad esempio tra Lugano e Locarno il tempo di percorrenza \u00e8 passato da 58 a 30 minuti, tra Bellinzona e Lugano da 31' a 19' (con la S10) e da 27 a 13 minuti con Intercity. L'opera comporta un miglioramento delle interconnessioni con la vicina Lombardia e l'istituzione di nuove linee ferroviarie da parte della TiLo.\nCon il completamento di questa opera pubblica, unitamente a quella del San Gottardo, si \u00e8 ottenuta una linea ferroviaria quasi completamente pianeggiante, in grado di accogliere sul suo percorso treni merci dal peso complessivo di 2000 tonnellate senza la necessit\u00e0 di locomotori supplementari, nonch\u00e9 treni ad alta velocit\u00e0.\nCon la nuova galleria viene evitata la percorrenza della tratta in forte salita tra Giubiasco e Rivera-Bironico dove il treno supera un dislivello di circa 240 metri.\nCostruzione.\nLa costruzione a due tunnel paralleli \u00e8 stata decisa per ragioni di sicurezza e di praticit\u00e0; la presenza di due condotte a binario singolo con cunicoli trasversali di collegamento ben distanziati (anche se non sono previste zone di interscambio) a fronte dell'unico tunnel a doppio binario inizialmente previsto dovrebbe aver ridotto anche il tempo tecnico dello scavo."}
{"id": "471835", "revid": "15431", "url": "https://it.wikipedia.org/wiki?curid=471835", "title": "Tunnel di base del Monte Ceneri", "text": ""}
{"id": "471839", "revid": "292162", "url": "https://it.wikipedia.org/wiki?curid=471839", "title": "Coppa delle Coppe 1962-1963", "text": "La Coppa delle Coppe 1962-1963 \u00e8 stata la 3\u00aa edizione della competizione calcistica europea Coppa delle Coppe UEFA. Fu la prima cui parteciparono i vincitori della Coppa di Polonia. Venne vinta dal Tottenham nella finale contro l'Atletico Madrid."}
{"id": "471844", "revid": "7", "url": "https://it.wikipedia.org/wiki?curid=471844", "title": "Abu Musab Al-Zarqawi", "text": ""}
{"id": "471852", "revid": "37281", "url": "https://it.wikipedia.org/wiki?curid=471852", "title": "Saitama, Saitama", "text": ""}
{"id": "471855", "revid": "773636", "url": "https://it.wikipedia.org/wiki?curid=471855", "title": "Coppa delle Coppe 1963-1964", "text": "La Coppa delle Coppe 1963-1964 \u00e8 stata la 4\u00aa edizione della competizione calcistica europea Coppa delle Coppe UEFA. Fu la prima cui parteciparono i vincitori della Coppa di Norvegia, della Coppa di Finlandia, della Coppa di Turchia e della Coppa di Cipro. Venne vinta dallo Sporting Lisbona nella ripetizione della finale contro l'MTK."}
{"id": "471856", "revid": "228587", "url": "https://it.wikipedia.org/wiki?curid=471856", "title": ".hack//SIGN", "text": ".hack//SIGN \u00e8 un anime di 26 episodi del 2002 dello studio Bee Train, appartenente al progetto multimediale .hack. Successivamente sono stati pubblicati altri 3 episodi come OAV disponibili solo in DVD: \"Intermezzo\", \"Unison\" e \"GIFT\".\nIn Italia la serie conta 28 episodi localizzati, mentre il 29 risulta ancora inedito. Il primo episodio della serie \u00e8 stato trasmesso dall'emittente MTV durante l'anime week il 10 settembre 2005. La serie \u00e8 stata trasmessa interamente dal 3 aprile 2008 al 25 settembre 2008 dal canale satellitare AXN nel blocco Animax. Nel 2005 la serie \u00e8 stata pubblicata su 7 DVD dalla Beez Entertainment.\n\".hack//SIGN\" precede gli eventi narrati nei videogiochi del progetto \".hack\" e nella serie \".hack//Liminality\".\nTrama.\nAntefatto.\nNel 2005 il virus noto come \"Pluto's Kiss\" caus\u00f2 la distruzione delle reti informatiche nel mondo. Come diretta conseguenza ci fu un inasprirsi dei controlli delle autorit\u00e0 sulle attivit\u00e0 in rete. Dopo due anni per\u00f2, con la nascita del MMORPG \"The World\" sembr\u00f2 che tutti i problemi fossero stati risolti. Alcuni additarono come responsabile del precedente virus proprio la CyberConnect, societ\u00e0 produttrice del gioco, che attraverso questa manovra si sarebbe garantita un'immensa fetta di mercato. In ogni caso ogni polemica cess\u00f2 quando \"The World\" divenne un vero e proprio fenomeno di massa, con milioni di utenti connessi in tutto il mondo.\n.hack//SIGN.\nTsukasa \u00e8 un giovane che si ritrova in un dungeon all'interno di \"The World\". Sembra piuttosto smarrito e appena incontra Mimiru, una giovane giocatrice, fugge via. In seguito i due si incontrano nuovamente e a questo punto Mimiru viene a sapere che il ragazzo non \u00e8 in grado di eseguire il log out, ovvero di uscire dal gioco e ritornare alla propria vita. Catalogato inizialmente come un evento impossibile dalla ragazza e da Bear, un altro giocatore, la notizia di questo strano giocatore arriva alle orecchie di Subaru e del gruppo dei Cavalieri Scarlatti, che controllano le attivit\u00e0 degli utenti nel gioco. In breve tempo si forma un gruppo di giocatori intenti a sbrogliare la matassa di misteri che circondano questa disfunzione del programma. In particolare, dalle investigazioni di Bear, si scopre che Tsukasa in realt\u00e0 nel mondo esterno \u00e8 una ragazzina che in passato ha subito maltrattamenti e che giace in coma in un ospedale.\nNel frattempo Tsukasa viene accolto in una zona segreta del videogioco, in cui la sua sola compagna \u00e8 una bambina di nome Aura, immobile e fluttuante sopra un letto. Di tanto in tanto un'entit\u00e0 invisibile di nome Morgana, che sembra l'artefice del bug che affligge \"The World\", si mette in contatto con lui e gli chiede di rimanergli fedele. Qui incontra anche un buffo personaggio felino, Maha, che sembra volergli fare da supporto morale. Ma Tsukasa \u00e8 combattuto, non sa decidere se vuole rimanere intrappolato per sempre nella Rete, nella sua nuova casa, o tornare alla propria vita. Ma quando Morgana sente di non aver pi\u00f9 nessun potere su di lui, decide di annientarlo e lo lascia in uno stato catatonico da cui comunque riuscir\u00e0 in seguito ad uscire.\nSubaru, Bear, Mimiru e altri giocatori intenti a cercare il modo di far disconnettere Tsukasa dalla Rete, scoprono verit\u00e0 inaspettate dietro la leggenda della \"Key of the Twilight\" (\"Chiave del Crepuscolo\"), e aperto un portale segreto anche grazie all'aiuto della hacker Helba, si ritrovano in un'area sottosopra in cui trovano l'immagine del creatore del gioco, ovvero Harald H\u00f6rwick. Qui comprendono che il risveglio di Aura \u00e8 direttamente collegato al log out di Tsukasa e quindi alla distruzione di Morgana. Dopo diversi combattimenti e colpi di scena, Aura riesce finalmente ad essere risvegliata, ma questo non ha alcun risvolto su Tsukasa e Morgana. Quest'ultima per\u00f2 riesce a seguire il gruppo all'interno di un'area segreta composta dagli scarti del gioco e tenta di annientare tutti i giocatori con Skeith, ma l'intervento dell'hacker Helba resetta la zona di gioco e finalmente Tsukasa si riprende dal coma.\nComponente yuri.\nLa componente yuri in .hack//SIGN ruota intorno ai giocatori dei personaggi virtuali Tsukasa e Subaru. Infatti, nel mondo reale, Tsukasa \u00e8 mosso da una ragazza - - cos\u00ec come lo \u00e8 Subaru - . In principio, e dentro \"The World\", Tsukasa sostiene di essere un ragazzo in quanto la sua memoria \u00e8 stata alterata da Morgana. Sul finale della serie, comunque, inizia a dubitare della sua stessa natura, chiedendo a Subaru se nonostante ci\u00f2 desidera pur sempre incontrarla fuori dal mondo virtuale.\nPosteriore alla serie, ma strettamente collegato a .hack//SIGN \u00e8 il romanzo .hack//Zero. Proprio in questo romanzo compaiono per la prima volta i nomi delle due protagoniste e il decimo capitolo del libro racconta le vicende di An dopo il risveglio dal coma. Seguendo il suggerimento di Bear, An frequenta in seguito una scuola al di fuori del Giappone e per tale motivo non pu\u00f2 vedere Mariko cos\u00ec come in realt\u00e0 entrambe vorrebbero. Tale situazione \u00e8 raccontata dal punto di vista di Mariko e per definire il secondo incontro delle due ragazze, al di fuori di \"The World\", viene utilizzato il termine , letteralmente \"appuntamento romantico\", a testimonianza della natura omosessuale del loro rapporto al di fuori del gioco."}
{"id": "471857", "revid": "729019", "url": "https://it.wikipedia.org/wiki?curid=471857", "title": "Castello di Valsinni", "text": "Il castello di Valsinni, in provincia di Matera, dove visse la poetessa petrarchista Isabella di Morra, fu edificato presumibilmente su una preesistente fortificazione longobarda, nei primi anni dopo il 1000.\nStoria.\nNel suo libro \"Isabella Morra e Diego Sandoval de Castro\" lo storico Benedetto Croce cita le origini del maniero facendole risalire ad un \"castrum\" romano posto a difesa dell'ultima chiusa sul fiume Sinni, che da quel punto in poi si apre verso il Mar Ionio. Il castello deve il suo valore storico e la sua notoriet\u00e0 alla poetessa che vi nacque intorno al 1520 e vi fu uccisa dai fratelli a circa 26 anni d'et\u00e0 quando scoprirono la sua relazione con Diego Sandoval de Castro, barone di Bollita. Il castello con il feudo di Favale (l'odierna Valsinni) era pervenuto agli inizi del XVI secolo alla famiglia Morra tramite la nobildonna Menocca Vivacqua e la possedette, con alterne vicende, per circa 140 anni, fino al 1638. Dal 1921 il castello \u00e8 di propriet\u00e0 della famiglia Rinaldi."}
{"id": "471858", "revid": "8489", "url": "https://it.wikipedia.org/wiki?curid=471858", "title": "Hack sign", "text": ""}
{"id": "471860", "revid": "1318658", "url": "https://it.wikipedia.org/wiki?curid=471860", "title": "Credo", "text": ""}
{"id": "471864", "revid": "12582", "url": "https://it.wikipedia.org/wiki?curid=471864", "title": "Schlieffen", "text": ""}
{"id": "471865", "revid": "74801", "url": "https://it.wikipedia.org/wiki?curid=471865", "title": "Mahalia Jackson", "text": "Dotata di una voce dallo stile inconfondibile e dal forte impatto emotivo, si dedic\u00f2 esclusivamente alla musica religiosa tanto da meritarsi il titolo di Regina del Gospel.\nOltre ad un timbro possente e autorevole, a un'emissione di grande estensione (quasi 5 ottave), la Jackson aveva notevoli capacit\u00e0 interpretative, tali da commuovere l'ascoltatore come poche altre cantanti della musica nera.\nPer la sua intensa religiosit\u00e0 e devozione si rifiut\u00f2 di partecipare a programmi che prevedessero la commistione fra i suoi canti gospel e musica non religiosa.\n\u00c8 ricordata anche per il suo impegno sul fronte dei diritti civili, in special modo in favore dei neri d'America.\nBiografia.\nMahalia Jackson nacque da John Jackson, scaricatore di porto, barbiere e pastore Battista, e da Charity Clark, che lavorava come cameriera e lavandaia. A cinque anni la madre mor\u00ec e Mahalia venne affidata alle cure di una zia la cui famiglia era molto religiosa e severa quanto a scelte musicali. Gi\u00e0 a quattro anni cantava nel coro giovanile della chiesa del padre, e in seguito, nonostante i gusti della zia, ebbe modo di ascoltare e di assorbire le musiche dei pionieri del jazz di Storyville, gli spiritual, le musiche delle bande di strada che si esibivano nelle sfilate del Mardi Gras, il blues di Bessie Smith e Ma Rainey, ma anche le arie di Enrico Caruso, di cui fu sempre grande ammiratrice.\nCon questo bagaglio musicale, poco pi\u00f9 che quindicenne si spost\u00f2 a Chicago nel 1927, appoggiandosi alla zia Hannah Robinson. Nella citt\u00e0 americana, oltre a svolgere vari lavori e a studiare per diventare estetista, manifest\u00f2 la passione per il canto divenendo prima una corista della Greater Salem Baptist Church e unendosi poi ai Johnson Gospel Singers, un quartetto vocale con cui si esib\u00ec per alcuni anni. Lo scioglimento del gruppo a met\u00e0 degli anni trenta diede l'opportunit\u00e0 a Mahalia Jackson di iniziare la propria carriera da solista, nella quale esord\u00ec per la Decca con il primo successo, \"God's Gonna Separate the Wheat from the Tares\". Successivamente venne a contatto con il pianista Thomas A. Dorsey. Dorsey era stato il primo a fondere la musica religiosa con il blues e il jazz, favorendo il nascere dei gospel songs che divennero indissolubili con le liturgie delle Chiese Santificate; e ispir\u00f2 la prima leva di cantanti di gospel, da Sallie Martin a Clara Ward, da Roberta Martin alla Jackson, \"vocalist\" che diffusero il gospel nelle chiese di tutto il mondo.\nCon il 78 giri \"Move On Up A Little Higher\", Mahalia Jackson entr\u00f2 nelle case e nei cuori di tante persone. Non era il suo primo disco, ma fu il primo a farne la pi\u00f9 grande interprete di canti religiosi del nostro tempo. Inciso a Chicago per l'etichetta Apollo nel settembre 1947, quel disco, a pi\u00f9 di sessant'anni di distanza, viene ancora venduto in tutti i paesi del mondo. Nel quarto di secolo successivo, Mahalia Jackson avrebbe tenuto fede alla promessa di guidare la sua vasta congregazione \"fino alla sorgente cristiana\". Il suo vangelo di fede \u00e8 risuonato nelle chiese e nei templi battisti, per radio, per televisione, su disco, nelle sale da concerto di tutti gli Stati Uniti d'America e in molti altri Paesi.\nCon Dorsey la Jackson form\u00f2 un sodalizio artistico che dur\u00f2 per una decina d'anni fino al 1946. In quell'anno ritorn\u00f2 in studio di registrazione, ma il disco prodotto ebbe risultati modesti. Invece gli inizi del 1948 videro l'esplosione della popolarit\u00e0 dell'artista con \"Move on Up a Little Higher\", che \u00e8 considerato il disco gospel pi\u00f9 venduto di sempre. La fama fulminea la port\u00f2 nel 1950 sugli schermi televisivi assieme al giornalista e scrittore Studs Terkel, e qualche anno dopo con Ed Sullivan nel suo celebre programma.\nNei primi anni cinquanta Mahalia Jackson si dedic\u00f2 alle tourn\u00e9e: in Europa nel 1952, poi in Africa, Giappone, India e Israele. Negli Usa, oltre alle apparizioni \u2013 fra le quali una alla Carnegie Hall \u2013 incise per la Columbia \"Joshua Fought the Battle of Jericho\", \"Down by the Riverside\", \"He's Got the Whole World in His Hands\" e \"When the Saints Go Marching In. F\"ece una memorabile esibizione trionfale la domenica del 6 luglio 1958 al Newport Jazz Festival, da cui fu tratto probabilmente il suo album di maggior successo commerciale ( \" Mahalia Jackson : Live at Newport - Columbia 1958 ) . Ma Risale a quell'anno la sua prima esperienza cinematografica, nel film \"St. Louis Blues\" in cui \u00e8 presente assieme ad altri cantanti fra cui Nat King Cole, Cab Calloway ed Ella Fitzgerald e, l'anno successivo, in \"Imitation of Life\".\nGli anni sessanta la videro in prima linea nel movimento per i diritti civili dei neri d'America, iniziato in Alabama a met\u00e0 anni cinquanta a fianco di Rosa Parks. Insieme a Martin Luther King condusse altre battaglie e partecip\u00f2 alla marcia di protesta dell'agosto 1963 su Washington. Davanti a 250.000 persone, prima dello storico discorso \u201cI Have a Dream\u201d pronunciato da Luther King, inton\u00f2 il classico gospel song \"I've Been 'Buked, and I've Been Scorned\". Due anni prima, la Jackson aveva cantato per l'inaugurazione della presidenza Kennedy e nel 1968 avrebbe eseguito \"Take My Hand, Precious Lord\", in occasione dei funerali di Martin Luther King. Quell'anno vide anche il ritiro della Jackson dall'impegno per i diritti civili, sconfortata dalla morte di King e dei due fratelli Kennedy. Nonostante gli inviti alla prudenza da parte dei medici, la cantante volle intraprendere un tour d'addio in Germania, e durante il concerto di Monaco di Baviera nel settembre del 1971 ebbe un collasso. Mor\u00ec per un attacco cardiaco nel gennaio dell'anno successivo nella sua casa ai margini di Chicago, e venne sepolta al Providence Memorial Park di Metairie, in Louisiana. Aretha Franklin (che per la carriera era stata incoraggiata proprio dalla Jackson) al servizio funebre tenutosi a Chicago davanti a 50.000 persone volle riprendere \"Take My Hand, Precious Lord\". In occasione dei funerali di tre giorni dopo a New Orleans, 6.000 spettatori gremirono stipati il Rivergate Convention Center in una cerimonia che ripercorse il repertorio della cantante scomparsa.\nMahalia Jackson \u00e8 stata insignita di tre Grammy Awards, e i suoi brani \"Move On Up a Little Higher\", \"His Eye Is on the Sparrow\" e \"Precious Lord, Take My Hand\" sono stati inseriti nella Grammy Hall of Fame. Alla cantante \u00e8 intitolato il teatro situato all'interno del Louis Armstrong Park di New Orleans, che nel 1993 il consiglio municipale della citt\u00e0 volle ribattezzare \u201cMahalia Jackson Theater for the Performing Arts\u201d."}
{"id": "471883", "revid": "63760", "url": "https://it.wikipedia.org/wiki?curid=471883", "title": "W.H. Auden", "text": ""}
{"id": "471887", "revid": "63760", "url": "https://it.wikipedia.org/wiki?curid=471887", "title": "Auden", "text": ""}
{"id": "471911", "revid": "63760", "url": "https://it.wikipedia.org/wiki?curid=471911", "title": "Wystan H. Auden", "text": ""}
{"id": "471919", "revid": "1787156", "url": "https://it.wikipedia.org/wiki?curid=471919", "title": "Palermo Football Club", "text": "Il Palermo Football Club, pi\u00f9 semplicemente noto come Palermo, \u00e8 una societ\u00e0 calcistica italiana con sede nella citt\u00e0 di Palermo. Milita in Serie C, terza divisione del campionato italiano di calcio.\nPrima squadra del Mezzogiorno d'Italia e sesta d'Italia per anzianit\u00e0 tra i club oggi attivi, il Palermo conta 29 partecipazioni al campionato di Serie A a girone unico. Ha raggiunto i migliori risultati sportivi negli anni duemila, durante i quali ha chiuso tre edizioni del campionato di Serie A al quinto posto (di cui due consecutive) ed \u00e8 arrivato sino agli ottavi di finale della Coppa UEFA 2005-2006. Annovera in bacheca una Coppa Italia di Serie C vinta nel 1992-1993. Riguardo alle partecipazioni alle coppe europee, il club conta cinque stagioni in Coppa UEFA/Europa League.\nLa FIGC la considera 18\u00aa nella graduatoria dei criteri di punteggio della tradizione sportiva della federazione, mentre si posiziona 16\u00aa nella Classifica perpetua di Serie A. \nSe si considerano anche le 3 finali di Coppa Italia disputate (1974, 1979 e 2011), i 5 campionati di Serie B vinti, le 9 promozioni in Serie A e la sua storia ultracentenaria, il Palermo rappresenta uno dei club storici del Mezzogiorno d'Italia. \u00c8 uno degli otto club che rappresent\u00f2 la FIGC nella Coppa delle Alpi 1960 vinta dalla Federazione italiana.\nStoria.\nDalla fondazione agli inizi del secondo dopoguerra.\nLa storia del Palermo incomincia ufficialmente il 1\u00ba novembre 1900, grazie al contributo della comunit\u00e0 inglese in citt\u00e0 e di Ignazio Majo Pagano, un giovane che aveva conosciuto il calcio in Inghilterra e che aveva deciso di importare questo nuovo sport nella nat\u00eda Palermo. Primo presidente \u00e8 il viceconsole inglese a Palermo Edward De Garston, primo capitano e allenatore George Edward Samuel Blake, che dello stesso consolato era funzionario. Blake, sette anni prima, aveva anche preso parte alla fondazione del . Un ruolo nel primo Palermo lo ebbe certamente pure Joseph Isaac Spadafora Whitaker. Nacque cos\u00ec l\"Anglo-Palermitan Athletic and Foot-Ball Club\", rinominato poi, nel 1907, \"Palermo Foot-Ball Club\". \nNei primi anni vinse dei trofei limitati a delle squadre del Sud Italia, come la Coppa Whitaker o la Coppa Lipton. Con il 1915 e la prima guerra mondiale, la societ\u00e0 ferm\u00f2 ogni sua attivit\u00e0; il 16 febbraio 1920, con la denominazione di \"Unione Sportiva Palermo\", risorse dalle sue ceneri attraverso una tra le compagini cittadine minori, il \"Racing FBC\", visto il maggior blasone del precedente club, partecipando in seguito a competizioni locali, regionali e interregionali, allora giocate completamente a natura dilettantistica. Nel corso della stagione 1926-1927, che fu anche la prima a vedere il professionismo nel calcio, per mezzo della Carta di Viareggio, gravi difficolt\u00e0 finanziarie indussero la squadra a ritirarsi dalle scene calcistiche appena riqualificate e a fondersi poi, nel 1928, con i concittadini della \"\". All'unificazione dei campionati del 1929, il Palermo part\u00ec dalla Prima Divisione, il terzo livello del campionato italiano di calcio dell'epoca. In tre annate arriv\u00f2 nella massima categoria della piramide calcistica italiana, esordendovi in assoluto nell'edizione 1932-1933 e rimanendovi per le successive tre stagioni.\nNel 1941 accadde un'altra fusione societaria, fra il Palermo e la \"Unione Sportiva Juventina Palermo\". Il nuovo sodalizio, che ripart\u00ec dalla Serie C 1941-1942, ottenne la promozione nella Serie B 1942-1943. Venne successivamente sospeso, dal medesimo torneo, a causa dello sbarco in Sicilia durante la seconda guerra mondiale. Al termine del conflitto vinse il campionato siciliano bellico, per poi approdare nella Divisione Nazionale 1945-1946.\nFino agli anni novanta.\nNel periodo che va dal secondo dopoguerra sino ai primi anni '70, il Palermo gioca sei campionati consecutivi in Serie A dal 1948-49 al 1953-54, continuando poi ad alternarsi tra la Serie B e la Serie A con ben cinque promozioni dalla B alla A in meno di venticinque anni, con due campionati cadetti vinti. Negli anni settanta, sotto la presidenza di Renzo Barbera, giunse inoltre, per due volte, a un passo dalla vittoria della Coppa Italia, perdendo una contestata finale con il e una con la .\nUn momento critico della storia rosanero fu quando, l'8 settembre 1986, il Palermo venne radiato dalla FIGC dopo aver accumulato ingenti debiti. La societ\u00e0 in seguito, dichiarata fallita dal Tribunale di Palermo dieci giorni dopo la radiazione, scomparve definitivamente, ma, grazie all'interessamento di politici e imprenditori dell'epoca, in particolare del sindaco Leoluca Orlando, del ministro per gli affari regionali Carlo Vizzini e del presidente di Sicindustria Salvino Lagumina, il 7 gennaio 1987 venne costituita l\"'Unione Sportiva Palermo\", chiamata a raccogliere l'eredit\u00e0 dell'estinto sodalizio siciliano. Il neonato Palermo, poi presieduto proprio dal dott. Lagumina, ottenne, in deroga dalla FIGC, l'iscrizione diretta alla Serie C2 per l'edizione 1987-1988.\nLe prime annate successive vedono il club raggiungere la Serie B e vincere una Coppa Italia di Serie C nel 1992-1993 dopo tre finali perse. Gli anni '90 si concluderanno per\u00f2 con una sequenza di promozioni in B e retrocessioni in C.\nDagli anni duemila a oggi.\nLa svolta arriv\u00f2 alla fine della stagione 2001-2002, quando, il 21 luglio dell'estate seguente, Maurizio Zamparini subentr\u00f2 all'allora patron Franco Sensi acquistando il pacchetto azionario di maggioranza. In sole due stagioni il club torn\u00f2 in massima serie dopo 31 anni di assenza e a 32 anni dalla promozione precedente. Nell'anno del ritorno in Serie A, il Palermo, guidato dal tecnico Francesco Guidolin, da matricola si qualifica, per la prima volta nella sua storia, alla Coppa UEFA, traguardo ottenuto anche nelle due annate successive. Sotto la guida di Delio Rossi, nella stagione 2009-2010 la squadra torna a centrare l'obiettivo europeo e batte diversi record. In due occasioni manca la qualificazione ai preliminari della UEFA Champions League per soli due punti di distacco dal quarto posto: nel primo caso nella Serie A 2005-2006 (dopo la sentenza su Calciopoli) e nel secondo caso proprio nella Serie A 2009-2010. Nella stagione 2010-2011 i rosanero raggiungono la terza finale di Coppa Italia della loro storia, a distanza di 32 anni da quella precedente, ma subiscono ancora una sconfitta, stavolta contro l'.\nAl termine della stagione 2012-2013, il Palermo lascia la scena del massimo livello calcistico italiano dopo nove stagioni, con cinque qualificazioni alle competizioni europee e una finale di coppa nazionale. L'anno successivo il club rosanero vince il campionato di Serie B 2013-2014 con cinque giornate d'anticipo e 86 punti, aggiudicandosi per la prima volta la Coppa Ali della Vittoria.\nIl 17 ottobre 2016, nel torneo di Serie A 2016-2017, il Palermo disputa, contro il , la sua millesima partita in massima serie. La stagione termina per\u00f2 con una nuova retrocessione.\nAl termine del campionato di Serie B 2018-2019 i siciliani vengono esclusi dai play-off per una penalizzazione di 20 punti, inflitta per illeciti amministrativi commessi dal 2014 al 2017. Il 12 luglio 2019 vengono estromessi dalla FIGC dalla categoria di appartenenza per inadempienze finanziarie. La societ\u00e0 \u00e8 poi definitivamente dichiarata fallita tre mesi dopo, il 18 ottobre. Il 24 luglio il sindaco di Palermo Leoluca Orlando assegna il titolo sportivo della squadra rosanero alla Hera Hora S.r.l. degli imprenditori palermitani Dario Mirri e Antonino Di Piazza e viene iscritta nel campionato di Serie D.\nLa stagione 2019-2020 \u00e8 segnata dall'interruzione del campionato a causa della pandemia di COVID-19, il 9 marzo 2020. Anche le restanti otto gare del Palermo sono rinviate a data da destinarsi e poi definitivamente annullate. L'8 giugno il Consiglio federale decide per la promozione in Serie C dei rosanero, trovandosi il club siciliano al primo posto della classifica prima dell'interruzione. Il 16 luglio 2020 assume la denominazione \"Palermo Football Club\".\nColori e simboli.\nColori.\nInizialmente i colori della squadra erano il rosso e il blu e solo nel 1907 si scelsero i celebri colori sociali rosa e nero. Su questa decisione sono sorte diverse leggende: la pi\u00f9 diffusa racconta che il rosso e il blu si stinsero in rosa e nero a causa di un candeggio sbagliato, ma il fatto che analoghe storie circolino sulle nascite delle maglie di altri club mina la credibilit\u00e0 di questa versione. Pi\u00f9 realisticamente il rosa e il nero potrebbero rappresentare il rosolio e l'amaro prodotti dalla famiglia di Joseph Whitaker, da bere rispettivamente dopo una vittoria e dopo una sconfitta. L'ipotesi pi\u00f9 accreditata resta una lettera inviata nel 1905 da Giuseppe Airoldi a Giosu\u00e8 Whitaker, convincendolo a cambiare i colori sociali in rosa e nero, come metafora del dolce e dell'amaro a causa dei risultati alterni. La colorazione venne comunque cambiata solo il 27 febbraio 1907.\nDopo il primo scioglimento della societ\u00e0 palermitana, causato dalla Prima guerra mondiale, il 16 febbraio 1920 Valentino Colombo, dirigente del Racing FBC, squadra dai colori sociali bianco-blu, trasform\u00f2 la denominazione di quest'ultima in \"Unione Sportiva Palermo\": l'annata a venire si adotteranno nuovamente le tinte rosanero. Nel 2007, annata del centesimo compleanno della divisa rosanero, la maglia del Palermo \u00e8 entrata nella top 50 delle maglie pi\u00f9 belle della storia del calcio, classifica redatta da un gruppo di giornalisti britannici e pubblicata dal quotidiano londinese \"The Times\".\nInno.\nIl Palermo non ha avuto un proprio inno ufficiale fino al 26 agosto 2019, quando viene presentata la canzone \"Rosanero Amore Vero\", scritta da Salvatore Ficarra e Lello Analfino, egli stesso cantante del pezzo. Precedentemente la societ\u00e0 rosanero aveva bandito un concorso proprio per scegliere un inno ufficiale nella seconda met\u00e0 degli anni 2000. Si ricordano comunque diversi brani, come quello scritto dal musicista Manno e pubblicato dalla casa editrice palermitana Alfano, in occorrenza della prima promozione in Serie A della storia del Palermo, quello interpretato da Giovanni Alamia e Tony Sperandeo, all'indomani della rinascita dopo il fallimento del 1987, dal titolo \"U sapuri ri gol\" (in italiano \"Il sapore dei gol\"), o vari brani scritti da Rino Martinez con la collaborazione di alcuni giocatori del momento.\nMascotte.\nNegli anni 2000 la squadra ha avuto una mascotte di nome Kur\u00f2, un aquilotto con una maglietta numerata \"04\", anno del ritorno in Serie A del sodalizio (il 2004 appunto).\nLoghi.\nIl Palermo ha modificato pi\u00f9 volte il proprio stemma. Il primo fu realizzato nel 1920, stesso anno in cui la Federazione Italiana Giuoco Calcio imponeva l'adozione di un marchio societario: esso era costituito da uno scudo bicolore bianco/blu con banda trasversale a caratteri neri \"Palermo F.B.C.\", tutto in virt\u00f9 dei colori del \"Racing F.B.C.\". Nel 1921, gli sfondi dello scudo furono poi ritoccati in rosanero. Nel 1929 venne adottato un rombo rosanero in pieno stile futurista, a opera del pittore Giuseppe \"Pippo\" Rizzo, su commissione del barone Luigi Bordonaro di Gebbiarossa. Nel 1932, in occasione della storica conquista della Serie A, il presidente Barresi fa rinnovare il distintivo sostituendo il rombo con un'aquila dorata, simbolo della citt\u00e0, che tiene fra gli artigli un ramoscello di ulivo, segno di pace, mentre nel 1947 il presidente Stefano La Motta introduce per la prima volta un'aquila sullo sfondo rosanero. Nel 1979, il Palermo adotta un nuovo stemma societario realizzato dal nuovo sponsor tecnico, l'azienda romana Pouchain: un aquilotto stilizzato all'interno di un rombo. Nel 1987, dopo la rinascita della societ\u00e0, il simbolo utilizzato \u00e8 un'aquila bianca sullo scudo a simboleggiare la purezza. Nel 1991, durante la presidenza di Giovanni Ferrara, viene introdotta l'aquila dalle ali spiegate, mentre tre anni dopo, in occasione della ridenominazione in \"U.S. Citt\u00e0 di Palermo\" vista la sponsorizzazione stipulata con il Comune, l'aquila torna ad avere di nuovo le ali rivolte verso il basso. Il simbolo adottato nel 2000, sotto la presidenza di Sergio D'Antoni, \u00e8 composto invece da un'aquila dorata, con ali spiegate in parte bianche, su sfondo rosa-nero; i colori sono divisi da una diagonale e la forma dello stemma \u00e8 uno scudo, con l'intestazione della societ\u00e0 in alto. Tale logo si \u00e8 classificato settimo nella lista dei venti loghi calcistici pi\u00f9 belli del mondo stilata dal quotidiano britannico \"Daily Mail\". Nel 2019, dopo la rifondazione della squadra, viene ulteriormente aggiornato lo stemma, dove questa volta compare la testa di un'aquila sovrapposta alla lettera P, iniziale del nome della citt\u00e0 di Palermo, completata da un'ala stilizzata di colore rosa-nero. Lo stemma viene completato dalla parola Palermo di colore dorato.\nIl 22 agosto 2021, la societ\u00e0 rende noto che: \u201cTutti i loghi storici sono stati registrati dal Palermo F.C.\u201d.\nStrutture.\nStadio.\nIl Palermo gioca le sue partite casalinghe allo Stadio Renzo Barbera, da sempre di propriet\u00e0 del Comune. Precedentemente, dalla prima fondazione ufficiale della compagine le disputava in un terreno chiamato \"Varvaro\", situato nello spazio tra le vie Notarbartolo, Marchese Ugo e Piersanti Mattarella - precisamente dove oggi si trovano la Corte dei Conti di Palermo e le aree retrostanti - e soprannominato \"'u Pantanu\" (il Pantano in italiano) a causa del suo cattivo drenaggio durante le piogge; dal 16 marzo 1914 al 3 gennaio 1932 allo Stadio Ranchibile, poi abbandonati visto che erano divenuti inadeguati per le esigenze crescenti della squadra. Talvolta occorreva anche fare ricorso a campi d'emergenza, pochissimi, realizzati da sodalizi privati.\nLo stadio venne inaugurato il 24 gennaio 1932 con il nome \"Stadio del Littorio\" e, nello stesso giorno, si gioc\u00f2 inoltre la prima partita ufficiale nell'impianto sportivo, disputata contro l' e vinta 5-1. Il 27 giugno 1937 fu rinominato \"Stadio Michele Marrone\", in memoria del calciatore palermitano fregiato della medaglia d'argento al valor militare e morto nella guerra civile spagnola.\nAll'inizio del secondo dopoguerra, lo stadio cambi\u00f2 denominazione, anche se non ufficialmente, in \"Stadio La Favorita\", trovandosi all'interno del parco omonimo che da viale Del Fante conduce al quartiere balneare di Mondello, ai piedi del Monte Pellegrino. In quegli anni fu anche ristrutturato, togliendo la pista da corsa e aggiungendo due curve che aumentarono la sua capacit\u00e0 a 30.000 posti a sedere. Nel 1984 fu ulteriormente allargato a 55.000 posti, con la costruzione del secondo anello delle curve e della gradinata. In occasione del Mondiale d'Italia '90, lo stadio fu ristrutturato con l'aggiunta di sedili e con la diminuzione della capacit\u00e0 a 36.422 posti. Durante i lavori, la squadra rosanero fu costretta a giocare le sue partite interne nel campo della non troppo vicina citt\u00e0 di Trapani, tuttavia le gare avevano al loro seguito un consistente pubblico proveniente dal capoluogo isolano. Durante la ristrutturazione del 1989, cinque dipendenti morirono il 30 agosto a causa del collasso di una sezione dello stadio. Il 18 settembre del 2002 lo stadio cambi\u00f2 di nuovo nome in \"Stadio Renzo Barbera\", in onore del celeberrimo presidente del Palermo dal 1970 al 1980, deceduto il 20 maggio dello stesso anno.\nNel corso della sua gestione, il presidente del Palermo Maurizio Zamparini aveva pi\u00f9 volte proposto la costruzione di un nuovo impianto polifunzionale con diversi servizi, quali cinema multisala, palestre, ristoranti, una clinica, skybox, attivit\u00e0 commerciali varie ed un museo dello sport. L'area scelta per la costruzione del nuovo stadio sarebbe stata individuata dove sorge il Velodromo Paolo Borsellino, a breve distanza da un centro commerciale di propriet\u00e0 dello stesso Zamparini. L'amministrazione comunale su questo tema si \u00e8 divisa, in quanto il velodromo \u00e8 un impianto di recente costruzione, per il quale l'amministrazione deve pagare ancora le rate del mutuo. Nei primi mesi del 2009 sono stati fatti i primi passi avanti da parte dell'amministrazione comunale in favore del nuovo progetto. Questi sforzi hanno portato, nel dicembre seguente, alla presentazione ufficiale, da parte del Palermo Calcio al Comune di Palermo, alla Regione Siciliana e al CONI, del nuovo impianto, L'investimento oneroso sarebbe stato pari a circa 300-400 milioni di euro per uno stadio di circa 34.000 posti a sedere con circa 0,80 metri quadrati per spettatore. Il 14 novembre 2011 \u00e8 stato presentato il progetto virtuale.\nCentro di allenamento.\nGli allenamenti della squadra si svolgevano invece presso il Campo Tenente Onorato, a Boccadifalco, area militare, per cui non era possibile assistere dal vivo agli allenamenti se non si \u00e8 muniti di pass come i giornalisti.\nA Carini, il 12 luglio 2013, \u00e8 stato presentato il progetto per il nuovo centro sportivo della societ\u00e0, per opera dell'architetto Gino Zavanella, nel territorio tra Carini e Montelepre. \u00c8 un'opera da 15 milioni di euro e riguarda tanto la prima squadra quanto le giovanili, infatti saranno presenti una foresteria con quarantasei posti letto, sei campi in erba naturale e altri in erba sintetica, una tribuna da mille posti a sedere, un settore dedicato ai giornalisti in cui svolgere le conferenze stampa, un parcheggio e un ristorante.\nSociet\u00e0.\nNel 2008, il Palermo ha ottenuto il diritto di essere un membro ordinario dell'ECA\u00a0\u2013 Associazione dei Club Europei, organizzazione internazionale che ha preso il posto del soppresso G-14 e composta dai principali club calcistici d'Europa riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA.\nSedi sociali.\nLa societ\u00e0 ha spesso cambiato sede sociale durante gli anni.\nLa prima storica \u00e8 stata quella di via Libert\u00e0, mantenuta per un decennio. Seguono vari periodi in indirizzi diversi e non pi\u00f9 di quattro stagioni fino al periodo 1949-1956, quando la sede era situata in via Emerico Amari 162.\nDal 1956 al 1983 la dirigenza aveva i suoi uffici presso lo Stadio della Favorita al piano terra, sotto la tribuna, mentre nel triennio 1983-1986 erano in via Fondo Trapani 17/B.\nNel 1987 la societ\u00e0, appena rifondata dopo il fallimento del 1986, posizion\u00f2 la propria sede in via dei Nebrodi sino al 1990, in attesa della ristrutturazione della Favorita per i Mondiali di quest'ultimo anno svolti proprio in Italia.\nUltimati i lavori allo stadio, gli uffici sono tornati in viale del Fante 11, al primo, secondo e terzo piano della Torre Nord.\nOrganigramma societario.\n\"Dal sito Internet ufficiale della societ\u00e0\"\nSettore giovanile.\nIl settore giovanile del Palermo \u00e8 formato da 6 squadre: Primavera, Under 17 nazionale, Under 15 nazionale, Under 14 regionale, Esordienti 2008 ed Esordienti 2009.\nTra i trofei conquistati: la Coppa Allievi Professionisti nella stagione 1997-1998, il Campionato nazionale Dante Berretti nella stagione 2000-2001, il Campionato Primavera 1 del 2008-2009, due campionati Giovanissimi Regionali consecutivi nelle annate 2011-2012 e 2012-2013. Inoltre nel 2017-2018 il Palermo vince il nuovo Campionato Primavera 2 e la Supercoppa Primavera 2.\nLa formazione Primavera ha partecipato 17 volte al Torneo di Viareggio, con 29 vittorie, 19 pareggi e 22 sconfitte (113 gol fatti e 74 subiti).\nNella stagione 2013-2014 la squadra raggiunge per la prima volta la semifinale del Torneo di Viareggio, perdendo ai tiri di rigore contro i belgi dell', mentre gli Allievi Nazionali raggiungono per la prima volta le finali Scudetto. Nella stagione 2015-2016, invece, raggiunge la finale del Torneo di Viareggio, poi persa contro la Juventus. Numerosi i premi individuali ottenuti: Fabrizio Alastra miglior portiere dell\u2019edizione 2014, Accursio Bentivegna capocannoniere dell\u2019edizione 2015, Leonardo Marson miglior portiere dell\u2019edizione 2016, Antonino La Gumina capocannoniere e miglior giocatore del 2016. Sempre a livello individuale, Davis Curiale \u00e8 stato il capocannoniere del Campionato Primavera nel 2006/2007.\nSezione femminile.\nA partire dalla stagione 2019-2020, la societ\u00e0 costituisce la propria sezione femminile, rilevando il titolo sportivo della squadra di calcio della Ludos, partecipante al campionato di Serie C.\nNella cultura di massa.\nIl Palermo conobbe un momento di grande notoriet\u00e0 durante la presidenza di Raimondo Lanza di Trabia all'inizio degli anni cinquanta. Lanza di Trabia, uomo che godeva di importanti e prestigiose amicizie internazionali e che fu al centro del gossip dell'epoca, port\u00f2 a Palermo giocatori di grande talento come il danese Helge Bron\u00e9e e fu considerato l'inventore del calciomercato in senso moderno. La sua tragica morte prematura a Roma nel 1954 ha ispirato Domenico Modugno per la canzone \"Vecchio frack\". Inoltre, su di lui sono stati scritti molti saggi e romanzi.\nI giornali del tempo riportano la grande popolarit\u00e0 di cui godeva il Palermo gi\u00e0 prima della Seconda Guerra Mondiale, quando sedevano spesso in Tribuna d\u2019Onore personalit\u00e0 quali: Joseph Isaac Spadafora Whitaker e Vincenzo Florio jr.\nRiferimenti cinematografici al Palermo si trovano in vari film prodotti in Italia. Tra i pi\u00f9 celebri \"Audace colpo dei soliti ignoti\", \"Tu la conosci Claudia?\" e \"Nati stanchi\". Inoltre sono stati girati due documentari sul club: uno da Rai Trade nel 2000 in occasione del centenario della societ\u00e0 e un altro da Sky Italia nel 2004 per la promozione in Serie A a 32 anni di distanza dall\u2019ultima.\nDa ricordare le poesie, dedicate alla squadra rosanero, scritte tra la fine degli anni venti e l\u2019inizio degli anni trenta dal futuro parlamentare Guido Russo Perez.\nInoltre \u00e8 da segnalare che hanno vestito la maglia rosanero, tra gli altri, l\u2019atleta olimpionico Giovanni Frangipane e (a livello di settore giovanile) il futuro ministro democristiano Giovanni Gioia, il cantante Christian e l\u2019attore Vittorio Magazz\u00f9.\nDurante la breve presidenza Baccaglini il Palermo \u00e8 stato protagonista di un \"gemellaggio\" con Force India, scuderia anglo-indiana di Formula 1 che aveva appena adottato una livrea rosa. In tale occasione i due piloti della scuderia, Sergio P\u00e9rez ed Esteban Ocon, hanno anche indossato la maglia della societ\u00e0 siciliana. Nello stesso periodo il Palermo ha guadagnato la copertina di \"Vogue Enfants\", supplemento di moda per bambini che fa capo al periodico di fama mondiale \"Vogue\", probabilmente nell'ambito di una campagna pubblicitaria legata a una kermesse estiva organizzata da Dolce &amp; Gabbana nel capoluogo siciliano.\nNel 2020, per celebrare il centoventesimo anniversario della fondazione della societ\u00e0, \u00e8 stato inaugurato il \u201cPalermo Museum\u201d. Nello stesso anno la societ\u00e0 ha pubblicato un podcast (\u201cPodcast Rosanero\u201d) dedicato alla storia del Palermo. Tra i tifosi illustri intervenuti: Sas\u00e0 Salvaggio e Tony Sperandeo; tra le personalit\u00e0 della storia rosanero ricordate: Raimondo Lanza di Trabia, Gaetano Troja, Ignazio Arcoleo, Ninetto De Grandi, Renzo Barbera e Roberto Biffi.\nAllenatori e presidenti.\nAllenatori.\nDi seguito l'elenco degli allenatori a partire dal 1921 ad oggi.\nPresidenti.\nIl Palermo ha avuto molti presidenti illustri e dalle personalit\u00e0 molto spiccate sin dalle origini. Societ\u00e0 fondata da Ignazio Majo Pagano, presidente dal 1904 al 1908, il primo presidente fu Edward De Garston. Luigi Majo Pagano, figlio di Ignazio, fu presidente nel 1935.\nAltra personalit\u00e0 spiccata fu quella di Raimondo Lanza di Trabia, di famiglia nobiliare, che \u00e8 stato anche definito il \"padre del calciomercato moderno\", al quale \u00e8 stata dedicata la famosa canzone di Domenico Modugno, \"Vecchio frack\".\nRenzo Barbera, esponente dell'alta borghesia palermitana, industriale del latte, fu il presidente della promozione in Serie A e delle prime due finali di Coppa Italia negli anni settanta: uomo appassionato, arriv\u00f2 anche ad ipotecare molte sue propriet\u00e0 per pagare gli stipendi ai giocatori.\nDal 2002 al 2017 il presidente \u00e8 stato Maurizio Zamparini, imprenditore friulano che rilev\u00f2 il pacchetto azionario di maggioranza da Franco Sensi, per una cifra tra i 18 e i 22 milioni di euro; la sua \u00e8 stata la presidenza pi\u00f9 duratura della storia del club rosanero.\nA partire dal 2017 si susseguono diversi cambi ai vertici del club, nel tentativo di vendere la societ\u00e0 da parte di Maurizio Zamparini: a marzo la propriet\u00e0 raggiunge un accordo con l'italoamericano Paul Baccaglini, del gruppo \"Integritas Capital\", per la cessione dell'intero pacchetto azionario entro il 30 aprile seguente. Lo stesso Baccaglini viene immediatamente nominato presidente ma, dopo alcune proroghe, il passaggio di propriet\u00e0 non si concretizza e nel mese di luglio Baccaglini decade dalla carica. Nel dicembre 2018 viene ufficializzata una nuova cessione del 100% delle quote, stavolta a un gruppo britannico: la \"Sport Capital Investments Ltd\". I nuovi acquirenti non riescono per\u00f2 a far fronte ai propri obblighi e al pagamento di stipendi e fornitori, cos\u00ec il 14 febbraio 2019 avviene la retrocessione delle quote dell'intero pacchetto azionario a Daniela De Angeli, storica segretaria di Zamparini, col direttore sportivo Rino Foschi che diventa il nuovo presidente. Il 3 maggio viene sancita un'ulteriore cessione dell'intero pacchetto azionario alla societ\u00e0 \"Sporting Network Srl\", che fa capo alla Arkus Network; il Vice Presidente Vicario e presidente di Confindustria Sicilia delegazione di Palermo Alessandro Albanese diventa il nuovo presidente.\nDopo la rifondazione del 2019, il nuovo presidente \u00e8 Dario Mirri.\nDi seguito l'elenco dei presidenti a partire dall'anno di fondazione.\nCalciatori.\nHall of Fame.\nNel 2020 la Societ\u00e0 ha chiesto ai propri tifosi di votare gli 11 giocatori pi\u00f9 rappresentativi della storia rosanero. Tra i giocatori votati:\nStatistiche e record.\nPartecipazioni ai campionati.\nNelle stagioni intercorse dall'introduzione dell'odierna struttura dei campionati italiani, basata su tre leghe professionistiche con la fondazione del Direttorio Divisioni Superiori nel 1926, in tre anni (1927-1928, 1940-1941, 1986-1987) il Palermo \u00e8 rimasto inattivo per fallimento: nei primi due casi il suo posto venne preso da club cittadini, nei quali la matricola rosanero poi conflu\u00ec, militanti in tornei antesignani dell'odierna Serie C, tanto che ai sensi delle NOIF della FIGC si potrebbero aggiungere altre due stagioni di terza serie al sovrastante computo (per un totale di 15 annate), mentre solo nell'ultimo caso si assistette ad un totale anno sabbatico nella vita calcistica palermitana, ad eccezione per\u00f2 del proprio girone eliminatorio di Coppa Italia di quella stagione, poich\u00e9 fu radiata il giorno dopo l'ultima gara eliminatoria della competizione, dunque a pochi giorni dall'avvio di campionato, durante il cui inizio venne dichiarata fallita. Nelle particolari edizioni 1928-1929 e 1945-1946 la classificazione \u00e8 stata determinata in ossequio alle determinazioni ufficiali della FIGC sui titoli sportivi: nel primo caso la compagine rosanero \u00e8 stata esclusa dai titoli di Divisione Nazionale A e B, unificati attribuiti nel 1928 dall'allora presidente Leandro Arpinati; nel secondo caso \u00e8 stata ammessa con il titolo di B, assegnato dalla Federcalcio.\nPer quanto riguarda invece l'antico ordinamento di Lega Sud, il Palermo partecip\u00f2 a cinque campionati di Prima Divisione dal 1921 al 1926.\nStatistiche individuali.\nDi seguito le top 10 dei primatisti di presenze e reti in tutte le competizioni ufficiali dall'annata 1929-1930.\nTifoseria.\nStoria.\nNegli anni settanta, prima dell'affermarsi del fenomeno ultras, la curva era guidata da alcune figure rimaste celebri nella tifoseria rosanero, come ad esempio \"Pinu u tasciu\" (\"tasciu\" in siciliano sta a significare qualcosa di cattivo gusto, estetico e non) e \"Vic\u00e8 u pazzu\" (il pazzo). Quest'ultimo seguiva la squadra in tutte le trasferte d'Italia e al suo funerale fu presente il Presidente Renzo Barbera, il quale dichiar\u00f2: \u00abNon potevo dimenticare una persona che mi ha sostenuto in tutti gli anni in cui sono stato alla guida del Palermo, era il minimo che potessi fare. Ad ogni viaggio me lo trovavo accanto, mi sentivo in dovere di accompagnarlo in questa sua ultima trasferta. I vecchi amici non si scordano mai\u00bb.\nIl primo gruppo organizzato \u00e8 stato il \"Club Pitr\u00e8\", poi espansosi e denominatosi \"Angeli della Nord\", fondato nel 1974. Tre anni dopo Franco D'Arpa fonda i \"Commandos Aquile\". Nel 1980 ai Commandos Aquile si affiancano le \"Brigate Rosanero\" (fondate da Johnny Giordano) e i \"Warriors Ultras Palermo\" (guidati da Sesto Terrazzini) - \"WUP\". Nella seconda met\u00e0 degli anni ottanta i Commandos Aquile e alcuni ragazzi della comitiva fondarono la \"Vecchia Guardia\". Nel 1999 nasce il gruppo \"Ultras Curva Sud\" (\"UCS\").\nIn Curva Nord i principali gruppi sono i \"WUP\", le \"Brigate Rosanero\", gli \"Ultras Curva Nord\" e il \"Borgo Vecchio Sisma\" - \"BVS\" -; concludono il quadro i \"Boys Zen\", il \"Club Filiciuzza\", i \"Warriors Arenella\", il \"Club Carini\", le \"Brigate Uditore\" e gli \"Angeli della Nord\". In Curva Sud il gruppo organizzato \u00e8 quello degli \"UCS\".\nLa maggior parte dei tifosi del Palermo proviene dalla citt\u00e0 e dall'area metropolitana, ma anche dall'estero, soprattutto nei luoghi interessati da forte immigrazione siciliana, come gli Stati Uniti d'America. Altri invece, che vivono a Solingen, in Germania, hanno fondato una squadra che si chiama \"FC Rosaneri\". La squadra rosanero \u00e8 da sempre molto popolare in gran parte della Sicilia occidentale e tra gli emigranti siciliani stabilitisi nel nord Italia, risultando una delle compagini con pi\u00f9 seguito di sostenitori nelle partite in trasferta.\nIl numero degli abbonati allo stadio non ha mai superato la decina di migliaia fino alla stagione 2003-2004, all'epoca ultimo anno di Serie B dell'era Zamparini. In seguito, nella prima stagione in Serie A dopo 31 anni, i tifosi rosanero hanno fatto registrare il record di oltre 33.000 abbonamenti, cio\u00e8 quasi l'intera capacit\u00e0 dello Stadio Renzo Barbera.\nNel 2005-2006, dopo la trasferta a Cagliari in cui i provvedimenti di Daspo colpirono quasi cento ultras palermitani, in Curva Nord venne esposto, per tutto il prosieguo della stagione, lo striscione recante la scritta: \u00abArresti, diffide, obbligo di firma e di dimora, ma non sono un criminale e lo dice la Storia!\u00bb.\nSecondo un sondaggio effettuato dall'istituto di ricerca \"Demos &amp; Pi\" e poi pubblicato dal quotidiano de \"La Repubblica\" nel 2008, la squadra conta circa 1.470.000 tifosi in Italia, posizionandosi all'interno della top ten (precisamente alla posizione numero 8) tra le squadre italiane con pi\u00f9 tifosi.\nPrima dell'inizio dell'annata 2009-2010, la societ\u00e0 ha ritirato la maglia numero 12 in segno di riconoscimento verso i tifosi palermitani, considerati il 12\u00ba uomo in campo.\nIl 13 luglio 2012 la tifoseria del Palermo \u00e8 stata riconosciuta come la pi\u00f9 corretta della stagione 2011-2012 in massima serie, ottenendo il riconoscimento Trofeo Fair-Play \"Gaetano Scirea\", istituito dal Consiglio della Lega Serie A.\nFra ottobre e novembre del 2013 gli ultras della curva nord si dividono, formando prima tre e poi due gruppi distinti: uno rimasto nel tradizionale anello superiore e uno spostatosi in quello inferiore.\nA partire dalla stagione 2014-2015 i gruppi dell'anello superiore della Curva Nord, vale a dire Brigate rosanero, Warriors, Angeli della Nord, Arenella e Baaria rosanero, hanno deciso di unirsi sotto il nome \"Ultras Palermo 1900\" \u00abcon lo scopo di rendere pi\u00f9 forte e coeso l'incitamento verso i nostri amati colori\u00bb.\nDi fatto, la decisione di riunirsi in un unico striscione ha portato ad una netta divisione: nella stagione 2014/2015 il gruppo pi\u00f9 numeroso si stabilisce nella parte inferiore della curva. Nella stagione 2015/2016, per svariati motivi, anche questa si \u00e8 divisa, generando altri 2 gruppi. Sempre nello stesso anno uno dei due raggruppamenti decide di tornare nella Nord Superiore, mentre gi\u00f9 \u00e8 presente ad oggi la \"Curva Nord Inferiore\" (\"CNI\").\nDal 2019 in Curva Nord superiore sono presenti gli \"Ultras Palermo 1900\" e la \"Curva Nord 12\" (questa prende il nome dal motivo del ritiro della maglia numero 12 cui citato sopra)mentre in Curva Sud superiore ci sono gli Ultras Curva Sud (UCS).\nCon l'avvento dei social nascono delle vere e proprie Community che riescono ad aggregare molti tifosi in giro per il mondo.Tra questi figurano senz'altro \"\"Rosanero Unnegghi\u00e8\", \"Sosteniamolo\" e l'associazione \"Cuori Rosanero nel Mondo\"\" che si costituisce con la mission di sostenere la squadra da qualunque parte del pianeta attraverso varie attivit\u00e0: fra queste,un appuntamento live,tutti i marted\u00ec sera,che i tifosi possono seguire ovunque nel mondo ,con approfondimenti sul passato e sul futuro della societ\u00e0.\nGemellaggi.\nI tifosi del Palermo sono legati a quelli del da un pluriennale gemellaggio che induce molti tifosi delle due squadre a sventolare vessilli dell'altra squadra durante le partite. Questo rapporto ha resistito, consolidandosi, anche a un delicato match decisivo per la promozione nella Serie A 2003-2004, all'ultima giornata della Serie B 2002-2003, terminato 3-0 per i salentini. Un altro caso in particolare \u00e8 che, secondo alcune voci, al fallimento del Palermo avvenuto nel 1986, si oppose all'interno della Lega Calcio l'allora presidente del Lecce Franco Jurlano: da questo episodio sarebbe nata la storica \"fratellanza\".\nAltre tifoserie con le quali gli ultras rosanero hanno forti rapporti di stima ed amicizia sono quelle dell', del , del , della , del , del , del (solo tra i gruppi Ultras\u201972 e B.V.S, mentre con la Curva Nord 12 c\u2019\u00e8 rivalit\u00e0 dovuta al gemellaggio tra Roma e Palermo), del , della , del e, pi\u00f9 recenti, con quelle internazionali della De Graafschap e del . Vi \u00e8 rispetto reciproco con la .\nRivalit\u00e0.\nLa rivalit\u00e0 storica e pi\u00f9 sentita, maturata principalmente per ragioni di campanilismo e sportive, \u00e8 col . Al punto da rendere frequenti gli scontri tra le due tifoserie in occasione del derby di Sicilia. Tale contrasto nasce agli inizi della storia dei due club, allorquando si giocavano le prime amichevoli, per acuirsi negli anni ottanta, quando, il 23 maggio 1982 (Serie B 1981-1982), il Palermo perse a tavolino il derby col Catania alla \"Favorita\", dopo che l'etneo Renato Miele fu colpito alla testa da un oggetto lanciato da un tifoso rosanero (il calciatore non disput\u00f2 la gara), ma imponendosi sul campo con un gol di Giampaolo Montesano. L'apice si raggiunse il 2 febbraio 2007 (Serie A 2006-2007), con gli scontri di Catania fra tifosi etnei e polizia, durante i quali rimase ucciso l'ispettore capo di polizia Filippo Raciti. Sempre in ambito regionale, vi sono anche degli asti, per\u00f2 meno accesi, con il e col (quest\u2019ultima tifoseria in passato gemellata con quella del Catania).\nPessimi rapporti, nati tra la fine degli anni '70 e i primi anni '80 e alimentatisi durante l\u2019era Zamparini, esistono con la Juventus (inaspriti dalla sconfitta in finale di Coppa Italia 1978-1979), dovuti soprattutto alla numerosa presenza di tifosi juventini nel capoluogo siciliano. Per simili ragioni, pessimi rapporti con l' e il .\nNegli anni novanta vi erano dei gemellaggi (con delle accoglienze), poi interrotti e diventati un antagonismo caratterizzato spesso dal tifo violento, con la e con la (con la quale i reggini sono storicamente gemellati).\nAltre inimicizie sono quelle con , , , , , , , , , , e \nNegli anni duemila, complice il ritorno ad alti livelli delle due squadre, la stampa sportiva italiana ha ribattezzato la sfida tra Palermo e Napoli con l'appellativo di derby delle Due Sicilie.\nUna delle rivalit\u00e0 pi\u00f9 sentite, seppur nata molto recentemente, vede un rapporto estremamente agguerrito tra i panormiti ed il , in seguito agli spiacevoli episodi di antisportivit\u00e1 di cui i calciatori ciociari si sono macchiati in occasione della finale playoff di Serie B della stagione 2017/18.\nOrganico.\nRosa 2021-2022.\n\"Rosa e numerazione sono aggiornate al 6 febbraio 2022.\""}
{"id": "471922", "revid": "1543377", "url": "https://it.wikipedia.org/wiki?curid=471922", "title": "Igrometro a capello", "text": "L'igrometro a capello, noto anche come igrometro di Saussure o polimetro di Lambrecht, \u00e8 uno strumento che misura l'umidit\u00e0 ambientale, che si basa sulla variazione della lunghezza di un ciuffo di capelli al variare dell'umidit\u00e0 relativa.\nDescrizione.\nIl capello \u00e8 accuratamente sgrassato (ad esempio con etere), montato verticalmente nello strumento per prevenire problemi di accuratezza e stabilit\u00e0 della misura, dovuti ad effetti di sospensione (raccolta di umidit\u00e0 sul capello).\nL'estremit\u00e0 superiore \u00e8 fissata, tramite una pinzetta, ad una vite di taratura che, regolandone la tensione, permette di calibrare lo strumento.\nLa parte inferiore \u00e8 avvolta sul tamburo della lancetta dello strumento stesso.\nIn condizioni di bassa umidit\u00e0, il capello tende ad accorciarsi proporzionalmente ai valori di umidit\u00e0 relativa ambientale, rendendo possibile cos\u00ec la misurazione.\nPrincipio di funzionamento e caratteristiche.\nIl capello umano, se esposto a un'umidit\u00e0 relativa compresa tra il 2,5% e il 100%, subisce un allungamento all'aumentare dell'umidit\u00e0.\nLa variazione non \u00e8 esattamente proporzionale rispetto all'umidit\u00e0 relativa.\nPer lo strumento viene utilizzato un fascio di capelli biondi, sgrassati, fissi a una estremit\u00e0 e collegati all'altra estremit\u00e0 a un sistema di leve meccaniche che trasmette la deformazione dei capelli stessi. Tale variazione poi \u00e8 registrata grazie ad una punta scrivente ed un congegno ad orologeria (igrografo), o trasformata in impulsi elettrici (poi elaborati con strumenti elettronici).\nL'igrometro a capello, per la sua semplicit\u00e0 e per il costo relativamente basso, viene spesso utilizzato per costruire casette segnatempo.\nLo strumento non \u00e8 per\u00f2 preciso e nei modelli esclusivamente meccanici pu\u00f2 comportare errori del 5-10%, in parte riducibili con opportune tabelle che rendono conto della non linearit\u00e0 della variazione della lunghezza dei capelli. A temperature molto fredde, inferiori ai -30\u00a0\u00b0C, lo strumento non funziona per nulla per via del congelamento delle fibre cheratinose del capello.\nL'errore dipende dalla temperatura a cui si opera: secondo uno studio del 1896 gli errori sono compresi tra l'1% e il 3% per percentuali dal 20% all'85%, ma sotto il 20% e sopra l'85% gli errori possono arrivare fino al 10%. Risultati pi\u00f9 precisi sono contenuti nella seguente tabella, basata su un confronto tra i valori di un igrometro a capello e quelli di un termometro a bulbo bagnato e un termometro a bulbo secco:\nPer quanto riguarda la velocit\u00e0 di reazione ai mutamenti di umidit\u00e0, secondo il medesimo studio del 1896 una variazione di umidit\u00e0 del 15% viene registrata in un tempo variabile da 5 a 25 minuti, necessari affinch\u00e9 il capello si allunghi o si contragga fino a segnare l'umidit\u00e0 esatta, sempre tenendo conto degli errori di cui sopra; la contrazione richiede pi\u00f9 tempo dell'allungamento e una qualunque variazione richiede pi\u00f9 tempo quando il livello di umidit\u00e0 \u00e8 basso rispetto a quando \u00e8 alto.\nDi tanto in tanto lo strumento va tenuto in aria satura, cos\u00ec si rigenera (se \u00e8 esposto all'aperto tale rigenerazione avviene normalmente di notte e non pone problemi). Inoltre lo si sottopone a taratura: nei tipi pi\u00f9 semplici, la taratura va effettuata sovente mettendo lo strumento per circa mezz'ora in un panno bagnato e regolando l'indice su 95%."}
{"id": "471933", "revid": "78273", "url": "https://it.wikipedia.org/wiki?curid=471933", "title": "Cratere d'impatto", "text": ""}
{"id": "471939", "revid": "2169326", "url": "https://it.wikipedia.org/wiki?curid=471939", "title": "Crateri lunari", "text": "I crateri lunari sono crateri da impatto distribuiti sulla superficie lunare.\nPortano principalmente i nomi di scienziati ed esploratori polari. Ai cosmonauti sovietici caduti nella corsa allo spazio vengono dedicati crateri in prossimit\u00e0 del Mare Moscoviense, agli astronauti statunitensi crateri in prossimit\u00e0 del cratere Apollo. Tre crateri sono dedicati all'equipaggio dell'Apollo 11, il primo a raggiungere il suolo lunare. Infine ai crateri pi\u00f9 piccoli ma di interesse scientifico sono assegnati nomi propri in varie lingue del mondo.\nComplessivamente si contano 1\u00a0571 crateri denominati e 7\u00a0066 crateri correlati ovvero che si trovano in prossimit\u00e0 di un cratere denominato e che hanno ricevuto una denominazione simile seguita da una, o pi\u00f9 raramente due, lettere latine maiuscole . Va segnalato il caso peculiare del cratere Hadley C che, pur avendo una denominazione di cratere correlato, \u00e8 esso stesso l'unico cratere a portare tale denominazione. Inoltre, si contano quattordici crateri, elencati nella lista sottostante, inizialmente battezzati dall'IAU e la cui denominazione \u00e8 stata poi modificata.\nSegue inoltre una lista dei crateri presenti sulla luna con le denominazioni pregresse e aggiornate. La nomenclatura lunare \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione."}
{"id": "471941", "revid": "661526", "url": "https://it.wikipedia.org/wiki?curid=471941", "title": "Rovere", "text": ""}
{"id": "471942", "revid": "228587", "url": "https://it.wikipedia.org/wiki?curid=471942", "title": "Maurizio Acerbo", "text": "Biografia.\nDalla fine degli anni '70 \u00e8 stato attivo nei collettivi studenteschi, nei movimenti pacifisti, ecologisti (in particolare nelle mobilitazioni contro l\u2019energia nucleare e l\u2019installazione dei missili a Comiso), nella solidariet\u00e0 internazionalista in particolare con i popoli dell\u2019America Latina, i palestinesi e contro il regime dell\u2019apartheid in Sudafrica e successivamente con gli zapatisti del Chiapas.\nDopo essersi diplomato presso il Liceo Scientifico \"Galileo Galilei\" di Pescara, si \u00e8 iscritto al corso di laurea in Architettura presso l'Universit\u00e0 degli Studi \"Gabriele d'Annunzio\" di Pescara, senza per\u00f2 conseguire la laurea.\nSi \u00e8 iscritto successivamente al corso di laurea in Scienze Politiche presso l'Universit\u00e0 degli Studi di Teramo, non conseguendo nuovamente la laurea.\nNel 1984 viene eletto segretario provinciale della FGCI (Federazione Giovanile Comunista Italiana) di Pescara, \u00e8 stato eletto per la prima volta nel 1985 consigliere nel quartiere Zanni di Pescara e successivamente consigliere comunale della stessa citt\u00e0 nel 1990. Nel 1989 si schiera con Ingrao nella battaglia contro la liquidazione del Partito Comunista Italiano da parte di Achille Occhetto, Walter Veltroni e Massimo D'Alema e dopo lo scioglimento del PCI aderisce a Rifondazione Comunista.\nNel 1996 \u00e8 stato tra i fondatori di Radio Citt\u00e0 Pescara - Radio Popolare|Popolare Network di cui \u00e8 stato conduttore radiofonico e in molte occasioni corrispondente per Radio Popolare di Milano.\n\u00c8 stato segretario regionale dell'Abruzzo di Rifondazione Comunista fino al 2006; \u00e8 stato tra i promotori e gli animatori dell\"'Abruzzo social forum\".\nAlle elezioni regionali in Abruzzo del 2005 viene candidato da Rifondazione Comunista, nella mozione del socialista Ottaviano Del Turco, ottenendo 2.937 preferenze senza per\u00f2 essere eletto consigliere.\nElezione a deputato.\n\u00c8 stato eletto alle elezioni politiche del 2006 alla Camera dei deputati nella \"circoscrizione Abruzzo\". Nella quindicesima legislatura, conclusasi con lo scioglimento anticipato delle camere nel febbraio 2008, ha fatto parte della Commissione Ambiente, territorio e lavori pubblici. Ha presentato interrogazioni parlamentari denunciando l'ingerenza della lobby dell'audiovisivo nell'attivit\u00e0 parlamentare. Ha presentato insieme al collega Francesco Caruso nel dicembre 2006 una proposta di legge per dimezzare indennit\u00e0 di parlamentari e consiglieri regionali. La proposta non fu fatta propria da nessun altro parlamentare e boicottata dalla commissione competente.\n\u00c8 stato il primo a rivelare nel luglio 2007 con un\u2019interrogazione parlamentare, frutto del lavoro condotto con il WWF, lo scandalo dell\u2019erogazione di acqua contaminata da sostanze cancerogene a 700.000 persone nella val Pescara ottenendo la chiusura dei pozzi inquinati.\nCandidato capolista al Senato nella lista abruzzese de La Sinistra l'Arcobaleno alle elezioni politiche del 2008, non \u00e8 stato eletto a causa del mancato raggiungimento dello sbarramento all'8% imposto dalla legge elettorale alle liste che si presentano da sole per poter eleggere senatori. Nella medesima tornata elettorale manca anche l'elezione al Consiglio comunale di Pescara, nel quale viene eletto unicamente il candidato sindaco del PRC Silvestro Profico. Il 23 aprile 2008, a seguito delle dimissioni del Segretario Nazionale del PRC Franco Giordano, \u00e8 stato eletto componente del Comitato di Gestione di Rifondazione Comunista (l'organismo che ha portato il Partito al VII Congresso nazionale nel luglio del 2008) divenendone il Portavoce.\nConsigliere regionale e comunale.\nViene eletto Consigliere Regionale in Abruzzo nelle elezioni regionali del 14-15 dicembre 2008 con 1610 preferenze, risultando il candidato pi\u00f9 votato del PRC nella circoscrizione elettorale di Pescara.\nTra le attivit\u00e0 di Acerbo in Consiglio Regionale si registrano l'opposizione al \"piano casa\" predisposto dal governo Berlusconi e alle modalit\u00e0 del suo recepimento da parte della Regione Abruzzo e la battaglia per la trasparenza nella sanit\u00e0 abruzzese (in particolare per le strutture sanitarie private accreditate), sua \u00e8 infatti la norma approvata dal Consiglio Regionale che vieta a coloro che siano \u00aboggetto di sentenze di condanna penale per reati contro la pubblica amministrazione di ricoprire il ruolo di amministratore o avere incarichi dirigenziali nelle strutture socio-sanitarie pubbliche e private accreditate\u00bb. Attento alle tematiche ambientali, si \u00e8 opposto ai progetti di trivellazione petrolifera in mare, ed ha presentato interrogazioni a tutela dei parchi abruzzesi.\nNel 2012 viene approvata dal consiglio regionale una delibera da lui proposta per lo svolgimento di un referendum abrogativo della liberalizzazione degli orari dei negozi voluta dal governo Monti che per\u00f2 non si svolger\u00e0 mai. Ha anche fatto approvare una legge per il trasporto gratuito delle biciclette sui treni regionali.\nAttivo da sempre nel movimento antiproibizionista, \u00e8 riuscito a far approvare una legge pi\u00f9 avanzata in Italia sulla cannabis terapeutica che ha avuto vastissima risonanza a livello nazionale.\nCon il sostegno dei radicali ha proposto e fatto approvare nel 2011 la legge per l'istituzione anche in Abruzzo del garante dei detenuti.\nAlle elezioni comunali del 6-7 giugno 2009 viene candidato a sindaco di Pescara, sostenuto esclusivamente da Rifondazione. Ottiene il 3,35% dei voti e viene eletto consigliere comunale.\nAlle elezioni regionali in Abruzzo del 2014 \u00e8 candidato come Presidente della Regione Abruzzo per la lista \"Un'Altra Regione con Acerbo\" al di fuori del centrosinistra. Lo scarso risultato elettorale (3,1%) non permetter\u00e0 n\u00e9 a lui n\u00e9 alla lista di entrare in consiglio regionale.\nAntiproibizionismo e carcere sono stati temi su cui ha collaborato con Marco Pannella. Il leader radicale in una trasmissione su Radio Radicale elogi\u00f2 ripetutamente Acerbo ma allo stesso tocc\u00f2 precisare di non essere \"figlio o nipote\" del ministro Giacomo come aveva erroneamente affermato Pannella.\nNel 2015 ricopre l'incarico di commissario della Federazione del partito di Venezia in seguito alla decisione di alcuni dirigenti locali di prendere parte ad una lista alleata con il Partito Democratico alle elezioni regionali in contrasto con la linea regionale e nazionale di alternativit\u00e0 al Partito Democratico.\nSegretario di Rifondazione Comunista.\nIl 2 aprile 2017 viene eletto, al termine del X congresso nazionale a Spoleto, segretario nazionale del Partito della Rifondazione Comunista.\nAlle elezioni politiche del 2018 \u00e8 candidato alla Camera nella lista Potere al Popolo!, ma non viene eletto a causa del mancato raggiungimento della soglia di sbarramento del 3% da parte della lista. Nell'ottobre dello stesso anno il suo partito decide di abbandonare il progetto di PaP.\nIn occasione delle elezioni regionali abruzzesi del 2019 Acerbo accetta la ricandidatura a presidente sostenuto dalla lista L'Altro Abruzzo con Acerbo, composta da Rifondazione Comunista e Sinistra Anticapitalista. Tuttavia non riuscir\u00e0 a raccogliere le firme necessarie a partecipare alla competizione elettorale.\nIn vista delle elezioni europee del 2019 lancia un appello per una lista di sinistra antiliberista legata al Partito della Sinistra Europea. Successivamente nasce cos\u00ec La Sinistra, lista elettorale a cui aderiranno Rifondazione, Sinistra Italiana di Nicola Fratoianni, \u00e8Viva di Laforgia e Pastorino, Partito del Sud e L'Altra Europa con Tsipras.\nTuttavia la lista raccoglier\u00e0 in tutto 465 092 voti pari all\u20191,75% dei consensi, non sufficiente a supera la soglia minima d\u2019accesso al 4% e non riuscendo ad eleggere alcun rappresentante nel Parlamento Europeo. In seguito a tale sconfitta Acerbo rassegna le dimissioni da segretario del partito, le quali saranno per\u00f2 respinte dal Comitato Politico Nazionale.\nIl 24 ottobre 2021, al termine dell'XI\u00b0 Congresso Nazionale del Partito, \u00e8 riconfermato segretario."}
{"id": "471944", "revid": "767487", "url": "https://it.wikipedia.org/wiki?curid=471944", "title": "Stylophonic", "text": "Biografia.\nLa sua carriera inizia nel 1987 al Plastic di Milano.\nLa sua attivit\u00e0 di produttore inizia quasi contemporaneamente all'attivit\u00e0 di DJ, rendendolo subito noto agli amanti della musica e portandolo a girare i migliori club Italiani ed Europei.\nAncora molto giovane, si iscrive alla scuola per audio-ingegneri con l'obiettivo di diventare DJ.\nNel 1987, Stefano comincia a lavorare per il Plastic di Milano. Dopo 3 anni si unisce al circuito internazionale DJ \"Jocks International\"..\nNel 2003 Fontana pubblica il suo primo album, \"Man Music Technology\", attraverso il progetto \"Stylophonic\", lanciato dalla Hit \"If Everybody In The World Loved Everybody In The World\" e dal successivo singolo \"Soulreply\".\nL'album mostra un sound molto vicino sia all'acid che all'Electro, e lancia Fontana come uno dei migliori dj a livello europeo.\nIl secondo album, \"BeatBox Show\", esce nel 2006 e si differenzia dal primo per un sound definito da molti come \"molto pi\u00f9 omogeneo e pi\u00f9 vicino alla House anni ottanta\". Il singolo di lancio \"Baby Beat Box\" riassume molto bene il sound dell'album, e fa guadagnare al CD un successo molto superiore rispetto al primo lavoro. Un altro singolo di successo \u00e8 \"Pure Immagination\", che \u00e8 eseguito con un campione dell'omonimo brano dell'artista statunitense Lou Rawls. Durante l'anno collabora anche con Max Pezzali arrangiando la canzone \"La metro eccetera\", cover di Lucio Battisti.\nUltimamente Fontana ha prodotto numerosi brani apposta per spot pubblicitari. Oltre a \"Baby Beat Box\" e \"Dancefloor\", comparsi nelle pubblicit\u00e0 di Dolce&amp;Gabbana Time del 2005 e 2006, si notano anche \"R'U Experience\" (sempre per D&amp;G nel 2007) e \"Oh, My Gold\" (usata dalla Citro\u00ebn per il lancio della C3 Gold nel 2008).\nFontana ha collaborato con i migliori locali anche a livello mondiale ed \u00e8 tuttora dj resident ai Magazzini Generali di Milano e all'Amnesia di Ibiza.\nLa collaborazione in veste di produttore con Jovanotti (per il singolo \"(Tanto)\u00b3\" e l'album \"Buon sangue\") ha notevolmente accresciuto la sua popolarit\u00e0 e nel 2008 ha proseguito la sua attivit\u00e0 da produttore, collaborando agli album \"Contatti\" di Bugo e \"Psychodelice\" di Meg.\nDiscografia.\nSingoli.\nda \"Man Music Technology\":\nda \"BeatBox Show\"\nbrani utilizzati per spot pubblicitari:"}
{"id": "471945", "revid": "484362", "url": "https://it.wikipedia.org/wiki?curid=471945", "title": "Crateri lunari (T-Z)", "text": "Segue un elenco dei crateri d'impatto lunari ufficialmente riconosciuti dall'Unione Astronomica Internazionale le cui iniziali siano comprese tra T e Z."}
{"id": "471946", "revid": "1488961", "url": "https://it.wikipedia.org/wiki?curid=471946", "title": "Publio Sulpicio Quirinio", "text": "Biografia.\nNacque a Lanuvio da famiglia ricca di \"homines novi\" che non vantava tra gli ascendenti alcun senatore o magistrato. Nel 15 a.C. Augusto lo nomin\u00f2 proconsole della provincia di Creta e Cirenaica. \u00c8 presumibile che in precedenza, data l'importanza dell'incarico, Publio Sulpicio Quirino avesse gi\u00e0 svolto funzioni analoghe; non era infatti possibile ricoprire la carica di proconsole a meno che non avesse gi\u00e0 ricoperto il ruolo di pretore, per il cui incarico era necessario aver raggiunto un'et\u00e0 di circa trenta anni ed essere stato tribuno militare, o questore. Tacito fornisce alcuni brevi cenni storici: \u201cQuirinio non apparteneva affatto all'antica e patrizia famiglia dei Sulpicii, essendo egli nato nel municipio di Lanuvio; ma siccome era valente nell'arte della guerra ed energico nel rendere servizi, sotto il divo Augusto aveva ottenuto il consolato\".\nL'incarico in Cirenaica potrebbe essere servito a dimostrare le qualit\u00e0 militari contro le popolazioni berbere di Garamanti e Marmaridi, due trib\u00f9 del deserto del Sahara libico che abitavano a sud di Cirene. \u00c8 vero anche che, considerando improbabile l'aver potuto disporre in questa provincia di un esercito legionario, le operazioni contro queste trib\u00f9 berbere potrebbero essere state condotte dallo stesso, quindici anni pi\u00f9 tardi, in qualit\u00e0 di Proconsole d'Africa, come sembra suggerire lo stesso Dione per l'anno 1 a.C.-1 d.C..\nNel 12 a.C. assurse al consolato e pochi anni pi\u00f9 tardi era nominato proconsole d'Asia, in un periodo compreso tra l'11 ed il 2 a.C.. Tra il 9 a.C. ed il 7 a.C fu Legato della Siria. Attorno all'1 a.C.-1 d.C. ricopr\u00ec il ruolo di governatore dell'Africa proconsolare. Poco dopo era chiamato da Gaio Cesare come suo consigliere personale, in seguito alla morte prematura del precedente consigliere Marco Lollio (si narra per suicidio).\nTutore di Gaio Cesare.\nNel 4 gli erano affidati gli incarichi di legato imperiale di Galazia e Panfilia (attuale Turchia centrale), oltre a tutore di Gaio Cesare, nipote di Augusto e suo successore designato. Per l'apprendimento delle regole di governo e la conoscenza dell'impero fu deciso un viaggio nelle province orientali.\nIl viaggio inizi\u00f2 il 29 gennaio, da Roma: oltre a Sulpicio Quirinio si ricordano lo storico Velleio Patercolo, Marco Lollio e Seiano (il futuro prefetto del pretorio di Tiberio). Del viaggio sappiamo di un abboccamento con Fraate IV re dei Parti su un'isola nel fiume Eufrate e dell'invasione dell'Armenia nella quale Gaio Cesare venne ferito a morte.\nIn seguito a questi avvenimenti combatteva contro le popolazioni montane degli Omonadensi della vicina Cilicia (4-5). E per questi successi si meritava gli ornamenta triumphalia.\nRibellione in Giudea.\nLa situazione mediorientale (complicata dalle sommosse in Galilea e dall'inettitudine dell'etnarca Erode Archelao) e la questione della successione esigevano delle risposte immediate. Augusto provvide tempestivamente designando Tiberio come suo successore e quasi immediatamente, nominando Quirinio come legato della Siria, una delle province pi\u00f9 importanti dell'impero, e comandante delle quattro legioni qui presenti (III \"Gallica\", VI \"Ferrata\", X \"Fretensis\", XII \"Fulminata\").\nSu ordine di Augusto, nel 6, Erode Archelao venne esiliato in Gallia e cos\u00ec la Giudea divent\u00f2 una parte autonoma della provincia romana Siria, regolata da un prefetto. La riorganizzazione amministrativa comportava un aspetto fiscale che ben presto fu causa di nuove ribellioni. Infatti se da un lato era previsto un censimento per il pagamento della capitazione dall'altro, la nuova tassa, dovette essere pagata in denaro. Se gi\u00e0 una tassa in denaro non era bene accetta in quanto pi\u00f9 onerosa (soprattutto quando a un cattivo raccolto seguiva il peso economico di un prestito per pagare le tasse) tra gli ebrei la questione diveniva ancora pi\u00f9 delicata in quanto destava scandalo il fatto che sulle monete romane fossero raffigurate effigi umane.\nLa reazione fu una rivolta capeggiata da un fariseo di nome Zadok e Giuda il Galileo. Questi era discendente di un certo Ezechia (che con la sua banda aveva infestato la Galilea ai confini della Siria) catturato e ucciso da Erode appena entrato in possesso della regione (37 a.C.). Il manifesto della rivolta era che essendo il dio d'Israele l'unico signore, avrebbe aiutato e concesso la grazia a coloro che si fossero ribellati dal rendere omaggio o adorazione (perch\u00e9 blasfemo) all'imperatore romano o a chi per esso.\nDi Giuda cos\u00ec riferisce Giuseppe Flavio:\nSulla rivolta non ci sono testimonianze infatti essa \u00e8 assente dal catalogo dei interventi registrati dai legati della Siria dello storico romano Tacito; in altri termini fu un importante ma limitato fatto locale visto che non era conosciuta. Comunque la sommossa fu sedata nel sangue, Giuda e Zadok furono uccisi.\nRitorno a Roma.\nNel 14 Tiberio successe ad Augusto: Sulpicio Quirinio ritorn\u00f2 a Roma a godersi, ormai anziano, il potere e le ricchezze accumulate. Le sue vicende matrimoniali sono ricordate da Tacito in quanto, risposatosi in tarda et\u00e0 con Emilia Lepida, nel 20 ne ripudi\u00f2 il figlio.\nAlla sua morte, avvenuta nel 21, la discendenza si interruppe non avendo avuto figli neppure dalla prima moglie Appia Claudia. L'imperatore Tiberio ne pronunci\u00f2 l'elogio funebre, come riporta Tacito.\nCompagno d'armi di Sulpicio Quirino era Gaio Valgio Rufo, oggi conosciuto come un poeta di elegie e epigrammi.\nNel Nuovo Testamento.\nIl Vangelo di Luca mette in relazione la nativit\u00e0 di Ges\u00f9 con il censimento di Quirinio:In quei giorni un decreto di Cesare Augusto ordin\u00f2 che si facesse il censimento di tutta la terra. Questo primo censimento fu fatto quando Quirinio era governatore della Siria. Tutti andavano a farsi censire, ciascuno nella propria citt\u00e0. Anche Giuseppe, dalla Galilea, dalla citt\u00e0 di N\u00e0zaret, sal\u00ec in Giudea alla citt\u00e0 di Davide chiamata Betlemme: egli apparteneva infatti alla casa e alla famiglia di Davide. Doveva farsi censire insieme a Maria, sua sposa, che era incinta. (Luca, 2:1-5)Ci sono numerosi problemi nel racconto di Luca: esso afferma che Ges\u00f9 nacque nel periodo finale del regno di Erode il Grande, ma il censimento di Quirinio avvenne nel 6 d.C., mentre Erode mor\u00ec nel 4 a.C., nove anni prima. Peraltro, tale censimento riguard\u00f2 soltanto la Giudea e non la Galilea, che era invece governata dall'etnarca Erode Antipa e non sotto il diretto controllo romano.\nCi furono effettivamente tre censimenti di tutto l'Impero durante il regno di Augusto (28 a.C, 8 a.C. e 14 d.C.), ma nessuno di essi avvenne mentre Quirinio era Legato della Siria, i censimenti romani non rendevano necessario viaggiare nelle citt\u00e0 dei propri antenati distanti e, in ogni caso, nessuno di questi censimenti avrebbe riguardato Maria e Giuseppe, che vivevano nel Regno Erodiano di Giudea, che non era sotto il diretto controllo romano, all'epoca.\nIl primo studioso a denunciare queste contraddizioni fu il teologo tedesco David Friedrich Strau\u00df, esponente della Scuola di Tubinga e pioniere della critica storica: nel suo libro del 1835 \"Das Leben Jesu, kritisch bearbeitet\" (\"La vita di Ges\u00f9 o Esame critico della sua storia\"), Strau\u00df analizz\u00f2 attentamente ogni possibile contraddizione alla controversia e giunse alla conclusione che il racconto lucano era in errore. Oggi tale punto di vista \u00e8 condiviso dalla maggioranza degli studiosi, cristiani e laici in egual misura.\nNonostante ci\u00f2, una minoranza di studiosi sostiene che Quirinio possa avere avuto un precedente, e non storicamente attestato, mandato come Legato della Siria, od un qualche altro incarico che possa averlo coinvolto nella gestione della Giudea durante il regno di Erode, o che il passaggio andrebbe interpretato in altro modo. Secondo gli studiosi della Scuola esegetica di Madrid, per esempio, il passo lucano andrebbe tradotto come \"questo censimento fu \"prima di quello fatto quando Quirinio era governatore della Siria\"\"."}
{"id": "471947", "revid": "767487", "url": "https://it.wikipedia.org/wiki?curid=471947", "title": "Anuqet", "text": "Anuqet \u00e8 una divinit\u00e0 egizia, appartenente alla religione dell'antico Egitto.\nDescrizione.\nAnuqet viene raffigurata come una giovane donna con un'alta corona di piume, uno scettro ed un ankh sulla sua sommit\u00e0. .\nA lei sacre la gazzella, la piume e la freccia . \nVerso la fine del Nuovo Regno viene associata, anche, alla fertilit\u00e0, all'allattamento ed al desiderio, rappresentata da simboli sessuali come la \"vulva\"..\nCulto.\nAnuqet formava con sua sorella Satet ed il dio Khnum la cosiddetta \"triade di Elefantina\", considerata protettrice delle acque del Nilo, delle cataratte e della Nubia settentrionale. \nAnuqet compariva, anche, nelle rappresentazioni funebri insieme a Tueret, divinit\u00e0 rappresentante i canneti del delta del Nilo, simboleggiando i deserti del sud. In tale rappresentazione le due dee racchiudevano l'intera vallata del Nilo (nella parte che costituisce l'Egitto).\nCerimonie.\nIl festival del culto di Elefantina si teneva durante Shemu la stagione del raccolto, tra maggio e settembre. Le festivit\u00e0 si prolungavano per alcuni giorni in cui processioni, preziose offerte e copiosi banchetti a base di pesce ne erano i protagonisti. \nTempli.\nSull'isola di Elefantina:\nSull'isola di Sehel: "}
{"id": "471948", "revid": "63760", "url": "https://it.wikipedia.org/wiki?curid=471948", "title": "W. H. Auden", "text": ""}
{"id": "471949", "revid": "22475", "url": "https://it.wikipedia.org/wiki?curid=471949", "title": "Monetazione genovese", "text": "La zecca di Genova produsse monete in vari tagli dal 1139 fino al 1814\nDopo questa data la Repubblica fu incorporata nello Stato sabaudo; la zecca rimase in funzione emettendo monete dei Savoia fino al 1860 quando fu chiusa definitivamente.\nL'inizio.\nAgli inizi del XII secolo, a differenza di altre importanti citt\u00e0 italiane, Genova ancora non batteva una moneta propria, nonostante il ruolo gi\u00e0 significativo, specie nella Prima crociata. A Genova circolavano monete di altre citt\u00e0 come ad esempio il pavese, un denaro imperiale coniato a Pavia gi\u00e0 dal 962\nCVNRADI REX.\nNel 1138 una delegazione genovese si rec\u00f2 a Norimberga e venne ricevuta da Corrado III che era stato appena eletto \"Rex Romanorum\" ed era in attesa di essere nominato Imperatore. Della delegazione faceva parte anche Caffaro, che scrisse i fatti nei suoi annali. Corrado concesse ai Genovesi il privilegio di battere moneta, dando loro un apposito diploma, probabilmente avendo ricevuto qualche forma di compenso. Poco dopo concesse lo stesso privilegio anche ad Asti e Piacenza. Per la cronaca Corrado non fu mai incoronato Imperatore e continu\u00f2 a fregiarsi del titolo di \"Re dei Romani\" fino alla morte.\nDunque i Genovesi aprirono la loro zecca presso San Lorenzo ed incominciarono a coniare le loro monete.\nDenaro.\nIn questo periodo in Europa il sistema monetario era quello creato da Carlo Magno con la sua riforma monetaria, che prevedeva una \"libra\" (o \"lira\") d'argento divisa in 20 soldi o 240 denari.\nLa lira era solamente una unit\u00e0 di conto cui non corrispondeva una moneta reale. Anche il soldo era al momento un'unit\u00e0 di conto. L'unica moneta realmente circolante era il denaro ed appunto questa moneta fu emessa dalla zecca di Genova.\nEra una monetina d'argento delle dimensioni del centesimo di Euro. Al tempo di Carlo Magno pesava circa 1,7 g al titolo ca. 950/1000. Al tempo di Ottone II gi\u00e0 era arrivato ad 1,2 g al 700/1000.\nQuando Genova cominci\u00f2 ad emettere il denaro si trattava di una monetina di 17\u00a0mm di diametro e del peso di 1,06 grammo al titolo di 333/1000. Dopo il 1398 arriver\u00e0 ad 0,215 grammi e 15 millimetri con un titolo di 958/1000.\nPoco dopo fu emessa anche la \"medaglia\" una monetina ancora pi\u00f9 piccola dal valore di mezzo denaro, di ca. 0,4 grammi e 12\u00a0mm.\nGli ultimi denari genovesi d'argento furono emessi da Simone Boccanegra (1339-1344).\nIANVA.\nI tipi del denaro genovese hanno alcune caratteristiche che rimasero costanti per 5 secoli:\n\"Ianua\" in latino era il nome della citt\u00e0 e contemporaneamente significa \"porta\". Per questo motivo alcuni interpretano il disegno come una porta delle mura cittadine.\nQuartaro.\nTra il XII ed il XIII secolo fu emessa anche un'altra moneta, il quartaro, dal valore di un quarto di denaro. \u00c8 una moneta molto piccola con un titolo di argento intorno al 20/1000. Ha in diametro di ca. 15\u00a0mm e reca al rovescio la croce patente ed intorno il nome dell'imperatore senza per\u00f2 il cerchio di perline che isoli il nome dalla croce. Di conseguenza le lettere (\"CV RA DR EX\") sono intercalate ai bracci della croce.\nIl dritto, in un primo periodo vedeva il castello genovese e la scritta \"Q. IANVA\". In seguito, prima della met\u00e0 del XIII secolo si decise di mettere il grifone. Intorno, caso eccezionale nella numismatica medioevale, l'indicazione del valore della moneta (\"QVARTARO\").\nGrosso.\nVerso il 1172 la zecca cominci\u00f2 ad emettere un grosso da quattro denari.\nI tipi erano quelli del denaro, il diametro era intorno ai 20\u00a0mm ed il peso circa 1,4 grammi, al titolo di 958/1000. Le misure leggermente aumentate permisero anche una miglior qualit\u00e0 del disegno.\nPoco dopo, nel 1217, fu emesso anche un grosso da 6 denari, cio\u00e8 mezzo soldo. Il peso era di 1,6 g mentre il diametro era di 21\u00a0mm.\nOro.\nNel 1252 Genova cominci\u00f2 a battere il \"Genovino d'oro\", quasi contemporaneamente alla prima emissione del fiorino a Firenze, probabilmente anche prima.\nAveva lo stesso peso (3,535 g) e titolo (24 K) della moneta fiorentina; il diametro era di circa 20\u00a0mm.\nFu battuto fino al 1415, quando il genovino aument\u00f2 di peso (3,562) e cambi\u00f2 il proprio nome, prendendo quello di ducato.\nAl dritto aveva la solita porta del castello, \"+ I A N U A\" ed al rovescio la croce patente ed intorno \"+CVNRADVS REX\".\nQuasi contemporaneamente al genovino la zecca coni\u00f2 altre due piccole monete d'oro: l\"'ottavino\" e la \"quartarola\".\nL'ottavino era una moneta molto piccola: 10\u00a0mm di diametro e 0,42 - 0,43 grammi di peso. Lo spazio a disposizione era poco, quindi mancano i cerchi di perline e la scritta circolare. Ai lati del castello c'erano \"C\" - \"V\", le prime lettere del nome dell'imperatore, mentre nei cantoni della croce le lettere \"I A N V\".\nLa quartarola pesava 0,88 con un diametro di ca. 12 millimetri. Il valore delle due monete, come da nome, era di un ottavo ed un quarto di genovino.\nSecondo Edoardo Martinori sarebbero state emesse verso il 1339 mentre autori pi\u00f9 recenti credono che siano precedenti, anche se di poco, al genovino.\nLa quartarola era importante perch\u00e9 aveva lo stesso valore del tar\u00ec, una moneta d'oro di origine araba che era battuta anche nell'Italia meridionale dagli inizi del X secolo e che era particolarmente usata nei traffici con il Mar Mediterraneo orientale; valeva un quarto di solido cio\u00e8 0,88 g.\nRiepilogo.\nLe monete emesse in questo primo periodo sono:\nNuove legende.\nSubito dopo la prima emissione del genovino le monete genovesi subirono una serie di cambiamenti.\nLa legenda \"IANVA\" divenne in quel momento \"CIVITAS IANVA\". Nel genovino intorno alla croce ed al castello fu messa una cornice costituita da sei lobi inserita dentro al cerchio perlinato.\nContemporaneamente il grosso aument\u00f2 il suo valore ed fece la sua comparsa la \"petachina\" una frazione del grosso, di mistura. Fu battuta con maggior frequenza a partire dalla met\u00e0 del XIV secolo da Genova e dall'altra importante zecca ligure, la zecca di Savona. Pi\u00f9 rardi prese il valore del sesino da 6 denari.\nIn seguito, verso il 1280, la legenda divenne \"IANVA QVAM DEVS PROTEGAT\" e la cornice fu trasformata a otto lobi. Oltre alla cornice sono presenti altri ornamenti: stelline, rosette ed altro.\nSecondo periodo: Dogi a vita (1339 - 1528).\nDopo il 1339, con Simone Boccanegra, il primo dei dogi a vita, si inizi\u00f2 a mettere l'indicazione del Doge di Genova con la scritta \"+ DVX IANVENSIVM PRIMVS\" (primo doge dei genovesi).\nStranamente non venne indicato il nome del doge in carica ma la sua posizione nella sequenza dei dogi: primo, secondo etc.\nSempre al dogato di Simon Boccanegra si fa risalire la coniazione della \"terzarola\", una moneta d'oro che pesava ca. 1,055 grammi e valeva un terzo di genovino.\nDucato.\nIntorno al 1415 la moneta d'oro aument\u00f2 il suo peso e perse il nome di genovino.\nPassando da 3,535 g a 3,562 prese il nome di ducato.\nTestone.\nDal 1488 al 1494 fu signore di Genova Gian Galeazzo Maria Sforza, duca di Milano.\nSotto la sua signoria venne coniato per la prima volta a Genova il testone da 20 soldi o \"lira genovese\", moneta che pu\u00f2 essere considerata come la prima lira genovese realmente coniata. I primi testoni avevano cominciato a circolare in Italia intorno al 1474, coniati a Milano da Galeazzo Maria Sforza, padre di Gian Galeazzo.\n\u00c8 una moneta di 30\u00a0mm e di 13 g d'argento al 958%.\nNota: ancora fino agli anni novanta a Genova e talvolta a Milano si usava indicare con il termine \"testone\" la banconota da centomila lire.\nLo scudo del sole.\nNel 1507 signore di Genova divenne per la seconda volta il re di Francia Ludovico XII. Sotto la sua signoria il ducato venne sostituito dall'\"\u00e9cu au soleil\", che fu coniato fino al 1540.\nEra una moneta con caratteristiche francesi e le emissioni di Luigi ruppero completamente la tradizione genovese:\nIn seguito, con il ritorno dei Dogi a vita, la denominazione fu mantenuta ma tornarono i tipi tradizionali delle monete Genovesi, croce e castello, ma con il sole sopra al castello.\nRiepilogo.\nLe monete emesse in questo secondo periodo sono:\nDopo il 1400 ca.:\nTerzo periodo: Dogi Biennali (1528 - 1797).\nPrima fase.\nDal 15 settembre del 1528 all'11 ottobre dello stesso anno ci fu il Governo dei dodici Riformatori di Libert\u00e0, che ridisegnano la struttura costituzionale dello stato.\nDurante il loro breve governo emisero due piccole monete di mistura, una da \"due soldi\" ed un \"soldino\". Entrambe recano la legenda \"LIBERTAS GENVENSIVM\". Rimase sempre, al rovescio, l'indicazione dell'imperatore Corrado.\nIn seguito alla riforma la durata in carica dei Dogi divenne biennale. Questa organizzazione rimase in funzione fino al 1798, quando Genova fu occupata dalle truppe repubblicane francesi.\nIl cambiamento costituzionale \u00e8 evidenziato dalla variazione della legenda: \"DVX ET GVBERNATOR REIPVBLICAE GENVENSIS\". Questa legenda, con le sue variazioni, sar\u00e0 presente fino alla caduta della Repubblica di Genova.\nFino al 1541 le monete principali emesse furono:\nSeconda fase: \"la data\".\nNel 1541 la repubblica inizi\u00f2 a porre la data sulle monete d'oro e dal 1554 la data venne posta anche sulle monete d'argento e dal 1556 su quelle di mistura.\nCon l'eccezione del testone della benedizione, i tipi rimangono sempre quelli del \"castello genovese\" e della croce. Rimane l'indicazione dell'imperatore Corrado. Alcune monete, come le 10 e le 25 doppie d'oro o i 4 scudi d'argento hanno un modulo molto grande e gli incisori poterono apporre alcune variazioni: agli angoli della croce furono rappresentati dei cherubini.\nLo scudo e la doppia.\nAllo scudo si affianc\u00f2 la moneta da due scudi, denominata doppia. Con il tempo lo scudo cambi\u00f2 nome e prese quello di \"Mezza doppia\". Dopo la doppia ci fu la quadrupla, le 10 doppie, illustrata sotto, fino alla moneta da 25 doppie del 1636.\nIl testone della benedizione.\nNel 1554 apparve un nuovo tipo: il testone della benedizione. La moneta presenta da un lato la croce sovrapposta al castello genovese e dall'altra Cristo benedicente il doge inginocchiato che tiene lo stendardo con la croce di San Giorgio. Il tipo riprende la rappresentazione degli zecchini di Venezia. Dopo qualche anno anche la croce divenne particolarmente elaborata fino ad essere sostituita da uno scudo coronato ovale con la croce di san Giorgio, sostenuto ai lati da due grifoni.\nTra il 1541 ed il 1636 le monete principali sono:\nTerza fase: \"la Madonna\".\nNel 1638 la zecca della Serenissima Repubblica di Genova cambi\u00f2 completamente la sua monetazione:\nL'altro e pi\u00f9 notevole cambiamento \u00e8 la definitiva sparizione del nome dell'imperatore Corrado, re dei Romani, che aveva accompagnato le monete genovesi, per pi\u00f9 di 5 secoli, dal lontano 1139.\nIl nuovo dritto celebrava la elevazione della Madonna a \"Regina di Genova\". La Madonna assumeva questo nuovo ruolo per confermare l'acquisizione della Corsica da parte della repubblica.\nQuesti cambiamenti dovevano sottolineare la sovranit\u00e0 propria della repubblica.\nLe monete pi\u00f9 importanti emesse nel 1600 sono:\nI multipli dello \"\"scudo largo\" (1612 - 1637), da 1-1/2, 2 e 4 scudi hanno la caratteristica di avere tutti lo stesso diametro da 60\u00a0mm. L'aumento del peso \u00e8 compensato tramite l'aumento dello spessore. I pesi sono:\nIl diametro dello scudo (38 g) e delle sue frazioni (1/2, 1/4 e 1/8 di scudo) \u00e8 invece inferiore e decrescente.\nLo \"scudo stretto\"\" fu coniato fino al 1725. Dal 1676 furono coniati al torchio e recano sul bordo la scritta \u201c\u201d, che serviva a scoraggiare la tosatura. Il diametro delle monete \u00e8 legato al loro peso e valore. La moneta da uno scudo pesava 38 g ed aveva un diametro di 45\u00a0mm.\nIl \"luigino\" era una moneta in mistura che imitava una moneta coniata in Francia, il \"petit louis\". A Genova fu battuta tra il 1666 ed il 1669 per commerciare con il Levante. Pesava ca. 2 g al 250/1000. Furono usati vari nomi (Ligurino, Gianuino, Giustino, Giorgino) che derivano dai tipi usati. Nel Ligurino al dritto era rappresentata la Liguria. Il Gianuino o \"Ianuino\" recava al dritto una testa bifronte, maschio barbuto da una parte e donna dall'altra, nel Giorgino era rappresentato San Giorgio a cavallo e nel Giustino la Giustizia seduta con la bilancia. Al rovescio tutti i tipi recavano lo stemma cittadino affiancato dai grifi con . Furono battuti anche Giorgini, Giustini etc. \"Ianuino\" o \"Januino\" era stato anche il nome che nel Medioevo veniva dato al denaro di Genova.\nLuigini furono coniati in molte zecche feudali della Liguria: Loano, Ronco, Seborga, Torriglia, Arquata, Tassarolo, Vergagni (nel comune di Mongiardino Ligure). Furono anche emessi in Lunigiana a Fosdinovo.\nIl \"Tallero per il Levante\" \u00e8 una moneta emessa nel 1677 con al dritto lo stemma civico ed al rovescio un grifone che tiene un cartiglio con scritte in arabo. Sono noti solo tre esemplari.\nIl Reale fu emesso nel 1666 assieme ai suoi multipli da 8, 4 e due reali. Al diritto \u00e8 rappresentato San Giorgio a cavallo che trafigge il drago. Al rovescio uno scudo coronato con la scritta \"Libertas\" tra rami di palma e alloro; intorno DVX * ET * GVB * * REIP * GENV * e la data. Sono monete d'argento al 913/1000. La moneta da un reale pesa 3,10 g con un diametro di 25\u00a0mm ca. \u00c8 opinione corrente che siano stati emessi per conto del Banco di San Giorgio.\nDal 1676 a Genova si incominci\u00f2 a usare il tornio ed il \"terzo conio\", che permise di porre una scritta sul bordo ed evitare cos\u00ec il fenomeno della tosatura. Tra le prime monete coniate in questo modo gli scudi d'argento.\nLe monete pi\u00f9 importanti emesse nel 1700 sono:\nLa moneta da un terzo di madonnina (6 soldi e 8 denari) pesava 1,45 g ed era detta anche \"seino\". Il seino \u00e8 famoso per la tassa generale da due seini che nel 1715 Genova introdusse in Corsica e che fece scattare la rivolta del 1729.\nAlla met\u00e0 del Settecento si ebbe una semplificazione della monetazione genovese. Il fenomeno \u00e8 presente in diversi altri paesi europei.\nSi ritorn\u00f2 alla lira genovese divisa in 20 soldi o 240 denari, secondo il sistema monetario di Carlo Magno della fine del IX secolo.\nAlcune monete ebbero comunque un nome proprio.\nLa \"Genovina\", la moneta d'oro da 100 lire, fu battuta dal 1758 con le frazioni da 50, 25 e 12.5 lire. Ci fu anche la genovina da 96 lire con le frazioni da 48, 24 e 12 lire.\nLa \"Parpagliola\" fu introdotta nella prima met\u00e0 del XVIII secolo ed era il nome di una moneta di mistura, coniata in Provenza nei secoli XIV e XV. Valeva 2 soldi, cio\u00e8 1/10 di lira.\nPer terminare la lira genovese, che intorno al 1670 pesava 5,20 g a met\u00e0 del Settecento pesava 4,57 g.\nLa fine della repubblica.\nAlla fine della repubblica la lira era pari a 3,69824 grammi d'argento fino, ossia 0,239 grammi d'oro fino. Nel 1793, poco prima della fine della repubblica, fu emessa la nuova, ed ultima, monetazione che comprendeva 11 denominazioni: 4 d'oro, 4 d'argento, 2 in mistura ed una in rame.\nL'unit\u00e0 era la lira genovese, divisa in 20 soldi, ogni soldi diviso in 12 denari, che era l'organizzazione risalente alla monetazione carolingia.\nLe monete d'oro erano al 909,5/1000 e comprendevano i pezzi da 96, 48, 24 e 12 lire. Il peso, arrotondato, era rispettivamente di 25,2; 12,6; 6,3 e 3,2 grammi.\nLe monete d'argento erano all'889/1000 e comprendevano i pezzi da 8, 4, 2 ed 1 lira. Il peso arrotondato, era rispettivamente di 33,3; 16,6; 8,3 e 4,16 grammi.\nCompletavano la monetazione genovese una moneta da 10 soldi, cio\u00e8 mezza lira, una da 8 ed una da 4 denari. Le prime due erano in mistura e l'ultima solo di rame. Tutte e tre recavano al diritto uno stemma ovale coronato ed al rovescio l'indicazione del valore. La moneta da 8 denari, come da tradizione, recava l'immagine della Madonna. La moneta da 4 denari era quasi uguale a quelle emesse negli anni precedenti.\nIl 13 giugno a seguito della rivolta giacobina del 22 maggio, sostenuta dalla Francia, la Repubblica di Genova cessa di esistere e nasce la Repubblica Ligure.\nRepubblica ligure (1798 - 1805).\nLa nuova repubblica fu creata da Napoleone Bonaparte, in seguito agli accordi di Mombello, dopo l'occupazione delle truppe repubblicane francesi. Dur\u00f2 fino al 9 giugno del 1805, quando la Liguria divent\u00f2 parte integrante dell'Impero francese. Le monete emesse ricalcano nei valori la monetazione precedente: nell'oro pur mantenendo i pesi precedenti aument\u00f2 il titolo che passa dal 909,5 al 916/1000. Per l'argento furono mantenuti titolo e peso, ma si riscontra una leggera diminuzione del diametro delle monete, fenomeno tipico del passaggio dalla monetazione moderna a quella contemporanea.\nFurono emesse monete d'oro al 916/1000 da 96, 48, 24 e 12 lire.\nLe monete d'argento avevano il valore di 8, 4, 2 ed una lira. Erano all'889/1000.\nFurono anche emesse una moneta di mistura da 10 soldi ed una da tre denari di rame.\nNapoleone (1805-1814).\nIl 9 giugno del 1805 la Liguria fu annessa all'Impero Francese. Furono coniate monete dell'impero francese nel 1813 e 1814. Segno di zecca \u00e8 \"CL\" ed un'imbarcazione con la bandiera. Il direttore della zecca \u00e8 Podest\u00e0.\nLe moneta battute sono:\nIl tipo al dritto \u00e8 la testa laureata di Napoleone con intorno la scritta .\nAl rovescio l'indicazione del valore, in francese, tra due rami d'alloro. Intorno ed i simboli della zecca.\nRepubblica genovese.\nIl 26 aprile del 1814 fu costituita la Repubblica genovese, ma ebbe vita breve perch\u00e9 in base alle decisioni del Congresso di Vienna il territorio delle Repubblica fu annesso al Regno di Sardegna.\nFurono battute quattro valori datati 1814. Al diritto presentavano lo stemma coronato con la croce di San Giorgio.\nStato sabaudo.\nAl congresso di Vienna, nel 1815, la Liguria fu assegnata allo Stato sabaudo. La zecca di Genova nel 1824, sotto Carlo Felice, riprese a lavorare per il nuovo stato e furono coniate monete fino al 1860. Il marchio di zecca era l'ancoretta. Nel 1861 la zecca fu chiusa assieme a quelle di Firenze e Bologna."}
{"id": "471950", "revid": "86599", "url": "https://it.wikipedia.org/wiki?curid=471950", "title": "Cratere Zeno", "text": ""}
{"id": "471953", "revid": "45891", "url": "https://it.wikipedia.org/wiki?curid=471953", "title": "Divisione nucleare", "text": ""}
{"id": "471954", "revid": "1592097", "url": "https://it.wikipedia.org/wiki?curid=471954", "title": "Emilia Lepida", "text": "Emilia Lepida (Latino: \"Aemilia Lepida\") \u00e8 il nome utilizzato da molte donne romane appartenenti al ramo Lepido della gens Emilia. La prima donna con questo ad essere conosciuta \u00e8 la fidanzata di Catone minore.\nEmilia Lepida, moglie di Metello Scipione.\nEmilia Lepida, nata nel I secolo a.C., era figlia di Mamerco Emilio Lepido Liviano. Lepida fu fidanzata da giovane a Metello Scipione ma in seguito questi la respinse. Allora Lepida fu fatta fidanzare con il giovane Catone minore, che la stava per sposare. Per\u00f2 Metello cambi\u00f2 nuovamente idea e, essendo di famiglia pi\u00f9 potente di quella di Catone, fece sciogliere il fidanzamento tra i due e spos\u00f2 Lepida.\nDa Metello Scipione Lepida ebbe dei figli ma l'unica conosciuta \u00e8 Cornelia Metella, nata nel 73 a.C., che divent\u00f2 moglie di Publio Licinio Crasso ed in seguito di Gneo Pompeo Magno.\nEmilia Lepida, moglie di Lucio Cornelio Silla Fausto.\nEmilia Lepida fu moglie dell'augure Lucio Cornelio Silla, discendente del dittatore romano omonimo. La coppia ebbe almeno due figli: Fausto Cornelio Silla, console suffetto nel 31 e Lucio Cornelio Silla Magno. Fausto si spos\u00f2 con Domizia Lepida e da lei ebbe un figlio chiamato anche lui Fausto\nEmilia Lepida, moglie di Gneo Domizio Enobarbo.\nEmilia Lepida fu probabilmente il nome della moglie di Gneo Domizio Enobarbo, console del 32 a.C. Infatti la nipote di Enobarbo, Domizia Lepida, prese il \"cognomen\" in onore della nonna. Da Enobarbo Lepida ebbe un solo figlio, Lucio, she spos\u00f2 Antonia maggiore. I due ebbero tre figli: Domizia maggiore, Gneo Domizio Enobarbo e Domizia Lepida. Lepida mor\u00ec prima del 31 a.C.\nEmilia Lepida, moglie di Marco Giunio Silano Torquato.\nEmilia Lepida era figlia di Lucio Emilio Paolo, console nell'1, e Giulia minore. Fu la prima bisnipote di Augusto e venne fidanzata a Tiberio Claudio Druso, il futuro imperatore Claudio. Il fidanzamento fu per\u00f2 sciolto e Lepida spos\u00f2 Marco Giunio Silano Torquato.\nEmilia Lepida, moglie di Publio Sulpicio Quirino.\nEmilia Lepida era la figlia di Marco Emilio Lepido minore. Ha sposato il ricco governatore romano Publio Sulpicio Quirinio. Da giovane era fidanzata dell'erede di Augusto, Lucio Cesare. Nel 20 fu accusata di adulterio, avvelenamento, consultazione di astrologi, falso nel pretendere il figlio dell'ex marito e tentativo di avvelenare quest'ultimo. fu sempre difesa dal fratello Manio. Fu processata da Tiberio, trovata colpevole e condannata all'esilio. \nEmilia Lepida, moglie di Druso Cesare.\nEmilia Lepida (morta nel 36) era la figlia di Marco Emilio Lepido, console nel 6 e nipote del console Lucio Emilio Paolo. Nonostante la condanna a morte di suo zio, grazie al rango elevato di suo padre all'interno del Senato, spos\u00f2 il suo cugino di secondo grado Druso Cesare. Tacito riferisce che durante il loro matrimonio \"aveva perseguito il marito con accuse incessanti \". Nel 36, fu accusata di adulterio insieme ad una schiava e si suicid\u00f2, \"in quanto non vi era alcun dubbio circa la sua colpevolezza\" (Tacito, \"Annales\", 6,40).\nEmilia Lepida, moglie di Galba.\nEmilia Lepida era figlia di Manio Emilio Lepido, console nell'11. Questa Emilia Lepida viene di solito identificato con Lepida, moglie dell'imperatore romano Galba. La coppia ebbe due figli prima della sua morte. Mor\u00ec relativamente giovane come i suoi figli. Galba non si rispos\u00f2 mai.\nQuando Lepida era in vita, Agrippina minore (allora vedova, dopo la morte di Gneo Domizio Enobarbo) cerc\u00f2 di fare delle avance spudorate a Galba, che era devoto a sua moglie e quindi completamente disinteressato. In una occasione la madre di Lepida diede pubblicamente ad Agrippina minore uno schiaffo in faccia."}
{"id": "471955", "revid": "768068", "url": "https://it.wikipedia.org/wiki?curid=471955", "title": "Ichthys", "text": "Il termine ichthys (nella grafia greca del tempo \u0399\u03a7\u0398\u03a5\u03a3 oppure anche \u0399\u03a7\u0398\u03a5\u03f9 con la sigma lunata) \u00e8 la traslitterazione in caratteri latini della parola , ed \u00e8 un acronimo usato dai primi cristiani per indicare Ges\u00f9 Cristo. Per questo motivo il simbolo del pesce era molto comune nelle catacombe di Roma.\nSimbolo.\nIl simbolo viene oggi spesso stilizzato con due archi che si intersecano tra loro, e che dal lato destro termina con un prolungamento degli archi oltre il punto di intersezione, in modo tale da ricordare la forma di un pesce: \u00e8 quindi un pesce stilizzato, formato da due curve che partono da uno stesso punto, a sinistra (la \"testa\"), e che si incrociano quindi sulla destra (la \"coda\").\nSignificato.\n\u0399\u03a7\u0398\u03a5\u03a3 (ichthys) \u00e8 un acronimo/acrostico che sta per \"\" (I\u0113sous Christos, Theou Yios, S\u014dt\u0113r), che si traduce in italiano:\nLa frase dell'acronimo, quasi completa, \u00e8 pronunciata da Pietro prima che Ges\u00f9 gli affidi la Chiesa:\nL'associazione di Ges\u00f9 con l'immagine di un pesce non \u00e8 incongrua, visto il ruolo salvifico che un pesce svolge sia nel Libro di Giona sia nel Libro di Tobia. Nel Nuovo Testamento, poi, i pesci sono associati al pane nel racconto della moltiplicazione dei pani e dei pesci. Per questo motivo in alcune figurazioni del banchetto eucaristico dell'Ultima Cena, il pesce viene sostituito al pane proprio per ricordare che il pane eucaristico \u00e8 Ges\u00f9 stesso. Questa simbologia \u00e8 visibile per esempio in un affresco all'interno delle catacombe di San Callisto.\nForse le comunit\u00e0 cristiane adottarono questo simbolo anche per rievocare il brano evangelico in cui Ges\u00f9 si rivolge a Simone dicendogli \u00ab\u00bb: \"Non temere; d'ora in poi sarai pescatore di uomini\" (Lc ).\nCome ci rivela Agostino d'Ippona ne \"La citt\u00e0 di Dio\", inoltre, l'acronimo \u1f38\u03c7\u03b8\u03cd\u03c2 corrisponde a un testo greco, composto esattamente da 27 lettere, numero pari a 3 x 3 x 3 e simbolo del divino: Agostino scrisse che gli unici due numeri contabili nella realt\u00e0 trascendente di Dio e del Paradiso, sono il numero 1 e il numero 3, perch\u00e9 relativi all'Unit\u00e0 e Trinit\u00e0 di Dio.\nStoria.\nLa simbologia cristiana del tempo della Persecuzione dei cristiani nell'Impero romano (I-IV secolo) \u00e8 molto ricca. A causa della diffidenza di cui erano oggetto da parte delle autorit\u00e0 Imperiali, i seguaci di Ges\u00f9 sentirono l'esigenza di inventare nuovi sistemi di riconoscimento che sancissero la loro appartenenza alla comunit\u00e0 senza destare sospetti tra i pagani. Risalgono a questo periodo, tra gli altri, i noti simboli del chi-rho e dell'\u00e0ncora.\nIn particolare, l\"ichth\u00fds\" \u00e8 uno dei pi\u00f9 antichi simboli cristiani giunti fino a noi. Veniva presumibilmente adoperato come segno di riconoscimento, noto fra i cristiani e non ai loro persecutori romani: quando un cristiano incontrava uno sconosciuto di cui aveva bisogno di conoscere la lealt\u00e0, tracciava nella sabbia uno degli archi che compongono l'ichth\u00fds. Se l'altro completava il segno, i due individui si riconoscevano come seguaci di Cristo e sapevano di potersi fidare l'uno dell'altro. Il simbolo era disegnato anche sulle porte di casa delle famiglie cristiane.\nIl pesce \u00e8 stato interpretato dalla psicologia quale archetipo di una profonda verit\u00e0, che si trova intrappolata e nascosta sotto l'acqua, e riesce a giungere alla luce: una verit\u00e0 che in un primo momento brilla senza essere rivelata, e che il pescatore deve ottenere per sfamare se stesso.\nUn'altra interpretazione e uso del simbolo deriva dalle condizioni astrologiche dell'\"et\u00e0 dei pesci\", poich\u00e9 la congiunzione Aurea di Giove e Saturno ebbe luogo nell'anno 7 a.C., per tre volte nel segno dei pesci nello zodiaco.\nPreghiera al Cuore di Ges\u00f9.\nIn Grecia e nell'est Europa, il simbolo del pesce \u00e8 inesistente, ma la \"Preghiera del Cuore\", chiamata anche la \"Preghiera di Ges\u00f9\", riporta nella sua forma greca l'acrostico \"Ichthus\", richiamato in tutte le sue iniziali e parole: \u00abSignore, Ges\u00f9 Cristo, figlio di Dio, abbi piet\u00e0 di me, peccatore\u00bb \u00abGes\u00f9, Salvami... Ges\u00f9 Cristo, abbi piet\u00e0, Salva... Ges\u00f9, salvami... Ges\u00f9, mio Dio\u00bb\nLa Chiesa di Roma, al tempo dei Martiri di Nerone, fu cos\u00ec in grado di adottare il simbolo del pesce fino al IV secolo in queste cinque lettere greche, mentre l'Oriente lo adott\u00f2 di fatto nella forma di una preghiera celebre e diffusa. Il simbolo \"Ichthus\" divenne cos\u00ec il cemento dell'unit\u00e0 delle chiese cristiane.\nNella cultura di massa.\nL\"ichth\u00fds\" \u00e8 tornato in uso nei primi anni settanta del XX secolo fra diversi gruppi cristiani, principalmente negli Stati Uniti, e compare nei simboli di diverse comunit\u00e0 cristiane, tra cui per esempio la Chiesa cristiana avventista. In questo contesto, nel 1973 il simbolo \"modificato\" fu adottato dall\"Acquarius Rock Festival\" di Nimbin, in Australia.\nOggi, pu\u00f2 essere visto sotto forma di decalcomania o emblema sul retro delle automobili, oppure su ciondoli e collane come segno che il proprietario appartiene a certe confessioni cristiane. Le versioni di questo simbolo includono un Ichthys con la scritta \"Jesus\" o \"\u0399\u03a7\u0398\u03a5\u03a3\" \"al centro\", oppure semplicemente il profilo Ichthys da solo.\n\"Ichthus Music Festival\" \u00e8 una rassegna annuale di musica che si svolge a met\u00e0 giugno a Wilmore, in Kentucky. \u00c8 il pi\u00f9 antico festival di musica cristiana che si tiene negli Stati Uniti.\nIconografia.\nDi seguito se ne illustrano alcuni esempi in cui il simbolo \u00e8 accompagnato dalla scritta "}
{"id": "471960", "revid": "834", "url": "https://it.wikipedia.org/wiki?curid=471960", "title": "AmaroK", "text": ""}
{"id": "471966", "revid": "135224", "url": "https://it.wikipedia.org/wiki?curid=471966", "title": "Amiri Baraka", "text": "Biografia.\nHa studiato alla Rutgers University (l'Universit\u00e0 statale del New Jersey), alla Columbia e alla Howard University, pur senza laurearsi. Nel 1967 tuttavia divenne \"lecturer\" nella San Francisco State University e nel 1984 ebbe un incarico di professore cattedratico nella Rutgers University. Scrittore, poeta, saggista, drammaturgo e musicista, ha pubblicato numerosi libri di poesia, saggi, racconti e dischi.\nHa fondato nel 1964, la Black Arts Repertory Theatre/School (BART/S). In seguito alla morte di Malcolm X, avvenuta nel 1965, si \u00e8 convertito all'Islam, cambiando nome: separatosi dalla prima moglie, si \u00e8 trasferito ad Harlem. Nel 1967 ha sposato la poetessa afroamericana Sylvia Robinson (Amina Baraka), dalla quale ha avuto cinque figli. \u00c8 stato leader dell'organizzazione musulmana Kawaida fino alla sua \"conversione\" al marxismo, avvenuta negli anni sessanta.\nBaraka ha dichiarato di credere che dietro gli Attentati dell'11 settembre 2001 si celassero Israele e il Presidente George W. Bush, affermando che le sue notizie in merito erano desunte dalla stessa stampa statunitense e israeliana e dalla televisione giordana. Respinge l'accusa che i suoi poemi siano anti-semiti e ricorda che le sue accuse sono invece rivolte allo Stato d'Israele e non agli ebrei. La Anti-Defamation League \u00e8 stata tra quanti lo hanno criticato, denunciando i suoi poemi come anti-semiti, sebbene Baraka e i suoi difensori definiscano le sue posizioni \"anti-sioniste\". \u00c8 stato dichiarato \"Poet Laureate\" del New Jersey.\nLe opere.\nIl suo primo volume di poesie, \"Preface to a Twenty-Volume Suicide Note\" (Prefazione a una nota suicida in venti volumi), \u00e8 stato pubblicato nel 1961. Molti i saggi di critica musicale, come \"Blues People\". Insieme alla poetessa Amina Baraka ha pubblicato, nel 2003, \"The Essence of Reparations\", una raccolta di saggi sugli importanti temi del colonialismo, dell'oppressione nazionale e del razzismo."}
{"id": "471975", "revid": "131962", "url": "https://it.wikipedia.org/wiki?curid=471975", "title": "Cethego", "text": ""}
{"id": "471976", "revid": "226458", "url": "https://it.wikipedia.org/wiki?curid=471976", "title": "Retrotrascrizione", "text": "La retrotrascrizione (o trascrizione inversa) \u00e8, in biologia, la capacit\u00e0 da parte di particolari enzimi di sintetizzare una molecola di DNA a partire da RNA.\nL'enzima responsabile di questa caratteristica viene chiamato trascrittasi inversa, e deve il nome proprio al fatto che \u00e8 in grado di compiere il passaggio inverso rispetto agli altri enzimi responsabili della trascrizione, che cio\u00e8 sintetizzano RNA a partire da DNA, costituendo cos\u00ec una eccezione al dogma centrale della biologia molecolare.\nLa trascrittasi inversa (chiamata anche \"DNA polimerasi RNA-dipendente\") \u00e8 stata finora identificata nel genoma dei retrovirus (tra cui il virus dell'HIV), dai quali viene utilizzata per copiare l'informazione contenuta nel genoma retrovirale (che \u00e8 costituito da RNA) in una molecola di DNA a doppio filamento che pu\u00f2 cos\u00ec integrarsi (inserirsi) nel genoma della cellula ospite, dal quale pu\u00f2 venire poi normalmente trascritto dando origine sia alle proteine virali che al genoma virale stesso. In questo modo il virus pu\u00f2 rimanere in forma latente anche per molti anni.\nLa retrotrascrizione \u00e8 utilizzata anche in biologia molecolare in esperimenti di ingegneria genetica a partire da mRNA purificato e porta alla sintesi di DNA complementare (cDNA), normalmente privo di introni che pu\u00f2 venire utilizzato per il clonaggio e la manipolazione del gene corrispondente."}
{"id": "471979", "revid": "67476", "url": "https://it.wikipedia.org/wiki?curid=471979", "title": "Nihongo", "text": ""}
{"id": "471985", "revid": "7077", "url": "https://it.wikipedia.org/wiki?curid=471985", "title": "Credo di Atanasio", "text": ""}
{"id": "471987", "revid": "484362", "url": "https://it.wikipedia.org/wiki?curid=471987", "title": "Crateri lunari (R-S)", "text": "Segue un elenco dei crateri d'impatto lunari ufficialmente riconosciuti dall'Unione Astronomica Internazionale le cui iniziali siano R o S."}
{"id": "471989", "revid": "308552", "url": "https://it.wikipedia.org/wiki?curid=471989", "title": "Camino Franc\u00e9s", "text": "Il Camino Franc\u00e9s \u00e8 la pi\u00f9 importante e famosa strada tra quelle che compongono il Cammino di Santiago di Compostela, patrimonio dell'umanit\u00e0.\nLungo circa 775\u00a0km (non esiste una versione unica di questo percorso), inizia a Saint-Jean-Pied-de-Port, versante francese dei Pirenei, per raggiungere Santiago di Compostela, in Spagna, dopo aver attraversato le regioni Navarra, La Rioja, Castiglia e Le\u00f3n e Galizia, e le citt\u00e0 di Pamplona, Logro\u00f1o, Burgos e Le\u00f3n. Il percorso, percorribile a piedi, in bicicletta o a cavallo, \u00e8 continuamente segnato nel versante francese da segni bianco-rossi e nel versante spagnolo da frecce gialle o da piastrelle in ceramica con fondo blu e conchiglia gialla murate sulle facciate delle case o su ceppi stradali e segnali stradali.\nIl percorso si svolge principalmente su terreno sterrato, ma presenta anche brevi tratti su asfalto. Nella prima tappa del percorso si valicano i Pirenei, si prosegue nei boschi della Navarra per poi raggiungere La Rioja con le sue coltivazioni. Giunti a Burgos si attraversano gli altopiani delle mesetas fino alla citt\u00e0 di Leon. Superati i Montes de Le\u00f3n si giunge in Galizia con i suoi boschi di eucalipti. Giunti a Santiago \u00e8 possibile proseguire per raggiungere l'oceano Atlantico a Cabo Fisterra, il cui nome \u00e8 dovuto al fatto che fino alla scoperta dell\u2019America veniva considerato come l'ultima delle terre emerse a occidente.\nDecine di ostelli (chiamati \"albergues\") sono operativi lungo tutto il percorso per assicurare un letto e a volte un pasto caldo ai pellegrini a cifre modiche. Il gruppo pi\u00f9 numeroso di pellegrini stranieri che percorre questa strada proviene dall'Italia.\nPer ottenere la Compostela, il certificato che si prende una volta giunti a Santiago, bisogna percorrere almeno 120 km, partendo dalla citt\u00e0 di Sarria.\nPer ogni \u201ctappa\u201d percorsa, bisogna farsi fare uno o pi\u00f9 timbri sulla credenziale, un libretto che serve per dimostrare agli uffici della Compostela che si \u00e8 percorso almeno il tragitto necessario.\nIl percorso.\nNon esiste una divisione ufficiale in tappe del percorso: ogni pellegrino \u00e8 libero di percorrere ogni giorno la distanza che desidera in base alle proprie capacit\u00e0 fisiche.Di seguito vengono elencati i paesi e le citt\u00e0 che si trovano lungo il Cammino, con le relative distanze chilometriche."}
{"id": "471992", "revid": "14002", "url": "https://it.wikipedia.org/wiki?curid=471992", "title": "Simboli di fede", "text": ""}
{"id": "471993", "revid": "86599", "url": "https://it.wikipedia.org/wiki?curid=471993", "title": "Crateri lunari (O-Q)", "text": "Segue un elenco dei crateri d'impatto lunari ufficialmente riconosciuti dall'Unione Astronomica Internazionale le cui iniziali siano comprese tra O e Q."}
{"id": "471994", "revid": "9595", "url": "https://it.wikipedia.org/wiki?curid=471994", "title": "Camino franc\u00e9s", "text": ""}
{"id": "471995", "revid": "14002", "url": "https://it.wikipedia.org/wiki?curid=471995", "title": "Credo (religione)", "text": ""}
{"id": "471996", "revid": "86599", "url": "https://it.wikipedia.org/wiki?curid=471996", "title": "Crateri lunari (L-N)", "text": "Segue un elenco dei crateri d'impatto lunari ufficialmente riconosciuti dall'Unione Astronomica Internazionale le cui iniziali siano comprese tra L e N."}
{"id": "471997", "revid": "86599", "url": "https://it.wikipedia.org/wiki?curid=471997", "title": "Crateri lunari (G-K)", "text": "Segue un elenco dei crateri d'impatto lunari ufficialmente riconosciuti dall'Unione Astronomica Internazionale le cui iniziali siano comprese tra G e K."}
{"id": "471999", "revid": "767487", "url": "https://it.wikipedia.org/wiki?curid=471999", "title": "Vengaboys", "text": "I Vengaboys sono un gruppo europop olandese formatosi nel 1997.\nIl gruppo ha riscosso successo a livello internazionale a cavallo tra gli anni novanta e gli anni duemila con canzoni di successo come \"Up and Down\", \"We're Going to Ibiza\", \"Boom, Boom, Boom, Boom!!\" e \"We Like to Party\".\nDopo il successo di questi singoli, estratti dal loro primo disco \"The Party Album!\", il successo del gruppo \u00e8 continuato nei primi anni duemila con il loro secondo album di inediti, \"The Platinum Album\", da cui sono stati estratti altri singoli di successo come \"Shalala Lala\" e \"Uncle John from Jamaica\". Nel frattempo \u00e8 stato pubblicato anche un album di remix.\nStoria.\nIl nome prende origine da \"Nakatomi\", un cantante spagnolo facente parte del vecchio progetto del produttore, che continuava a cantare \"venga\" (dai) nelle sue canzoni. Per questo chiam\u00f2 \"Vengaboys\" il suo progetto seguente.\nTra il 1992 e il 1997 \"vengaboys\" era il nome con cui venivano chiamati due popolari DJ, \"Danski\" (Dennis van den Driesschen) e \"Delmundo\" (Wessel van Diepen), duo di gran successo sulle spiagge della Spagna (ma soprattutto di Ibiza) che giravano a bordo di un vecchio scuolabus dando vita ad improvvisati house party sulla spiaggia, che venivano spesso interrotti dall'arrivo delle autorit\u00e0.\nNell'estate del 1995 i due DJ avevano deciso di assoldare quattro giovani ballerini di diverse nazionalit\u00e0 fedelissimi partecipanti alle loro serate (Roy, Denise, Kim e Robin, due ragazzi e due ragazze) per formare un gruppo.\nCon l'andare del tempo il termine \"vengaboys\" pass\u00f2 ad identificare il gruppo di ballerini.\nIl successo europeo.\nDopo i primi due singoli, \"Parada de tettas\" e \"To Brazil!\", non di particolare successo, il gruppo ha pubblicato per l'etichetta discografica Strictly Rhythm il singolo \"Up and Down\", uscito nel dicembre del 1998, entrando nelle classifiche di numerosi paesi europei. Contemporaneamente al singolo \u00e8 stato pubblicato anche l'album di debutto del gruppo, intitolato \"The Party Album!\", che ha riscosso un notevole successo nelle classifiche europee e in particolare in Australia, Nuova Zelanda, Paesi Bassi e Regno Unito.\nIl successo dell'album \u00e8 stato supportato dagli ottimi consensi ottenuti dalle canzoni che ne sono state estratte; oltre a \"Up and Down\", infatti, hanno riscosso un ottimo successo anche \"We Like to Party! (The Vengabus)\", \"Boom, Boom, Boom, Boom!!\" e \"We're Going to Ibiza\"\nTutti e tre i singoli hanno riscosso un notevole successo nelle classifiche di tutta Europa; in Regno Unito, sia \"Boom, Boom, Boom, Boom!!\" che \"We're Going to Ibiza\" hanno raggiunto la prima posizione della classifica dei singoli, mentre \"We Like to Party! (The Vengabus)\" si \u00e8 piazzato al quarto posto, ma tutti e tre i singoli hanno riscosso successo in numerosi paesi. In particolare, \"Boom, Boom, Boom, Boom!\" ha raggiunto le prime posizioni di Paesi Bassi, Belgio, Svezia, Norvegia e Nuova Zelanda. Con questo brano, nel 2000, il gruppo ha anche partecipato, in Italia, all'annuale manifestazione musicale Festivalbar.\nL'album di remix e il secondo disco.\nCavalcando il successo del loro primo disco e dei rispettivi singoli, l'etichetta discografica ha pubblicato, nel 1999, solamente nei Paesi Bassi e in Belgio la raccolta \"Greatest Hits! Part 1\", che ha raggiunto la prima posizione proprio nella loro nazione d'origine. Nel 2000 \u00e8 stato invece pubblicato un album di remix, intitolato semplicemente \"The Remix Album!\", di minor successo rispetto ai precedenti e promosso solamente da un \"megamix\".\nNello stesso periodo il gruppo ha registrato il secondo disco, intitolato \"The Platinum Album\" e pubblicato nel marzo 2000.\nAnche questo loro secondo lavoro ha ottenuto ottimi riscontri di vendita, raggiungendo alte posizioni nelle classifiche di Nuova Zelanda, Svizzera, Austria e Paesi Bassi. Il loro secondo disco \u00e8 stato promosso da altre canzoni di successo come \"Kiss (When the Sun Don't Shine)\", nuovo successo europeo, \"Shalala Lala\", dagli ottimi risultati di vendite e \"Uncle John from Jamaica\", di minor successo e ugualmente ben conosciuto in tutta Europa.\nAltri singoli estratti da questo disco sono stati \"Cheekah Bow Bow (That Computer Song)\" e \"Forever as One\", di successo nettamente inferiore ai precedenti.\nLo scioglimento e la riformazione.\nDopo il successo di \"The Platinum Album\", il gruppo \u00e8 sparito dalle scene musicali\nSul finire del 2001 anche Denise ha deciso di lasciare il gruppo perch\u00e9 terrorizzata dall'idea di volare in seguito dell'attacco terroristico dell'11 settembre 2001. Ha cos\u00ec intrapreso una carriera da solista; durante i primi mesi del 2003 \u00e8 stato pubblicato il suo primo singolo dal nome \"Straght up\", che non ha riscosso successo.\nAll'inizio del 2002 anche \"Yorick\" ha lasciato il gruppo, essendo stato scelto per un ruolo in un musical chiamato \"Alladin\".\nI due furono sostituiti da due nuovi membri: Mark e Lilly.\nNel 2004 il gruppo indisse uno spettacolo d'addio al quale parteciparono tutti i componenti vecchi e nuovi della band. Tuttavia, dal 2007 hanno ripreso l'attivit\u00e0 dal vivo.\nNel 2019, in occasione del ventesimo anniversario del gruppo, hanno pubblicato i singoli \"Boom, Boom, Boom, Boom!! - Unplugged\" e \"We' re going to Ibiza! - Unplugged.\" \"\""}
{"id": "472000", "revid": "86599", "url": "https://it.wikipedia.org/wiki?curid=472000", "title": "Crateri lunari (C-F)", "text": "Segue un elenco dei crateri d'impatto lunari ufficialmente riconosciuti dall'Unione Astronomica Internazionale le cui iniziali siano comprese tra C e F."}
{"id": "472006", "revid": "1008732", "url": "https://it.wikipedia.org/wiki?curid=472006", "title": "Crateri lunari (A-B)", "text": "Segue un elenco dei crateri d'impatto lunari ufficialmente riconosciuti dall'Unione Astronomica Internazionale le cui iniziali siano A o B."}
{"id": "472007", "revid": "287204", "url": "https://it.wikipedia.org/wiki?curid=472007", "title": "Cristobal Acosta", "text": ""}
{"id": "472008", "revid": "838137", "url": "https://it.wikipedia.org/wiki?curid=472008", "title": "Roy Harper", "text": " Il suo stile \u00e8 caratterizzato da lunghe digressioni strumentali, da un originale uso della voce e da testi spesso bizzarri.\nBiografia.\nPrimi anni.\nDopo la prematura morte della madre, a pochi giorni di distanza dalla sua nascita, il padre e la matrigna si trasferiscono con lui a Blackpool; con la matrigna ebbe presto contrasti a causa della sua adesione al movimento religioso dei Testimoni di Geova. Il forte sentimento anti-religioso che matur\u00f2 in questi anni costituir\u00e0 uno dei temi costanti della sua produzione musicale. All'et\u00e0 di 10 anni cominci\u00f2 a suonare musica skiffle insieme al fratello maggiore, David, e ebbe i primi contatti con la musica blues. Abbandonata la scuola all'et\u00e0 di 15 anni, entr\u00f2 nella Royal Air Force. A causa della sua insofferenza per la rigida disciplina, arriv\u00f2 ad una crisi nervosa che lo port\u00f2 a subire la terapia elettroconvulsivante e, successivamente, il congedo. Harper vagabond\u00f2 per l'Europa, guadagnandosi da vivere come artista di strada, fino al 1964, quando ritorn\u00f2 in Inghilterra e prese la residenza presso il famoso club folk Les Cousins, di Londra.\nAnni sessanta.\nIl suo primo album, \"Sophisticated Beggar\", fu registrato nel 1966 dopo che fu notato e scritturato da una piccola etichetta indie, la Strike Records di Peter Richard. La casa discografica CBS Records si rese conto del suo potenziale ed incaric\u00f2 il produttore Shel Talmy per curare la realizzazione dell'album \"Come Out Fighting Ghengis Smith\", con la sua traccia \"Circle\" che dura ben 11 minuti, che segn\u00f2 un ampliamento notevole della sua fama oltre il ristretto mondo della musica folk. All'epoca fece un certo scalpore la copertina dell'album, che rappresentava un bambino appena nato con il cordone ombelicale ancora presente.\nL'album \"Folkjokeopus\" (1969) \u00e8 il complemento del precedente lavoro, con la sua versione di \"McGooghan's Blues\" della durata di 15 minuti. Sin dal maggio del 1968, Harper aveva iniziato a partecipare con regolarit\u00e0 ad una serie di concerti gratuiti che si tenevano a Londra in Hyde Park. Ci\u00f2 gli procur\u00f2 un certo seguito di pubblico nella scena underground londinese. Il suo primo tour negli Stati Uniti segu\u00ec l'uscita di \"Flat Baroque and Berserk\" nel 1970, che vedeva la partecipazione di The Nice nella traccia \"Hell's Angels\". Il suono particolare di questo album fu realizzato collegando la chitarra acustica ad un pedale wah-wah. Inoltre questo lavoro segna l'inizio della collaborazione di Harper con la casa discografica Harvest Records.\nAnni settanta.\nDopo il festival di Bath del 1970, i Led Zeppelin scrissero una canzone intitolata \"Hats Off to (Roy) Harper\", che venne inserita nell'album \"Led Zeppelin III\". Afferma Jimmy Page che il gruppo ammirava la fedelt\u00e0 e la coerenza di Harper ai suoi principi, senza cedere alle pressioni delle case discografiche. L'apprezzamento reciproco del rispettivo lavoro port\u00f2 Harper a partecipare frequentemente ai concerti dei Led Zeppelin. Infatti lungo il corso di tutta la decade vi furono collaborazioni reciproche: Harper contribu\u00ec all'album \"Physical Graffiti\" e compar\u00ec nel 1976 nel film \"The Song Remains the Same\".\nNel 1971 apparve l'album, acclamato dalla critica, \"Stormcock\", che vede la partecipazione di Jimmy Page alla chitarra (citato come \"S. Flavius Mercurius\") e con gli arrangiamenti orchestrali di David Bedford. Nel 1972 Harper debutt\u00f2 come attore nel ruolo di Mike Preston al fianco di Carol White nel film di John Mackenzie, \"I profeti delle ore corte\" (\"Made\"). La colonna sonora venne pubblicata l'anno seguente con il titolo di \"Lifemask\". Il successivo lavoro, \"Valentine\", pubblicato il giorno di S.Valentino del 1974, vede ancora la collaborazione di Jimmy Page. In corrispondenza dell'uscita Harper tenne un concerto al Rainbow Theatre di Londra, a cui parteciparono Page, Bedford e Keith Moon. A breve fu pubblicato l'album dal vivo \"Flashes from the Archives of Oblivion\".\nTra il 1975 ed il 1978 Harper trascorse lunghi periodi negli Stati Uniti d'America. L'uscita dell'album \"Wish You Were Here\" dei Pink Floyd nel 1975 vide Harper come voce solista in \"Have a Cigar\". David Gilmour restitu\u00ec il favore con una apparizione nel successivo album di Harper, \"HQ\", accompagnato da un gruppo riunito per l'occasione chiamato \"Trigger\" (Chris Spedding alla chitarra, Dave Cochran al basso, e Bill Bruford alla batteria), e con la partecipazione di John Paul Jones dai Led Zeppelin. Il singolo \"When an Old Cricketer Leaves the Crease\" tratto da quest'album rimane fino ad oggi il suo miglior successo per numero di vendite. Harper scrisse in collaborazione con Gilmour la canzone \"Short and Sweet\", che apparve nel primo album solista di quest'ultimo, pubblicato nel 1978.\nControversa fu la pubblicazione di \"Bullinamingvase\" nel 1977, a causa di un verso della canzone \"Watford Gap\" dove si criticava la qualit\u00e0 del cibo servito nella stazione di servizio che porta lo stesso nome. Harper fu costretto ad eliminarla dalle copie dell'album pubblicate nel Regno Unito, anche se nelle versioni in vendita negli Stati Uniti, ed anche in una successiva ristampa su CD, era presente. Su questo lavoro compare anche la canzone \"One of Those Days in England\", che aveva come \"backing vocals\" Paul McCartney e Linda McCartney e che divenne una 'Top 40 hit'. Nell'aprile 1978 Harper cominci\u00f2 a scrivere i testi del nuovo album dei Led Zeppelin insieme a Jimmy Page, ma il progetto venne abbandonato al rientro di Robert Plant dall'anno sabbatico che si era imposto dopo la morte del figlio Karac.\nTra il 1975 e il 1979, Harper spese una considerevole quantit\u00e0 di tempo negli Stati Uniti. Durante questo periodo Harper firm\u00f2 con la Chrysalis Records, che pubblic\u00f2 \"HQ\" con una copertina e un titolo differente (\"When an Old Cricketer Leaves the Crease\"). La Chrysalis consider\u00f2 la foto originale di copertina di Harper, dove lui camminava sull'acqua, troppo offensiva per una distribuzione Americana. Harper non fu d'accordo, ma non aveva scelta. La Chrysalis cambi\u00f2 inoltre il titolo del suo successivo album, \"Bullinamingvase\", in \"One of Those Days in England\". Nel 1979, la Chrysalis redistribu\u00ec i primi quattro album della Harvest Records, e solo uno di questi (\"Flat, Baroque and Berserk\") fu precedentemente pubblicato in America.\nPer molti degli anni settanta, Harper \u00e8 stato gestito e prodotto dalla British manager e dal produttore Peter Jenner, che inizialmente lavorava per la Blackhill Enterprises. Secondo Jenner, \"Harper \u00e8 un magnifico scrittore di canzoni, ma un po' pazzo\".\nAnni ottanta.\nNel 1980, Harper cant\u00f2 come \"backing vocal\" nella canzone \"Breathing\", contenuta nell'album \"Never for Ever\" di Kate Bush.\nL'album del 1982, \"Work of Heart\", segn\u00f2 la nascita della etichetta di Harper stesso insieme a Mark Thompson, chiamata Public Records. Durante tutto il 1984 Harper tenne una serie di concerti nel Regno Unito insieme a Jimmy Page, esibendosi con strumentazione acustica in vari festival folk. Insieme pubblicarono nel 1985 \"Whatever Happened to Jugula?\". Il bassista Tony Franklin del gruppo di Harper pi\u00f9 tardi si un\u00ec a Page nel gruppo The Firm.\nUno dei figli di Roy Harper, Nick, \u00e8 un cantautore che occasionalmente collabora con il padre, e compare (come chitarrista) in parecchi album sin dal 1985.\nAnni novanta.\nSin dal 1986 le apparizioni pubblica di Harper furono poco frequenti, anche se l'album del 1990 \"Once\" lo riport\u00f2 ad un'altra serie di importanti collaborazioni (David Gilmour e Kate Bush).\nDopo la fine del suo matrimonio nel 1992, Harper compose l'album \"Death or Glory?\". Nel 1995 cant\u00f2 nell'album \"The Edges of Twilight\" dei The Tea Party, ed anche nella canzone \"Time\" presente nel loro CD multimedia del 1996, \"Alhambra\". Nel 1998 Harper pubblic\u00f2 \"The Dream Society\", un \"concept album\" basato sulla sua vita, ed in particolar modo, la sua giovent\u00f9. Il cantante dei Jethro Tull, Ian Anderson collabor\u00f2, suonando il flauto, nella canzone \"These Fifty Years\".\nAnni duemila.\nL'album del 2000, \"The Green Man\" \u00e8 stato un lavoro completamente acustico, con l'aiuto di Jeff Martin dei The Tea Party alla chitarra ed altri strumenti.\nNel giugno 2001 Harper celebr\u00f2 il suo sessantesimo compleanno con un concerto alla Royal Festival Hall di Londra, con la partecipazione di molti ospiti. Una registrazione del concerto fu pubblicata in un doppio CD.\nNel 2003, Harper ha pubblicato \"The Passions of Great Fortune\", un libro in grande formato contenente i testi delle canzoni scritte fino a quel momento, corredate da numerose fotografie e commenti.\nNell'aprile 2005 pubblica il singolo \"The Death of God\". Questa canzone di 13 minuti \u00e8 una critica all'intervento armato in Iraq e vede la partecipazione del chitarrista Matt Churchill, che accompagna Harper anche nelle sue esibizioni dal vivo. Nel maggio 2005 pubblica \"Counter Culture\", un doppio CD che raccoglie le canzoni di 35 anni di carriera.\nAnni duemiladieci.\nIl 23 settembre 2013, a tredici anni di distanza dal precedente album di inediti \"The Green Man\", pubblica \"Man and Myth\". In due brani dell'album Pete Townshend suona la chitarra.\nRiconoscimenti.\nDopo una carriera lunga 40 anni, Harper \u00e8 stato insignito del premio Mojo Hero Award dalla redazione della rivista \"Mojo\" il 16 giugno 2005 alla Porchester Hall. La cerimonia di premiazione \u00e8 stata presentata dall'amico di lunga data Jimmy Page."}
{"id": "472011", "revid": "14002", "url": "https://it.wikipedia.org/wiki?curid=472011", "title": "Sinodo", "text": ""}
{"id": "472017", "revid": "838137", "url": "https://it.wikipedia.org/wiki?curid=472017", "title": "Salvatore Nunnari", "text": "Biografia.\nNasce a Reggio Calabria, capoluogo di provincia e sede arcivescovile, l'11 giugno 1939.\nFormazione e ministero sacerdotale.\nCompie gli studi ginnasiali nel seminario arcivescovile di Reggio Calabria e nel seminario regionale Pio XI della stessa citt\u00e0.\nIl 12 luglio 1964 \u00e8 ordinato presbitero a Reggio Calabria dall'arcivescovo Giovanni Ferro.\nFrequenta la facolt\u00e0 teologica \"Ignatianum\" della Compagnia di Ges\u00f9 di Messina e consegue con lode la licenza in teologia pastorale. Inizia ben presto anche l'attivit\u00e0 giornalistica, intesa anch'essa come servizio ai fondamenti della fede cattolica, diventando pubblicista e Consigliere Nazionale della Federazione Nazionale della Stampa Italiana per dodici anni, vicepresidente dell'Ordine dei giornalisti della Calabria e conferenziere.\nAppena dopo l'ordinazione \u00e8 nominato come vicario cooperatore nella parrocchia di santa Maria del Divin Soccorso, dove opera fino al 1975, mentre insegna anche religione nelle scuole medie statali.\nNel 1970 diventa assistente diocesano del Movimento Studenti di Azione Cattolica, dove \u00e8 impegnato fino al 1972, quando riceve l'incarico di segretario del Consiglio presbiterale dell'arcidiocesi di Reggio Calabria-Bova.\nDurante la stagione dei moti di Reggio, dal luglio del 1970 al febbraio 1972, legata alla sollevazione popolare causata dall'istituzione della Regione Calabria ed alla diatriba sul capoluogo di regione tra Reggio e Catanzaro, \u00e8 vice-parroco della parrocchia di santa Maria del Soccorso, nel quartiere di Sbarre. Insieme all'arcivescovo Giovanni Ferro, \u00e8 vicino ai giovani cattolici della comunit\u00e0 ecclesiale reggina coinvolti negli avvenimenti e svolge funzione di moderazione e invito al confronto pacifico e democratico con le autorit\u00e0 nazionali, anche attraverso una ricca produzione giornalistica.\nNel 1975 viene nominato coadiutore della parrocchia di Santa Maria del Divin Soccorso, rimanendovi fino al 1983, mentre \u00e8 anche consigliere provinciale della Coldiretti.\nNel 1983 diventa parroco della parrocchia di Santa Maria del Divin Soccorso, che guida fino al 1999, ricoprendo nel frattempo gli incarichi di presidente della Commissione per la pastorale per il lavoro e per i problemi sociali e quello di vicario episcopale per il coordinamento della pastorale diocesana.\nMinistero episcopale.\nArcivescovo di Sant'Angelo dei Lombardi-Conza-Nusco-Bisaccia.\nIl 30 gennaio 1999 papa Giovanni Paolo II lo nomina arcivescovo di Sant'Angelo dei Lombardi-Conza-Nusco-Bisaccia; succede a Mario Milano, precedentemente nominato arcivescovo, titolo personale, di Aversa. Il 20 marzo successivo riceve l'ordinazione episcopale dall'arcivescovo Vittorio Luigi Mondello, coconsacranti gli arcivescovi Serafino Sprovieri e Mario Milano. Il 1\u00ba maggio prende possesso dell'arcidiocesi.\nQui apre diverse case di accoglienza per tossicodipendenti e donne in difficolt\u00e0. Porta a termine la ricostruzione degli edifici di culto chiusi in seguito al terremoto dell'Irpinia del 1980. Vuole fortemente e promuove il restauro dell'abbazia medievale del Goleto. Si dedica al rinnovamento della realt\u00e0 ecclesiale e sociale della diocesi. Intraprende una dura battaglia morale contro le tossicodipendenze (i cosiddetti \"corrieri di morte\") e l'usura. Qui indice e celebra il primo sinodo diocesano dei giovani.\n\u00c8 anche membro della Commissione per i problemi sociali e il lavoro, la giustizia e la pace della Conferenza episcopale italiana.\nArcivescovo metropolita di Cosenza-Bisignano.\nIl 18 dicembre 2004 papa Giovanni Paolo II lo nomina arcivescovo metropolita di Cosenza-Bisignano; succede a Giuseppe Agostino, dimessosi per raggiunti limiti di et\u00e0. Il 26 febbraio 2005 prende possesso dell'arcidiocesi, nella cattedrale di Cosenza. Il 29 giugno riceve il pallio, nella basilica di San Pietro in Vaticano, da papa Benedetto XVI.\nIl 10 agosto 2010 papa Benedetto XVI lo nomina amministratore apostolico, \"sede vacante et ad nutum Sanctae Sedis\", dell'eparchia di Lungro dopo le dimissioni dell'eparca Ercole Lupinacci; mantiene il suo incarico fino all'11 maggio 2012, quando annuncia la nomina di Donato Oliverio ad eparca di Lungro.\n\u00c8 consigliere d'amministrazione della Fondazione San Francesco d'Assisi e Santa Caterina da Siena della Conferenza episcopale italiana.\nL'11 ottobre 2011 \u00e8 nominato vicepresidente della Conferenza episcopale calabra e il 7 ottobre 2013 ne diviene presidente.\nIl 15 maggio 2015 papa Francesco accoglie la sua rinuncia al governo pastorale dell'arcidiocesi di Cosenza-Bisignano, presentata per raggiunti limiti di et\u00e0; gli succede Francescantonio Nol\u00e8, fino ad allora vescovo di Tursi-Lagonegro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nBibliografia.\nOltre a numerose prefazioni, Lettere pastorali e saggi di etica applicata ha pubblicato i volumi:"}
{"id": "472019", "revid": "1226", "url": "https://it.wikipedia.org/wiki?curid=472019", "title": "Kwaidan", "text": "Kwaidan (\u602a\u8ac7, che in giapponese moderno \u00e8 ormai romanizzato e pronunciato \"kaidan\") \u00e8 una parola giapponese che, nel suo significato pi\u00f9 ampio, indica una qualsiasi storia di fantasmi. La parola divenne popolare in inglese grazie a Lafcadio Hearn col suo libro \"\", che denota un particolare genere di antichi racconti giapponesi sui fantasmi. Molti di questi racconti sono presenti nel libro succitato, mentre altri sono le storie di Okiku.\nIl film \"Kwaidan\" presenta quattro storie dal libro di Lafcadio Hearn.\n\"Kwaidan\" pu\u00f2 anche riferirsi ad alcuni libri e film moderni in stile \"J-Horror\", che prendono spunto proprio dal genere di Kwaidan classico (kaidan eiga): un esempio ne sono i film \"\" e \"Ringu\" (e l'omonimo libro).\nElementi della trama nel genere \"Kwaidan\".\nMolto spesso \u00e8 presente nell'intreccio un fantasma che, per vendicare le crudelt\u00e0 subite da una certa persona durante la sua vita, tormenta certi individui. Per esempio, nella storia di Okiku, il fantasma di questa ragazza tormenta il suo maestro piangendo incessantemente. Ci\u00f2 forma la base del racconto di Lafcadio Hearn, \"Diplomacy\" (\"Diplomazia\"), nel libro \"\".\nNel film \"The Ring\" viene ripreso questo motivo, \"potenziato\", con il personaggio di Sadako Yamamura che si vendica non soltanto sui responsabili della sua morte, ma su tutti coloro che si trovino sulla sua strada.\nMolto spesso, poi, le trame \"Kwaidan\" presentano un finale a sorpresa molto vago od oscuro."}
{"id": "472025", "revid": "767487", "url": "https://it.wikipedia.org/wiki?curid=472025", "title": "Curva di esperienza", "text": "In diverse situazioni si pu\u00f2 ritenere che una rapida riduzione dei costi, in particolare di quelli diretti, possa accelerare il passaggio del prodotto dalla fase di introduzione a quella caratterizzata da domanda elevata. Mediante la curva di apprendimento si pu\u00f2 osservare come i costi diretti per unit\u00e0 di prodotto varino con il volume cumulato della produzione; talora, su una scala doppiologaritmica, si pu\u00f2 ottenere una successione di valori bene interpolabile linearmente. Un altro elementare strumento associabile al ciclo di vita \u00e8 la curva di esperienza, che permette di seguire l'evolversi del costo totale unitario in relazione al volume cumulato della produzione. Al costo totale unitario si potrebbe sostituire il prezzo; ma le due grandezze non seguono sempre la stessa dinamica, soprattutto quando le relazioni tra i concorrenti non siano stabili.\nNegli studi di strategia aziendale, la curva di esperienza \u00e8 la rappresentazione grafica della relazione che lega l'andamento del costo medio unitario del bene prodotto al volume di produzione cumulata.\n\u00c8 stato dimostrato che all'aumentare del volume di produzione cumulata il costo medio del bene prodotto diminuisce, e tale diminuzione \u00e8 legata al pi\u00f9 alto livello di efficienza della produzione per effetto dell'esperienza.\nIn scala logaritmica la curva di esperienza diventa una linea retta.\nIl BCG, ovvero il Boston Consulting Group, osserv\u00f2 una regolarit\u00e0 nella riduzione dei costi (e dei prezzi) associata all'incremento della produzione cumulata. Al raddoppiare di quest'ultima, corrispondeva una diminuzione dei costi unitari (e anche dei prezzi) compresa tra il 20 e il 30%. Si pu\u00f2 cos\u00ec formulare la seguente \"legge dell'esperienza\": \"Il costo unitario del valore aggiunto di un prodotto standardizzato si riduce secondo una percentuale costante (di solito il 20-30%) ogni volta che la produzione cumulata raddoppia\".\nIl costo unitario del valore aggiunto \u00e8 dato dal costo totale per unit\u00e0 di produzione meno il costo dei componenti e dei materiali di approvvigionamento per unit\u00e0 di produzione."}
{"id": "472027", "revid": "7082", "url": "https://it.wikipedia.org/wiki?curid=472027", "title": "Spinesi", "text": ""}
{"id": "472039", "revid": "38671", "url": "https://it.wikipedia.org/wiki?curid=472039", "title": "Piezoelettrico", "text": ""}
{"id": "472040", "revid": "1980354", "url": "https://it.wikipedia.org/wiki?curid=472040", "title": "Nazionale di calcio delle Samoa Americane", "text": "La nazionale di calcio delle Samoa Americane \u00e8 la selezione calcistica delle Samoa Americane affiliata dal 1998 all'OFC e alla FIFA.\nOccupa il 191\u00ba posto del ranking FIFA.\nStoria.\nDetiene il record negativo per la peggior sconfitta mai subita da una nazionale di calcio nella storia, quella contro l' per 31-0 l'11 aprile 2001.\nOttenne la prima vittoria contro le Isole Wallis e Futuna nel 1983, quando entrambe le squadre non erano ancora affiliate alla FIFA (le Isole Wallis e Futuna ancora non lo sono). Rimase l'unica vittoria per ventott'anni, fino a quando il 22 novembre 2011 ottiene la prima vittoria riconosciuta dalla FIFA, battendo per 2-1, gara valida per il primo turno delle qualificazioni ai campionati mondiali di calcio 2014. Le Samoa Americane nel secondo incontro previsto pareggiano per 1-1 contro le creando molteplici occasioni da gol e subendo un'autorete sfortunata del difensore Luvu. La terza partita, contro , \u00e8 fondamentale per qualificarsi alla Coppa Oceanica (e passare al secondo turno delle qualificazioni mondiali del 2014). Dopo una gara combattutissima tra le due formazioni, con un gol allo scadere dei tempi regolamentari (91'), \u00e8 la nazionale Samoana ad avere la meglio. Le Samoa Americane escono cos\u00ec a testa alta piazzandosi secondi e con la consapevolezza di aver sfiorato il passaggio del turno.\nViene eliminata anche nelle qualificazioni ai campionati mondiali di calcio 2018, dove per\u00f2 nel girone del primo turno con Tonga, Isole Cook e Samoa, ottiene due vittorie e una sconfitta, piazzandosi al primo posto con sei punti, a pari merito con queste ultime due compagini che per\u00f2 l'hanno preceduta per differenza reti.\nNon ha preso parte alle qualificazioni ai Mondiali 2022 in quanto ritirata insieme a Samoa, e a Tonga.\nGioca le partite in casa nel Veterans Memorial Stadium di Pago Pago.\nStatistiche delle partite disputate.\nDi seguito sono riportati gli incontri disputati dalla nazionale da quando \u00e8 membro della FIFA."}
{"id": "472046", "revid": "1318658", "url": "https://it.wikipedia.org/wiki?curid=472046", "title": "San Michele (Formazza)", "text": " \nSan Michele (\"Sankt Michael\" in tedesco, \"Tuffwaald\" in walser) \u00e8 una frazione del Comune di Formazza. Il toponimo Walser - Titsch \"Tuffwald\" significa \"bosco scuro\" (\"tuff\" scuro, nero e \"wald\" bosco, foresta). I boschi vicini alla frazione furono devastati da un grosso incendio nel 1765. \nLa frazione di San MIchele ospita oggi il Centro Fondo Formazza, con un anello di pista di 12 Km, che percorre tutta la parte pianeggiante della Valle da Ponte a Fondovalle.\nNella localit\u00e0 si trovano anche due edifici religiosi:"}
{"id": "472047", "revid": "1437722", "url": "https://it.wikipedia.org/wiki?curid=472047", "title": "Spirito DiVino", "text": "Spirito DiVino \u00e8 il settimo album di inediti del cantautore italiano Zucchero Fornaciari, pubblicato in tutta Europa il 27 maggio 1995. A seguito di tale album \u00e8 partito lo \"Spirito DiVino Tour Mondiale\", sesta tourn\u00e9e di Zucchero, prima mondiale.\nIl disco.\nL'album segna il ritorno del bluesman emiliano, avvenuto dopo tre anni dalla pubblicazione di \"Miserere\".\nSi tratta di uno dei maggiori successi della carriera di Zucchero, in termini di qualit\u00e0 e di vendite.\nComposizione.\nInciso, fra gli altri, nel celebre \"The Boiler Room\" di New Orleans, che verr\u00e0 distrutto dieci anni dopo dal terribile uragano del 2005, e presentato ad Almenno San Salvatore in provincia di Bergamo in un ex-convento, ora cantina in Val Brembana, l'album \u00e8 generalmente definito dalla critica come uno dei lavori migliori di Zucchero, insieme ai precedenti \"Blue's\" (1987) e \"Oro, incenso e birra\" (1989). Il genere blues ricercato dal cantante emiliano nel corso della carriera trova in questo disco una buona sintesi con le sonorit\u00e0 proprie della musica leggera italiana e quella d'autore. L'album \u00e8 stato prodotto da Corrado Rustici, e supervisionato dai due nuovi manager del bluesman emiliano: Henry Padovani e Miles Copeland. Alla realizzazione del disco parteciparono musicisti del calibro di Jeff Beck, Stewart Copeland e Clarence Clemmons.\nCanzoni.\nLe prime tre tracce, un \"corpus\" unico imperniato su nervature blues rock come sar\u00e0 per \"Shake\" e \"Black Cat\", sono quasi unite l'una all'altra. \"Voodoo Voodoo\", primo singolo estratto che si apre con un riff di piano composto insieme a Luciano Luisi, presenta un testo divertente e dissacrante che contiene una citazione da \"Maledetto gatto\" di Lucio Battisti, introduzione della successiva \"Datemi una pompa\". A seguire si trova \"O.L.S.M.M.\" che, caratterizzato da un ossessivo riff di chitarra, richiama, nelle tematiche, \"Solo una sana e consapevole libidine salva il giovane dallo stress e dall'Azione Cattolica\".&lt;br&gt;\nLa seconda parte del disco si apre con la ballata \"Pane e sale\", frutto del secondo incontro tra Zucchero e Francesco De Gregori, che introduce immagini bucoliche care al cantante reggiano. \nIn \"Per colpa di chi?\", ancora oggi uno dei brani pi\u00f9 famosi di Zucchero a livello nazionale, e per il quale venne realizzato il videoclip alla House of Blues, il ritmo torna a salire. Nelle due ballate \"Il volo\" e \"Senza rimorso\" Zucchero affronta il fantasma della ex-moglie con due atteggiamenti diversi: nella prima cercando di \"volare via\", ma cadendo, nella seconda con toni pi\u00f9 malinconici e profondi.\nDopo la dedica al padre in \"Pap\u00e0 perch\u00e9\" si trova la celebre \"Cos\u00ec celeste\", canzone di speranza dal sapore quasi natalizio, che evoca ancora una volta i topos del sole e degli astri per concentrarsi sul tema della fede. Nel testo, \"sta colorando l'anima mia\" \u00e8 una citazione letterale da \"Innocenti evasioni\" di Battisti, la seconda dell'album. La collaborazione con Jovanotti in \"Alleluja\" chiude il disco.\nTracce.\nL'autore del testo e delle musiche \u00e8 Zucchero, tranne dove diversamente specificato.\nVersione italiana natalizia.\nIl CD1 \u00e8 la versione italiana originale dell'album.\nVersione a edizione limitata (2016).\nIl vinile del disco \u00e8 stato nuovamente pubblicato nel box set ad edizione limitata \"Studio Vinyl Collection\" del 2016.\nRicezione e successo commerciale.\n\"Spirito DiVino\" si aggiudic\u00f2 il premio \"disco dell'anno\" al Festivalbar 1995 e consent\u00ec a Zucchero di aggiudicarsi il secondo \"World Music Award\" della sua carriera, a Montecarlo. Notevole fu anche il successo commerciale che raggiunse in Italia, dove ha occupato il primo posto nella classifica italiana ufficiale per quattro settimane non consecutive nel corso del 1995, per poi ritornarvi per una quinta settimana nel febbraio dell'anno successivo, durante la sua trentanovesima settimana di permanenza. Grazie a ci\u00f2 l'album ottenne 11 dischi di platino e due dischi di diamante, uno dei quali consegnatogli durante la finale del Festivalbar 1995, corrispondenti ad oltre 1\u00a0100\u00a0000 copie vendute (circa 700\u00a0000 nel 1995 e circa 400\u00a0000 nel 1996). \"Spirito DiVino\" ha inoltre raccolto ottimi risultati di vendita in Francia ed in Svizzera, Paesi nei quali ha raggiunto la top 5 ed ha ottenuto la certificazione di disco di platino. \nL'album \u00e8 rimasto nella top 100 europea per 70 settimane (di cui 28 nel 1995 e 42 nel 1996), arrivando in tredicesima posizione. Nel 1996 ha ottenuto l'IFPI Platinum Europe Awards, primo della carriera di Zucchero, per aver venduto oltre 1\u00a0000\u00a0000 di copie in Europa. Complessivamente l'album ha venduto oltre 3\u00a0000\u00a0000 di copie nel mondo, di cui 2\u00a0680\u00a0000 nel primo anno dalla pubblicazione.\nNella prima settimana di vendita, il disco ha debuttato al primo posto della classifica italiana con 300\u00a0000 copie vendute."}
{"id": "472048", "revid": "363629", "url": "https://it.wikipedia.org/wiki?curid=472048", "title": "Saggio (disambigua)", "text": ""}
{"id": "472049", "revid": "1226", "url": "https://it.wikipedia.org/wiki?curid=472049", "title": "San Gaetano di Thiene", "text": ""}
{"id": "472050", "revid": "3777", "url": "https://it.wikipedia.org/wiki?curid=472050", "title": "Iacinto", "text": ""}
{"id": "472060", "revid": "33751", "url": "https://it.wikipedia.org/wiki?curid=472060", "title": "Nazionale di calcio delle Samoa americane", "text": ""}
{"id": "472063", "revid": "2230366", "url": "https://it.wikipedia.org/wiki?curid=472063", "title": "VCC-1 Camillino", "text": "Il VCC-1 Camillino \u00e8 un veicolo trasporto truppe progettato in Italia dalla OTO Melara. Questo veicolo si basa sull'architettura generale dell'M113 statunitense, con diverse migliorie legate all'esperienza d'uso nell'Esercito Italiano. In particolare la blindatura \u00e8 stata inclinata nella parte posteriore del veicolo e sono state ricavate feritoie nel vano trasporto. Queste modifiche, migliorando la capacit\u00e0 di combattimento offensiva e la protezione del mezzo, hanno tuttavia ridotto le capacit\u00e0 di trasporto a 7 uomini invece dei 12 dell'M113.\nLa sigla VCC viene da \"Veicolo corazzato da combattimento\" ed \u00e8 usata nell'ambito della nomenclatura dell'Esercito Italiano per due diverse categorie di mezzi:\nSviluppo.\nInsoddisfatto dall'evidente scarsa capacit\u00e0 di combattimento di prima linea del cingolato M113, prodotto su licenza dalla Oto Melara in oltre esemplari anche per l'export, l'Esercito Italiano stil\u00f2 un elenco di richieste per un nuovo mezzo da combattimento per la fanteria che avesse un incremento sensibile in termini di potenza di fuoco e di protezione.\nIl tentativo di acquisire un veicolo con tali caratteristiche per far operare la fanteria con i carri armati c'era gi\u00e0 stato, ma l'AMX-VCI francese proposto, basato sulla meccanica dell'AMX-13, non ebbe in Italia sufficiente apprezzamento, fallendo nel tentativo di diventare il veicolo da combattimento per la fanteria standard dell'EI. Le richieste vennero allora indirizzate verso l'affidabile M113 dotato di una postazione protetta per una Browning M2 sulla sommit\u00e0 e di feritoie per l'osservazione ed il tiro da parte del personale di fanteria trasportato nel vano posteriore. Le modifiche erano basate in larga misura sulle proposte della casa madre, la FMC statunitense, che vennero studiate e sperimentate, mentre la cronica difficolt\u00e0 a finanziare i programmi militari e le ristrettezze economiche degli anni '70 fecero sentire il proprio peso. Alla fine, installazioni interessanti come il cannone telecomandato vennero lasciate cadere e il risultato di tanti sforzi non si dimostr\u00f2 tanto migliore del modello base.\nTecnica.\nIl VCC, poi ridenominato VCC-1, \u00e8 caratterizzato dall'avere la stessa meccanica degli ultimi lotti di M113, ovvero un motore Diesel da circa 220\u00a0hp, che nonostante il leggero aumento di potenza, consente prestazioni sensibilmente peggiorate dato il maggiore peso complessivo rispetto al veicolo standard. In termini di protezione, alle pareti di circa 25\u201332\u00a0mm in lega d'alluminio sono state aggiunte piastre da 6\u00a0mm di acciaio sui fianchi e sul davanti del mezzo. Questo assicura la protezione nei confronti dei proiettili calibro 7,62\u00a0mm che invece, da brevi distanze e possibilmente con ogive perforanti, riuscivano spesso a penetrare il mezzo originario (la protezione dai colpi di piccolo calibro era assicurata solo da una distanza media e/o senza proiettili AP). La distanza di perforazione dei proiettili standard da 12,7\u00a0mm delle mitragliatrici pesanti, scende da 600 a 200 metri. Un altro accorgimento per aumentare la protezione \u00e8 quello di inclinare le pareti dei fianchi, la cui parte superiore ha avuto un'angolazione moderata, forse attorno ai 25 gradi, per migliorare la resistenza balistica (sia per l'aumento dello spessore virtuale che della probabilit\u00e0 di rimbalzo dei colpi). La riduzione di spazio interno, come anche la necessit\u00e0 di ridurre le conseguenze di mine esplose sotto al veicolo, ha comportato lo spostamento del serbatoio di carburante, ora sdoppiato sui lati del portellone posteriore dove entrano ed escono le truppe e i materiali pesanti. La vulnerabilit\u00e0 dei serbatoi al fuoco nemico che ne deriva, si suppone sia compensata dall'evitare le conseguenze di un incendio che affliggesse il carburante contenuto all'interno del mezzo. La cosa, considerando che il VCC \u00e8 pur sempre un mezzo in lega d'alluminio (nonch\u00e9 la cattiva prova data dai serbatoi dentro le portiere dei BMP sovietici), \u00e8 altamente opinabile. In ogni caso, essa compensa almeno in parte la minore disponibilit\u00e0 di spazio nel vano truppe.\nIn termini di potenza di fuoco, la macchina ha ancora l'armamento base dell'M113: soluzioni come il cannone Rheinmetall MK 20 Rh 202 da 20mm in torretta telecomandata, pure sperimentate, si sono dimostrate un lusso per le casse statali. La postazione della M2 \u00e8 se non altro dotata di piastre protettive da 10mm, sensibilmente inclinate, che costituiscono un buon compromesso tra una torretta, meglio protetta, ed una postazione puramente scudata anteriormente.\nIl mitragliere ha ancora un buon campo visivo e una istintiva velocit\u00e0 di reazione se avvista una minaccia.\nI fanti all'interno del vano di combattimento, prima obbligati a combattere fuori o sopra il mezzo, adesso hanno anche alcune (almeno 2 per lato) postazioni di tiro, con feritoia e visore blindato.\nServizio e evoluzione.\nIl VCC entr\u00f2 in linea negli anni '70, iniziando ad equipaggiare le unit\u00e0 di fanteria delle brigate corazzate e meccanizzate, ovvero quelle maggiormente in cooperazione con le unit\u00e0 carri.\nDal momento che la produzione non bastava per coprire tutte le esigenze, venne terminata a circa 600 mezzi, ma inizi\u00f2 la riconversione di circa 1200 M113 con la meccanica diesel e piastre aggiuntive sui fianchi e il davanti, oltre che una postazione per il mitragliere con piastre rotondeggianti anzich\u00e9 squadrate. Facile riconoscere i VCC-2 dato che la sezione superiore-posteriore dei fianchi \u00e8 verticale.\nDa notare come, sebbene il VCC passi ancora per un mezzo anfibio e la piastra frangiflutti (in legno) sia ancora montata, la dottrina tattica dell'Esercito smentisca questo fatto, considerando il VCC, nonostante il peso di circa 1000\u00a0kg soltanto superiore all'M113, un mezzo privo di qualit\u00e0 anfibie (gi\u00e0 modeste sull'originario cingolato). Nonostante questo, alcuni VCC-1, circa 30, sono stati dati in carico al Battaglione S. Marco, verosimilmente solo perch\u00e9 non esistevano altri veicoli moderni disponibili.\n\u00c8 difficile dire quanti VCC-1 siano stati prodotti, infatti la cifra ufficiale parla di meno di 600, ma 200 sono stati esportati in Arabia Saudita, almeno secondo una fonte (quale?), in configurazione specializzata anticarro in quanto armati con lanciatori per missili TOW del tipo M901 ITV. Se il totale sia quindi '600' o '600+200 esportati' \u00e8 arduo da dire, anche se l'EI ne ha fatto un largo uso rendendo difficile credere che ne abbia avuti meno di 400. In ogni caso, nell'EI non esistono versioni speciali del VCC-1/2, a differenza del precedente, ubiquo M113.\nUn derivato estremo era stato il C 13, cingolato blindato con una sagoma molto bassa, pensato per l'export, ."}
{"id": "472070", "revid": "78273", "url": "https://it.wikipedia.org/wiki?curid=472070", "title": "Abdel Kader Coubadja", "text": ""}
{"id": "472074", "revid": "78273", "url": "https://it.wikipedia.org/wiki?curid=472074", "title": "Kader Coubadja", "text": ""}
{"id": "472075", "revid": "104458", "url": "https://it.wikipedia.org/wiki?curid=472075", "title": "Akira Sasaki", "text": "Biografia.\nSasaki inizi\u00f2 a partecipare a gare FIS nel novembre del 1996; nel 1999 esord\u00ec ai Mondiali juniores e nel 2001 ai Mondiali, senza ottenere risultati di rilievo. Sempre nel 2001, il 17 febbraio, debutt\u00f2 in Coppa del Mondo a Shigak\u014dgen, in Giappone, non riuscendo per\u00f2 a qualificarsi per la seconda manche. L'anno dopo venne l'esordio Giochi olimpici invernali: a fu 34\u00ba nello slalom gigante e non concluse lo slalom speciale.\nI primi risultati significativi arrivarono nella stagione 2002-2003, con il secondo posto nello slalom speciale di Wengen, in Svizzera, del 19 gennaio 2003 e l'entrata nel primo gruppo di merito, a cui sono riservati i primi quindici numeri di partenza in ogni gara. Ai Mondiali di Sankt Moritz 2003 fu 38\u00ba nel supergigante e non complet\u00f2 slalom gigante, slalom speciale e combinata. Non concluse le prove di slalom gigante e di slalom speciale n\u00e9 ai Mondiali di Bormio 2005, n\u00e9 ai XX Giochi olimpici invernali di . In quella stagione 2005-2006 ottenne l'ultimo dei suoi tre podi in Coppa del Mondo, a Shigak\u014dgen il 10 marzo.\nAi Mondiali di \u00c5re 2007 fu 54\u00ba nel supergigante, 28\u00ba nello slalom gigante, 36\u00ba nella supercombinata e non concluse lo slalom speciale, mentre a quelli di Val-d'Is\u00e8re 2009 non arriv\u00f2 al traguardo n\u00e9 in slalom gigante n\u00e9 in slalom speciale. Ai XXI Giochi olimpici invernali di fu 18\u00b0 nello slalom speciale, suo miglior piazzamento olimpico in carriera. Partecip\u00f2 quindi ai Mondiali di Garmisch-Partenkirchen 2011 (non concluse lo slalom speciale), a quelli di Schladming 2013 (19\u00b0 nello slalom speciale) e ai XXII Giochi olimpici invernali di (non concluse la seconda manche dello slalom speciale). Al termine dello slalom gigante di Kranjska Gora, nella stagione 2013-2014, si ritir\u00f2 dall'attivit\u00e0 agonistica.\nPalmar\u00e8s.\nFar East Cup.\nFar East Cup - vittorie.\nLegenda:\nGS = slalom gigante\nSL = slalom speciale"}
{"id": "472077", "revid": "125879973", "url": "https://it.wikipedia.org/wiki?curid=472077", "title": "Aspalathus linearis", "text": "Aspalathus linearis , nota anche col nome afrikaans di rooibos (pronuncia ), \u00e8 una pianta appartenente alla famiglia Fabaceae; le sue foglie sono utilizzate per preparare un'infusione chiamata rooibos, Red Bush o anche t\u00e8 rosso africano.\nLa pianta cresce esclusivamente nella regione del Cederberg in Sudafrica (Province del Capo). La bevanda ottenuta dalle foglie \u00e8 da sempre usata dalle popolazioni locali. Le foglie, dopo la raccolta, sono tritate, fatte fermentare e asciugate. La bevanda si prepara per infusione, con tempi leggermente pi\u00f9 lunghi rispetto al t\u00e8. \nIn Sudafrica si usa berlo con latte e zucchero, mentre altrove si beve senza. Si trova in commercio anche aromatizzato.\nHa un leggero gusto che ricorda la nocciola e la malva, con un sapore dolce, anche senza l'aggiunta di zucchero. Il colore \u00e8 rosso brunastro.\nLe foglie sono prive di caffeina e contengono molte sostanze antiossidanti, vitamina C e minerali, tra cui magnesio, calcio, fosforo, ferro, fluoro, potassio.\nStoria.\nLa bevanda prodotta con il rooibos \u00e8 usata da secoli dalle popolazioni Khoisan che abitano la zona e che ne conoscono da sempre le propriet\u00e0. L'uso della bevanda \u00e8 stato riportato dal botanico Carl Humberg nel 1772. I coloni olandesi del Sudafrica lo adottarono come alternativa economica al t\u00e8 nero che doveva essere trasportato dalle navi provenienti dall'Europa. Tuttavia fino al XIX secolo l'uso del t\u00e8 da parte degli olandesi era minimo.\nNel 1904 Benjamin Ginsberg, un colono sudafricano di origine russa e discendente da una famiglia di commercianti di t\u00e8, intu\u00ec il potenziale del rooibos e cominci\u00f2 a commerciare con le popolazioni Khoisan che lo raccoglievano. Cominci\u00f2 a vendere il suo \"T\u00e8 della Montagna\" ai coloni e divenne in breve il primo importatore di rooibos usando i contatti con la sua famiglia.\nNegli anni trenta Ginsberg convinse un medico locale a sperimentare la coltivazione della pianta. I tentativi furono fruttuosi e consentirono a Ginsberg di incoraggiare gli agricoltori locali a cominciare la coltivazione, con la speranza di ottenerne un buon profitto. Il primo tentativo di coltivazione su larga scala fu un disastro a causa della piccola dimensione dei semi. Non sono pi\u00f9 grandi di un granello di sabbia, e quindi sono difficili da rintracciare e raccogliere. Per questo motivo il prezzo dei semi arriv\u00f2 a 80 sterline alla libbra, troppo alto per gli agricoltori locali.\nUna delle donne che lavoravano per Ginsberg trov\u00f2 un sistema efficiente e originale per la raccolta dei semi. Mentre gli altri portavano una manciata di semi pari a una scatola di fiammiferi, la donna era in grado di consegnarne regolarmente grossi sacchetti e fu persuasa a rivelare il suo segreto. Mentre era in cerca dei semi, si era accorta casualmente che le formiche facevano il suo stesso lavoro. Segu\u00ec le formiche fino al loro nido e, quando lo apr\u00ec, scopr\u00ec al suo interno un deposito di dimensioni ragguardevoli.\nDa allora il rooibos \u00e8 diventato sempre pi\u00f9 popolare in Sudafrica e ha cominciato a essere apprezzato anche nel resto del mondo."}
{"id": "472079", "revid": "124944471", "url": "https://it.wikipedia.org/wiki?curid=472079", "title": "Dirty Deeds Done Dirt Cheap", "text": "Dirty Deeds Done Dirt Cheap \u00e8 il terzo album in studio della band australiana AC/DC, pubblicato nel 1976.\nIl disco.\n\"Dirty Deeds Done Dirt Cheap\", ovvero \"lavori sporchi a basso prezzo\", uscito nel settembre del 1976 in Australia ed Europa. Di \"Jailbreak\" \u00e8 stato fatto anche un video (presente ora nella doppia raccolta DVD \"Family Jewels\"), in cui si vedono Bon Scott ed Angus Young travestiti da carcerati, inseguiti e trucidati da due spietati poliziotti (ossia Malcolm Young ed il bassista Evans)."}
{"id": "472088", "revid": "27723", "url": "https://it.wikipedia.org/wiki?curid=472088", "title": "Agatharchides", "text": ""}
{"id": "472089", "revid": "1652635", "url": "https://it.wikipedia.org/wiki?curid=472089", "title": "Colosso di Barletta", "text": "Il Colosso di Barletta, meglio noto localmente come Eraclio (\"Ar\u00e8\" nel dialetto locale), \u00e8 una gigantesca statua di bronzo, alta 4,50 m, risalente al V secolo.\nSituata dinanzi al fianco sinistro della Basilica del Santo Sepolcro di Barletta, l'opera, di fattura bizantina, raffigura probabilmente l'imperatore Teodosio II e fu eretta con molta probabilit\u00e0 da Valentiniano III a Ravenna nel 439.\nStoria.\nLa tradizione, narrata dagli scritti di un gesuita del XVII secolo, vuole che il Colosso, forgiato da tal Polifobo, fosse asportato dai veneziani durante il sacco di Costantinopoli del 1204, e abbandonato durante il viaggio di ritorno sulla spiaggia di Barletta a causa della navigazione resa critica da una tempesta e dal pesante carico. Analisi chimiche inquadrate negli ultimi restauri non hanno riscontrato, per\u00f2, segni di un'eventuale permanenza in mare della statua.\nLa versione preferita dagli storici negli ultimi anni proviene da un resoconto del 1279 del frate minorita Tommaso da Pavia. A cavallo tra il 1231-1232 fu infatti rinvenuta, durante degli scavi effettuati dall'imperatore Federico II di Svevia a Ravenna, una statua colossale: pertanto \u00e8 possibile che proprio Federico II, appassionato ricercatore di antichit\u00e0 e impegnato nella \"renovatio imperii\", abbia fatto trasportare in Puglia la preziosa statua.\nLe uniche notizie certe e documentate del Colosso risalgono invece al 1309, quando i domenicani di Manfredonia chiesero e ottennero da Carlo II d'Angi\u00f2 il permesso di asportare e fondere gli arti della statua, situata a quel tempo presso la dogana di Barletta, per farne delle campane per la loro chiesa. Infatti recenti studi hanno attestato che almeno la testa e il busto della statua sono originali, mentre le gambe sono posteriori.\nLa statua rimase nella dogana del porto di Barletta fino al 1491 quando, su commissione dei cittadini di Barletta, rifatte le gambe e le braccia dallo scultore Fabio Alfano di Napoli in forma molto differente dallo stile originale, venne posta nella sua attuale collocazione sotto il \"Sedile del Popolo\", una loggia marmorea a sesto acuto di epoca rinascimentale edificata sulla parete orientale della basilica del Santo Sepolcro e abbattuta nel 1925.\nIdentificazione.\nL'identificazione tradizionale e popolare con l'imperatore Eraclio I (610-641), collegato alla statua per aver recuperato la Vera Croce contro i Sasanidi, va scartata decisamente per ragioni stilistiche. \nSono state proposte queste identificazioni:\nLa difficoltosa identificazione ha recentemente ottenuto una possibile soluzione con l'ipotesi che l'imperatore raffigurato sarebbe Teodosio II, mentre il committente sarebbe stato il suo cugino e genero Valentiniano III, il quale aveva con l'imperatore d'Oriente un debito di riconoscenza per essere stato posto sul trono d'Occidente da Teodosio in opposizione all'usurpatore Giovanni. Un indizio importante \u00e8 la presenza sul diadema della statua di un gioiello di arte gota, riconducibile a Elia Eudossia, figlia di un generale goto e madre di Teodosio II. La raffigurazione di un uomo di trentotto-trentanove anni \u00e8 compatibile con l'et\u00e0 di Teodosio all'epoca del matrimonio di Valentiniano con Licinia Eudossia, figlia di Teodosio. Nel 439, infatti, Teodosio celebrava il trentennale del regno, e nell'agosto di quello stesso anno Licinia dava alla luce una figlia e veniva elevata al rango di \"Augusta\": uno di questi due eventi sarebbe stata l'occasione giusta per erigere una statua al padre dell'imperatrice, che deteneva un'effettiva superiorit\u00e0 sul genero e collega d'Occidente."}
{"id": "472098", "revid": "6923", "url": "https://it.wikipedia.org/wiki?curid=472098", "title": "Esecuzione speculativa", "text": "L'esecuzione speculativa (in inglese: \"speculative execution\") \u00e8 una tecnica di ottimizzazione che consiste nel fare eseguire al computer operazioni che potrebbero essere necessarie solo in un secondo tempo. Elaborando i dati prima di sapere se \u00e8 davvero necessario farlo pu\u00f2 ridurre i ritardi che si avrebbero facendo il lavoro solo dopo aver saputo se \u00e8 davvero necessario o no. Se ad un certo momento del flusso di esecuzione il lavoro svolto anticipatamente si dimostra inutile, allora i risultati ottenuti verranno semplicemente ignorati.\nL'obiettivo dell'esecuzione speculativa \u00e8 quello di creare maggiore concorrenza quando sono disponibili risorse supplementari, per esempio pi\u00f9 CPU che funzionano in parallelo. Nel mondo reale questo approccio \u00e8 attuato in varie situazioni, per esempio nella predizione delle diramazioni di esecuzione del flusso di esecuzione su processori con \"pipeline\", nell'analisi predittiva per l'exploit di localit\u00e0, nel precaricare memoria e file, e nel controllo di concorrenza ottimistica in sistemi database.\nIntroduzione.\nI moderni microprocessori con \"pipeline\" utilizzano l'esecuzione speculativa per ridurre il costo di istruzioni condizionali, utilizzando algoritmi che scelgono in anticipo la strada di esecuzione di un programma basandosi sullo storico di istruzioni eseguite in precedenza. Per poter aumentare le prestazioni e l'utilizzazione delle risorse, le istruzioni possono essere schedulate in un momento in cui non \u00e8 ancora chiaro se le istruzioni necessitano di essere eseguite, tramite un processo di predizione.\nVarianti.\nLa computazione speculativa \u00e8 un vecchio concetto correlato.\nEsecuzione \"eager\".\nL'esecuzione \"eager\" \u00e8 una forma di esecuzione speculativa dove entrambi i casi di un'istruzione condizionale sono eseguiti; tuttavia, i risultati sono restituiti solo se il predicato \u00e8 vero. Con risorse illimitate, l'esecuzione \"eager\" (conosciuta anche come esecuzione \"oracle\") offrirebbe, in teoria, le stesse prestazioni di una perfetta predizione. Con risorse limitate, l'esecuzione eager dovrebbe essere utilizzata con cautela, in quanto il numero di risorse necessarie cresce esponenzialmente per ogni livello di istruzioni da eseguire in anticipo.\nEsecuzione predittiva.\nL'esecuzione predittiva \u00e8 una forma di esecuzione speculativa dove alcuni risultati sono decisi in anticipo e l'esecuzione procede con la strada scelta finch\u00e9 il risultato reale non diventa conosciuto. Se la predizione \u00e8 stata effettuata correttamente, l'esecuzione preventivamente eseguita viene accettata e restituita; tuttavia se una predizione risulti essere errata, l'esecuzione verr\u00e0 annullata ed eseguita nuovamente. Formi comuni di esecuzione predittiva includono predittori. Una forma generalizzata pu\u00f2 talvolta essere riferita come analisi predittiva.\nEsecuzione \"lazy\".\nL'esecuzione \"lazy\" non coinvolge speculazione. L'incorporamento di esecuzione speculative in implementazioni del linguaggio Haskell \u00e8 ad oggi argomento di ricerca. La versione Eager di Haskell \u00e8 progettata sull'idea di esecuzione speculativa. Dal 2009, in GHC si \u00e8 aggiunto il supporto per un tipo di speculazione, chiamata \"esecuzione\" ottimistica, basata su un meccanismo di aborto e ripristino in caso di scelta predittiva sbagliata. In passato questa valutazione era considerata troppo complessa."}
{"id": "472101", "revid": "77358", "url": "https://it.wikipedia.org/wiki?curid=472101", "title": "Isole di Ventotene e Santo Stefano", "text": ""}
{"id": "472105", "revid": "181699", "url": "https://it.wikipedia.org/wiki?curid=472105", "title": "Bambino di strada", "text": "I bambini di strada sono minori la cui vita quotidiana si svolge soprattutto nelle vie di una citt\u00e0, al di fuori di una famiglia e di comunit\u00e0 o struttura che li accudisca.\nAnche giovani e ragazzi senzatetto sono spesso chiamati \"bambini di strada\", anche se la definizione \u00e8 in parte contestata: per l'UNICEF il concetto di bambini di strada comprende tutti quei ragazzi e ragazze poveri di et\u00e0 inferiore ai 18 anni, per i quali la strada (tra cui abitazioni abbandonate e terreni incolti) \u00e8 divenuta con il tempo sede e/o fonte primaria del loro sostentamento, e che non sono adeguatamente protetti e sorvegliati da una figura adulta di fiducia.\nAlcuni bambini di strada, in particolare nei paesi pi\u00f9 sviluppati, sono parte di una sotto-categoria denominata \"bambini abbandonati\" (vedi abbandono di minore), che sono stati costretti a lasciare la propria abitazione i quali si trovano pertanto in grave stato di abbandono. I bambini abbandonati hanno maggiori probabilit\u00e0 di provenire da famiglie disgregate, con gravi problemi interni, della classe sociale pi\u00f9 bassa e da nuclei familiari monoparentali.\nI bambini di strada sono spesso oggetto d'abuso, negligenza, sfruttamento o anche, in casi estremi, vittime dei cosiddetti squadroni della morte, assunti in certe circostanze da imprese locali o dalla stessa polizia di alcuni paesi del sud del mondo. Nelle societ\u00e0 occidentali questi minorenni di strada sono stati trattati e considerati a volte come mendicanti e/o ladruncoli: in Italia nel napoletano, tra la fine dell'Ottocento e l'inizio del Novecento si usava il termine scugnizzo.\nDefinizione.\nSotto la dicitura generale di bambini di strada si copre una gran variet\u00e0 di minori, con un'ampia e vasta gamma di circostanze e caratteristiche correlate, tanto che vi \u00e8 una difficolt\u00e0 oggettiva a descriver compiutamente questa sotto-popolazione di maschi e femmine, singoli o in gruppo, di tutte le et\u00e0 che si ritrovano a vivere e lavorare in spazi pubblici, e che son visibili nella maggior parte dei centri urbani di tutto il mondo.\nStatistiche e distribuzione.\nI bambini di strada si possono trovare nella maggioranza delle citt\u00e0 e metropoli dei paesi del mondo; il fenomeno \u00e8 pi\u00f9 diffuso nelle a pi\u00f9 alto e veloce sviluppo urbano e nelle regioni pi\u00f9 economicamente instabili, in special modo dell'Asia, Africa e Sudamerica, ma anche in Europa orientale.\nSecondo la relazione d'una ONG britannica, la \"Consortium for Street Children\", nel 1988 l'UNICEF stimava che fosse di cento milioni almeno il numero di bambini cresciuti fin dalla pi\u00f9 tenera et\u00e0 abbandonati a se stessi sulle strade urbane delle grandi citt\u00e0 di molti paesi del mondo; nel 2002 sono state riportate cifre del tutto simili, aggiungendo inoltre ch'\u00e8 del tutto \"probabile che i numeri siano in aumento\". Il tentativo di darne una quantificazione esatta cozza poi contro innumerevoli difficolt\u00e0, tra cui la non segnalazione all'anagrafe di moltissimi di questi bambini e la costante variazione dovuta alla crescita della popolazione; la cifra comunemente citata non ha quindi molto fondamento nella realt\u00e0 dei fatti.\nAllo stesso modo \u00e8 alquanto discutibile se il numero di bambini di strada siano effettivamente in crescita a livello globale, oppure se sia la consapevolezza d'essi all'interno della societ\u00e0 e dell'opinione pubblica ad essersi di molto accresciuta.\nStoria e cause.\nAlan Ball, nell'introduzione al suo libro sulla storia dei bambini abbandonati \"And Now My Soul Is Hardened: Abandoned Children in Soviet Russia, 1918\u20131930\" afferma che bambini orfani e abbandonati, a causa d'estrema miseria o altro, sono stati documentati fin dall'epoca antica, quando pare rappresentassero la maggior parte della prostituzione minorile maschile nella Roma augustea; mentre nella Gallia meridionale del 442 un rapporto ecclesiale dichiarava che \"vi \u00e8 lamentela generale che essi (i bambini di strada) siano oggi oggetto di pi\u00f9 o meno ampia simpatia da parte della popolazione e completamente abbandonati ad essa\".\nNella Russia zarista, fonti seicentesche descrivono giovani indigenti raminghi per le strade, e il fenomeno \u00e8 sopravvissuto ad ogni tentativo fatto in seguito per sradicarlo. Lungo tutto il corso del XIX secolo, causa rivoluzione industriale e conflitti periodici tra o interni alle nazioni, viene infine documentato ampiamente nel continente europeo. Nel 1922 vi sono stati almeno sette milioni di bambini rimasti senza casa n\u00e9 famiglia in territorio russo a causa della devastazione della prima guerra mondiale e poi anche dell'immediatamente successiva guerra civile russa.\nI bambini abbandonati di strada formano cos\u00ec bande e si creano un loro gergo interno, impegnandosi saltuariamente anche in piccoli furti e nella prostituzione. Nel 1848 Lord Ashley, 7\u00ba conte di Shaftesbury dice che a Londra vi sono pi\u00f9 di 30.000 bambini raminghi, senza alcuna legge ed abbandonati a s\u00e9 che vagano per le strade nudi e sporchi.\nVi sono cause esterne legate alla disgregazione interna, economica o sociale, dei paesi d'appartenenza tra cui - ma non esclusivamente limitata ad essa - la miseria generale; o disordini politici frequenti, mancanza di una politica generale d'istruzione pubblica. Ma vi son anche cause interne al nucleo familiare quali acuti conflitti familiari, violenza domestica, abusi di vario genere (sessuale, fisico, emotivo) e negligenze, oppure la dipendenza dei genitori dall'alcool e da sostanze stupefacenti. Infine vi possono essere cause pi\u00f9 eminentemente personali quali abuso di sostanze, problemi psicologici o di identit\u00e0 di genere o orientamento sessuale; possono allora risultare prede pi\u00f9 facilmente abbordabili da parte di addetti al traffico di esseri umani o adescati da pedofili e altri maniaci.\nMa vi possono essere fattori culturali che trascinano i bambini alla vita di strada: ad esempio in alcune parti del Congo e dell'Uganda possono venire sospettati d'essere posseduti da spiriti maligni che portano la disgrazia sopra la casa; mentre in Afghanistan ragazze che rifiutano un matrimonio combinato possono anche essere costrette a lasciare le loro case, assieme a tutte coloro che vengono accusate o di adulterio o in relazioni illecite in quanto hanno portato la vergogna sulla famiglia.\nIn conclusione, le ragioni per le quali i bambini abbandonano le loro case sono molteplici ma possono essere riassunte in una serie di fattori che sono cause di fuoriuscita oppure cause che rendono attraente la strada per i bambini (spesso sono conseguenza le une dalle altre). I fattori che li attraggono verso la strada includono la percezione di relativa libert\u00e0 ed un modo migliore per provvedere a se stessi: il bambino arriva a sentire di avere migliori opportunit\u00e0 per le strade che in casa.\nPer paese.\nAsia.\nIndia e Indocina.\nL'India sembra avere pi\u00f9 di un milione di minori che vivono per le strade, soprattutto nella grandi metropoli di Nuova Delhi, Mumbai e Calcutta; per la maggioranza sono maschi e l'et\u00e0 media \u00e8 di 14 anni. L'India \u00e8 uno dei paesi pi\u00f9 grandi e pi\u00f9 popolati al mondo; a causa della forte accelerazione nella crescita economica s'\u00e8 anche sempre pi\u00f9 ampliata la frattura sociale, con poco pi\u00f9 del 32% dell'intera popolazione che vive al di sotto della soglia minima di povert\u00e0. A causa della disoccupazione, dell'aumento di migrazione interna dai villaggi rurali delle campagne alle citt\u00e0 urbanizzate il paese ha sviluppato una delle pi\u00f9 ampie forze di lavoro minorile dell'intero pianeta.\nIndonesia.\nSecondo uno studio del 2007 vi sarebbero pi\u00f9 di 170.000 minori che vivono in strada in Indonesia; nel 2000 c'erano 1600 bambini soli e abbandonati a Yogyakarta, cinquecento di questi erano femmine tra i 4 e i 16 anni di et\u00e0: molti hanno cominciato a vivere per le strade poco dopo la crisi finanziaria del 1997 che ha colpito l'intero paese. Le ragazze affrontano pi\u00f9 difficolt\u00e0 rispetto ai maschi, in quanto vengono spesso maltrattate quando non abusate, in quanto paragonate a semplici prostitute; molte ragazze divengono dipendenti dai propri fidanzati o protettori, da cui ricevono sostegno materiale in cambio di sesso.\nI bambini di strada in Indonesia sono veduti per lo pi\u00f9 come un disturbo alle quiete pubblica: spesso sottoposti ad abusi fisici e verbali, i loro unici mezzi di sostentamento (chitarre per suonare, merci da vendere) confiscati, alcuni arrestati a seguito del tentativo di fuggire dalla polizia.\nPakistan.\nIl numero dei bambini di strada in Pakistan \u00e8 stimato oscillare tra 1,2 e 1,5 milioni di minorenni, il che significa che il paese ha uno dei pi\u00f9 alti tassi di popolazione minorile che vive per le strade al mondo. Sforzi compiuti in passato sono stati avviati dall'UNICEF e da varie ONG, cercando d'aiutare i bambini bisognosi attraverso vari programmi e centri riabilitativi: la situazione rimane tuttavia come un problema socio-economico di primo piano del Pakistan d'inizio XXI secolo.\nFilippine.\nSecondo un rapporto del 1998 vi sarebbero almeno un milione e mezzo di bambini di strada in tutte le Filippine, di cui il 70% circa maschi. Per la legge un bambino di dieci anni pu\u00f2 essere arrestato e imprigionato assieme agli adulti; nei tempi passati si sono verificati a seguito di questa normativa abusi sia fisici che sessuali.\nVietnam.\nSecondo l'associazione 'The Street Educators' il numero di bambini di strada in Vietnam si \u00e8 ridotto tra il 2003 e il 2007 da 21.000 a 8.000, scendendo considerevolmente anche nelle grandi citt\u00e0 di Hanoi e Ho Chi Minh City. Vi sono organizzazioni umanitarie internazionali non governative che forniscono assistenza a circa 15.000 minorenni soli in Vietnam.\nAfrica.\nEgitto.\nL'UNICEF collabora con la Caritas ed altre organizzazioni non governative (ONG) in Egitto per affrontare e limitare per quanto possibile il fenomeno dei bambini di strada.\nCongo.\nI minorenni che vivevano inizialmente solo per le strade di Kinshasa, nella Repubblica Democratica del Congo, sono chiamati e conosciuti come Sh\u00e9gu\u00e9; in seguito si sono trovati in diverse altre citt\u00e0 del paese, come Lubumbashi. A differenza del Burundi, dove i bambini di strada sono emersi con la guerra, in Congo si tratta invece di un fenomeno sociale caratterizzato da una crisi strutturale endemica nazionale.\nIl fenomeno dei bambini di strada \u00e8 aumentato dalla fine degli anni '90 con la proliferazione di chiese indipendenti autocefale chiamate \"revivaliste\": molti pastori vedono nei bambini abbandonati o orfani dei demoni e spiriti maligni.\nKenya.\nCi sono circa 250.000 bambini di strada in Kenya ed oltre 60.000 nella sola capitale Nairobi. La rapidit\u00e0 dello sviluppo di un'urbanizzazione non sostenibile iniziata nel periodo post-coloniale ha portato ad una povert\u00e0 urbana radicata nelle grandi citt\u00e0, oltre a Nairobi, Kisumu e Mombasa, causa questa di fondo della realt\u00e0 dei bambini senzatetto. La migrazione rurale verso i maggiori centri abitati sciolse gruppi di famiglie estese che in precedenza avevano agito come rete di supporto, prendendosi cura dei bambini nei casi di abuso, trascuratezza e abbandono.\nL'Ufficio delle Nazioni Unite per il controllo della droga e la prevenzione del crimine ha riferito che l'inalazione intossicante di colla \u00e8 al centro della \"cultura di strada\" di Nairobi, e che la maggior parte dei bambini abbandonati presenti in citt\u00e0 sono utenti abituali di solventi. La ricerca condotta da \"Cottrell-Boyce\" per l'africano \"Journal of Drug and Alcohol Studies\" ha rivelato che lo sniffare colla tra i bambini di strada del Kenya \u00e8 una condizione principalmente funzionale - come ottundimento dei sensi contro le difficolt\u00e0 della vita di strada - ma viene anche previsto come un collegamento alla struttura di sostegno della \"famiglia di strada\" come potente simbolo di esperienze condivise.\nSierra Leone.\nLa Sierra Leone \u00e8 stata considerata come una delle nazioni pi\u00f9 povere al mondo, secondo l'\"Indice mondiale della povert\u00e0 2008 delle Nazioni Unite\", mentre l'immagine corrente \u00e8 pi\u00f9 ottimista. Le proiezioni della Banca Mondiale per il 2013-14 classifica la Sierra Leone per avere una delle prime economie a pi\u00f9 rapida crescita del mondo; nonostante ci\u00f2 una completa mancanza di diritti dei bambini e di estrema povert\u00e0 rimangono condizioni assai diffuse.\nVi sono all'incirca 50.000 bambini che si basano per la propria sopravvivenza esclusivamente sulla vita di strada, con una gran parte di loro che vive a tempo pieno per le strade; ci sono anche 300 mila minori che non hanno accesso all'istruzione, spesso trascurata nelle aree rurali da cui molti di loro provengono, offrendo in tal modo poca o nessuna possibilit\u00e0 per i bambini di rompere il ciclo della povert\u00e0 esistente. \nAmerica Latina.\nSecondo le stime dei primi anni '80 vi erano un totale di 40milioni di bambini di strada in tutto il Sudamerica, la maggior parte dei quali lavorano per le strade, ma non necessariamente anche vi vivevano. La maggioranza di essi sono maschi tra i 10 e i 14 anni che fanno parte della categoria di minori lavoratori ma che hanno ancora un domicilio ed una famiglia a cui tornare.\nBrasile.\nLe stime del governo brasiliano sul numero di bambini e adolescenti che nel 2012 lavoravano e dormivano per strada era approssimativamente di poco inferiore a 24000, sulla base dei risultati del censimento nazionale voluto dall'istituto per lo sviluppo sostenibile e per i diritti umani.\nMedio Oriente.\nTurchia.\nPi\u00f9 di 1600 bambini di strada sono stimati in Turchia, soprattutto nella capitale Istanbul e a Diyarbak\u0131r nella parte orientale del paese.\nEuropa.\nGrecia.\nLa situazione dei bambini di strada in Grecia \u00e8 fortemente connessa con la tratta degli esseri umani, soprattutto d'immigrati provenienti dalla vicina Albania. Nel 2003 i bambini di strada seguiti ed accolti in strutture statali erano praticamente scomparsi, ci fu il sospetto che ci\u00f2 potesse essere in qualche modo collegato al traffico d'esseri umani.\nNella seconda met\u00e0 egli anni 2000 i numeri sono diminuiti, avendo la legislazione greca intrapreso l'azione di perseguire a fondo tutti i reati connessi al traffico di persone; ma Amnesty International riporta che il problema non \u00e8 del tutto scomparso, esistendo ancora casi di minori vittime di tratta. L'accattonaggio e le altre attivit\u00e0 di strada sono state messe fuorilegge nel paese a partire dal 2003, ma il recente aumento della disoccupazione e della risi economica ha nuovamente aumentato il livello di tal problematica.\nEsistono programmi governativi a favore dei minori soli, abbandonati e orfani, fin dai primi anni 2000, in contemporanea con l'aumento di disabili fisici e psicologici tra i bambini di strada, in quanto sempre pi\u00f9 difficilmente adottabili avendo bisogni speciali. Anche le condizioni generali sempre pi\u00f9 difficili che possono spingere genitori privi d'alcun reddito ad invogliare i figli a prendere la via della strada, non potendo usufruire neppure d'un sussidio statale.\nRomania.\nNel tentativo d'aumentare la forza lavoro della nazione, l'ex leader comunista Nicolae Ceau\u0219escu aveva messo fuori legge nel 1966 aborto e contraccezione; migliaia di bambini non desiderati si sono cos\u00ec presto trovati abbandonati in orfanotrofi statali e dove hanno affrontato condizioni di vita anche molto dure. Con la caduta del comunismo a seguito della rivoluzione rumena del 1989, molti bambini hanno iniziato a trascinarsi per le strade; alcuni di loro provenivano dagli orfanotrofi, mentre altri scappavano da famiglie povere.\nOggi per i circa ventimila minori senzatetto che continuano a vivere per le strade le risorse sono fortemente limitate, anche se sono stati compiuti sforzi per cercare di ridurne il numero; un rapporto del Consiglio d'Europa datato 2000 ha stimato esservi circa un migliaio di minorenni per le strade a Bucarest e tutto ci\u00f2 ha portato anche ad un fiorente mercato di turismo sessuale minorile.\nIl film-documentario del 2001 intitolato Children Underground (I bambini della metropolitana) raffigura con chiarezza la situazione dei bambini di strada rumeni, i particolare le loro quotidiane battaglie contro la malnutrizione, lo sfruttamento sessuale minorile e l'abuso di sostanze stupefacenti.\nRussia.\nNel 2003 vi sono stati circa 7500 bambini di strada privi d'alcun riferimento adulto in Russia, scesi due anni dopo poco pi\u00f9 di quattromila. Alla fine del 2011 il numero risaliva raggiungendo le 5266 unit\u00e0. Il numero di minorenni nel paese che hanno completamente perduto il sostegno familiare entro la fine del 2011 \u00e8 stato di 654.000: la cifra comprende 522.000 minori variamente adottabili e 106.000 che risiedono stabilmente in orfanotrofio.\nNordamerica.\nStati Uniti.\nCirca due milioni di minorenni sono costretti a fuggire o ad abbandonare le loro case ogni anno, 1,6 milioni sono attualmente senzatetto; la divergenza tra queste due cifre pu\u00f2 essere attribuita alla natura temporanea dei bambini di strada negli USA, a differenza dello stato maggiormente permanente nei paesi in via di sviluppo.\nPer l'83% di loro vi \u00e8 la tendenza a non lasciare lo stato federale d'origine, se lo fanno \u00e8 per spostarsi possibilmente nelle grandi citt\u00e0, in particolare New York, Los Angeles, Portland e San Francisco: i minori che vivono sulle strade sono in maggioranza caucasici e donne, il 42% si identifica come gay, lesbica o transgender.\nIl governo \u00e8 da tempo, almeno dalla fine degli anni '70, impegnato per dare assistenza questa fascia di popolazione; la legge sui giovani senzatetto del 1978 ha reso disponibili finanziamenti per aiutarli, mentre altri sforzi in tal senso includono il \"Child Abuse and Treatment Act\" del 1974, il \"National Child Abuse and Neglect Data System\" ed il \"Juvenile Justice and Delinquency Detention Act\". Vi \u00e8 stato anche un calo dei tassi d'arresto di minorenni vagabondi e/o ladruncoli e prostituti, con un calo di 30.000 unit\u00e0 tra il 1998 e il 2000."}
{"id": "472114", "revid": "110747237", "url": "https://it.wikipedia.org/wiki?curid=472114", "title": "Umberto Domina", "text": "Biografia.\nDomina nacque a Palermo nel 1921. Come si legge nel suo primo romanzo \"Contiene frutta secca\", vi nacque \"ma senza impegno\". Subito dopo la nascita si lasci\u00f2 trasferire, ancora in fasce, a Enna (allora Castrogiovanni). Questa fu la citt\u00e0 in cui egli trascorse gli anni fondamentali dell'infanzia, dell'adolescenza e della prima giovinezza.\nVi rimase fino al conseguimento della maturit\u00e0 classica, trasferendosi poi a Torino. In seguito lavor\u00f2 come pubblicitario a Milano.\nOttenne la notoriet\u00e0 come autore di programmi radiofonici e televisivi collaborando, tra gli altri, con Guido Clericetti e Ludovico Peregrini.\nPremi e riconoscimenti.\nFu due volte vincitore della \"Palma d'oro\" al Salone Internazionale dell'Umorismo di Bordighera.\nGli venne assegnato il Premio Euno, dal Kiwanis Club di Enna, nella sua tredicesima edizione nel 1998."}
{"id": "472120", "revid": "104458", "url": "https://it.wikipedia.org/wiki?curid=472120", "title": "Tiberio d'Agde", "text": "Agiografia.\nDi Tiberio si sa ben poco. Il culto di san Tiberio fu molto diffuso nei secoli scorsi in varie citt\u00e0 francesi da Fr\u00e9jus a Marsiglia ad Arles, Narbonne, Bordeaux.L'Abbazia di Marchtal nel Baden-W\u00fcrttemberg in Germania, asseriva un tempo di avere la reliquia del capo di Tiberio, per cui nella regione si diffuse molto il culto del santo e sempre in Germania, nel 1896, usc\u00ec un libro di G. Knauff dove erano raccontate le leggende relative a 30 miracoli che sarebbero avvenuti a Marchtal per intercessione di Tiberio martire.\nI resti sono conservati nel borgo di Saint-Thib\u00e9ry nel dipartimento dell'H\u00e9rault in Francia.\nSecondo la riforma del \"Martyrologium Romanum\" del 2001 il giorno ufficiale in cui si venera san Tiberio, martire in Agde, \u00e8 il 10 novembre, ma anticamente veniva ricordato il 10 ottobre, insieme a san Modesto ed a santa Fiorenza."}
{"id": "472121", "revid": "219110", "url": "https://it.wikipedia.org/wiki?curid=472121", "title": "Tulcea", "text": "Tulcea (in bulgaro, russo, ucraino \"\u0422\u0443\u043b\u0447\u0430\" - \"Tulcha\", in turco \"Hora-Tep\u00e9\" o \"Tol\u00e7u\" e in veneto \"T\u00fclcea\") \u00e8 un municipio della Romania di abitanti, capoluogo del distretto omonimo nella regione storica della Dobrugia.\nTulcea \u00e8 attraversata dal fiume Danubio ed \u00e8 meta turistica per la possibilit\u00e0 di visitare via fiume il suo delta dichiarato Patrimonio dell'umanit\u00e0 e Riserva della biosfera dall'UNESCO.\nStoria.\nFu fondata nell'VIII secolo a.C. con il nome di Aegyssos, nominata in alcuni documenti di Diodoro Siculo. Ovidio si riferisce a lei nel suo \"Ex Ponto\", dicendo che la vecchia citt\u00e0 di nome Aegyssos tra il Danubio e l'Ister con alte e forti mura non \u00e8 facile da prendere e questa citt\u00e0 porta il nome di un Daciano, \"Carpyus Aegyssus\" il suo fondatore. Nel I secolo, Aegyssos/Aegyssus fu conquistata dell'Impero Romano, che vi stabil\u00ec la base della sua flotta per difendere il confine nord-orientale dell'Impero.\nLe rovine di quel periodo sono ancora visibili oggi.\nEbbe poi questo ruolo durante il suo periodo Bizantino (III - VI secolo), Impero Bulgaro 679 - IV secolo e sotto la Repubblica di Genova (X - XIII secolo).\nNel 1416 fu conquistata dall'Impero Ottomano, e assegnata alla Romania, assieme al resto della Dobrugia. Attorno al 1848, Tulcea era ancora una citt\u00e0 piccola, sebbene nel 1860, raggiunse lo status di capoluogo di provincia.\nSociet\u00e0.\nEvoluzione demografica.\nIn base al censimento del 2002, Tulcea ha una popolazione di abitanti, 92,3% dei quali sono rumeni. Minoranze significative includono moldavi che sono circa il 3,4% e turchi con il 1,4% della popolazione.\nInfrastrutture e trasporti.\nTulcea \u00e8 collegata con le principali citt\u00e0 in Romania, sia via terra, grazie alla sua rete stradale e ferroviaria, che via aerea.\nData la sua posizione la citt\u00e0 risulta essere un importante nodo stradale e ferroviario turistico situato vicino al Delta del Danubio. Tulcea \u00e8 collegata ad altre grandi citt\u00e0 rumene grazie a grandi arterie stradali come la Strada europea E87, che ricopre il tragitto della DN22, e dalle C\u0103ile Ferate Rom\u00e2ne, l'operatore ferroviario nazionale.\nLa citt\u00e0 \u00e8 inoltre servita da una stazione aeroportuale, l'Aeroporto di Tulcea-Delta del Danubio, situata a sud dal centro cittadino nei pressi di Cataloi, nel comune di Frec\u0103\u021bei. Dall'aeroporto, anche se dall'agosto non vi sono pi\u00f9 operati voli, era possibile raggiungere la capitale Bucarest grazie a voli di linea regionali operati dalla compagnia aerea Tarom con scalo all'Aeroporto di Bucarest-Henri Coand\u0103.\nAmministrazione.\nGemellaggi.\nTulcea \u00e8 gemellata con:"}
{"id": "472129", "revid": "375960", "url": "https://it.wikipedia.org/wiki?curid=472129", "title": "Spadone a due mani", "text": ""}
{"id": "472130", "revid": "119864900", "url": "https://it.wikipedia.org/wiki?curid=472130", "title": "Erberto II di Vermandois", "text": "Origine.\nEra figlio primogenito del conte di Vermandois, Erberto I (ca. 850 \u2013 907) (nipote del re d'Italia, Bernardo, a sua volta nipote di Carlo Magno) e della moglie Liutgarda o Berta de Morvois, di cui non si conoscono gli ascendenti. Sposando Adele, figlia del marchese di Neustria, Roberto, futuro re di Francia, sarebbe divenuto il genero di sua sorella, Beatrice, matrigna di Adele.\nBiografia.\nErberto spos\u00f2, prima del 21 maggio 907 (in quella data un documento conferma che erano gi\u00e0 marito e moglie), Adele, figlia del marchese di Neustria Roberto (la \"Chronica Albrici Monachi Trium Fontium\", citandoli nell'anno 920, conferma la parentela tra Erberto e Roberto), futuro re di Francia, rafforzando cos\u00ec l'alleanza tra la casa di Vermandois e i Robertingi.\nNello stesso periodo, verso il 907, Erberto, alla morte del padre, divenne conte di Vermandois, di Meaux e di Soissons e di tutti gli altri titoli e signorie.Negli anni a seguire aument\u00f2 i suoi possedimenti nella Champagne e nel Vexin.\nTra il 921 e il 922 Erberto fu tra i nobili che appoggiarono la rivolta contro il re dei Franchi occidentali, Carlo il Semplice, che, il 29 giugno 922, port\u00f2 all'incoronazione a re dei Franchi occidentali, in contrapposizione a Carlo il Semplice, di suo suocero, Roberto I.\nNel 923, alla battaglia di Soissons del 15 giugno, suo suocero Roberto I mor\u00ec, e suo cognato, il duca di Borgogna, Rodolfo, uno dei nobili pi\u00f9 potenti del regno, il 13 luglio fu eletto re di Francia da un'assemblea di nobili, sempre in contrapposizione al legittimo re, il carolingio Carlo III il Semplice. Per Rodolfo si era espressa la maggioranza della nobilt\u00e0, ma Carlo III il Semplice aveva l'appoggio della Lotaringia, di cui era il re, del duca di Normandia, Rollone e del duca d'Aquitania Guglielmo il Giovane.La lotta si presentava incerta, quando Erberto II, con l'aiuto di suo cugino, Bernardo di Senlis, architett\u00f2 un tranello (raccontato nei dettagli da Rodolfo il Glabro) teso al re dei Franchi occidentali Carlo il Semplice; Erberto, dopo avere parteggiato per Rodolfo, Duca di Borgogna, fece credere a Carlo di essere passato dalla sua parte lo invit\u00f2 a un incontro dove lo fece prigioniero e lo imprigion\u00f2, prima a Ch\u00e2teau-Thierry e poi dal 924 nel castello di P\u00e9ronne, dove rimase per il resto della sua vita.Rodolfo era rimasto l'unico re di Francia, ma nel corso del 927, i rapporti con la nobilt\u00e0 si guastarono e proprio Erberto II, cercando di approfittare della situazione, fece uscire Carlo dalla prigione e fece in modo, secondo i \"Flodoardi Annales\", che Guglielmo detto Lungaspada, associato dal padre nel titolo di duca, figlio del duca di Normandia Rollone, con cui Erberto si era alleato (lasciandogli in ostaggio il suo primogenito, Eude), nel castello d'Eu, rendesse onore a Carlo, che poi, sempre suo prigioniero, condusse a Reims e peror\u00f2 la sua causa contro Rodolfo, presso il papa Giovanni X. Lo scopo di Erberto II era quello di allargare i suoi domini e quando cap\u00ec che non avrebbe potuto impossessarsi di Laon (secondo Rosamond McKitterick Erberto tent\u00f2 inutilmente di impossessarsi della citt\u00e0) rinchiuse nuovamente Carlo in prigione.Condusse Carlo a Borgogna, nel 928, affinch\u00e9 Ugo d'Arles, con il consenso di re Rodolfo gli concedesse la contea di Vienne suo figlio, Eude, la governasse con il titolo di visconte.Per\u00f2 la morte di Carlo III a Peronne, il 7 ottobre 929, tolse a Erberto II l'arma migliore per aumentare il suo potere.\nIn quegli anni entrambi combatterono i Vichinghi mentre Rodolfo aveva riportato una brillante vittoria sui normanni della Loira, Erberto, secondo lo storico Christian Settipani, alleatosi con il conte delle Fiandre Arnolfo I, cattur\u00f2 la roccaforte di quelli della Senna, Eu.\nDopo che nel 932, alla morte di Rollone, il figlio Guglielmo Lungaspada gli aveva reso omaggio, e dopo che i nobili aquitani si erano riconosciuti vassalli del re di Francia, Rodolfo attacc\u00f2 Erberto II e, con l'aiuto del cognato Ugo il Grande, duca dei Franchi, condusse una lotta implacabile contro Erberto II, bruciandogli le fortezze e assediandolo nel castello di Ch\u00e2teau-Thierry (933-934). Nel corso del 935 fu raggiunta la pace e, secondo Rosamond McKitterick, Erberto fece atto di sottomissione a Rodolfo.\nImprovvisamente Rodolfo si ammal\u00f2 e mor\u00ec il 15 gennaio 936.\nNel 936 la contea di Troyes fu sottratta al controllo del duca di Borgogna, Ugo, e data a Erberto II, che avrebbe dovuto essere suo vassallo, ma che in pochi anni la rese indipendente.\nUgo il Grande era il feudatario pi\u00f9 potente di Francia, ma Erberto capeggi\u00f2 la grande nobilt\u00e0 che si opponeva all'elezione a re dei Franchi occidentali di Ugo, anzi fu proposto per il trono il figlio di Carlo III il Semplice, Luigi, che, nel 923, la madre, Ogiva, aveva condotto con s\u00e9 in Inghilterra.Luigi IV venne incoronato il 19 giugno 936 e gi\u00e0 due anni dopo la nobilt\u00e0 era quasi tutta contro di lui e Erberto e Ugo si erano nuovamente alleati, e, nel 939, si allearono al re di Germania Ottone I, che, facendo delle scorrerie nel regno dei Franchi occidentali obbligarono Luigi IV a rinunciare definitivamente al regno di Lotaringia.\nAncora alleati Erberto e Ugo il Grande attaccarono, assediarono e occuparono Reims, dove finalmente, nel 940, Erberto pot\u00e9 fare consacrare suo figlio Ugo vescovo di Reims, poi assediarono Laon ed infine, nelle Ardenne sconfissero il loro re Luigi IV, che dovette rifugiarsi, sino al 941, presso Ugo il Nero, nel ducato di Borgogna.\nErberto II, fondatore della prima casa di Champagne, mor\u00ec il 23 febbraio (come \u00e8 registrato nei necrologi della cattedrale di Reims) 943, lasciando i propri titoli e domini ai figli. La divisione avvenne sotto la guida del loro zio, Ugo il Grande:\nErberto fu tumulato a San Quintino.\nDiscendenza.\nErberto II aveva sposato Adele (ca. 895- ca. 931), l'unica figlia del marchese di Neustria e futuro re di Francia, Roberto, e di Adele del Maine, come \u00e8 indicato nelle \"Europ\u00e4ische Stammtafeln\", vol II cap. 10 (non consultate). La parentela di Erberto II con Ugo il Grande (definito fratello della moglie di Erberto) \u00e8 confermata dalla \"Chronica Albrici Monachi Trium Fontium\" , citandoli nell'anno 988. Infatti Adele era la sorellastra di Ugo il Grande. Erberto da Adele ebbe sette o otto figli:"}
{"id": "472132", "revid": "697352", "url": "https://it.wikipedia.org/wiki?curid=472132", "title": "Anticonformismo", "text": ""}
{"id": "472133", "revid": "7336", "url": "https://it.wikipedia.org/wiki?curid=472133", "title": "Anti-conformismo", "text": ""}
{"id": "472137", "revid": "1418004", "url": "https://it.wikipedia.org/wiki?curid=472137", "title": "Premio Miguel de Cervantes", "text": "Il premio Miguel de Cervantes \u00e8 stato istituito nel 1976 ed \u00e8 attribuito ogni anno dal Ministero dell'Educazione, della Cultura e dello Sport spagnolo per onorare un autore di opere letterarie in lingua spagnola il cui contributo sia stato particolarmente rilevante per la cultura ispanica. Il riconoscimento prende il nome da Miguel de Cervantes, l'autore del \"Don Chisciotte\".\nIl vincitore riceve inoltre un premio in denaro di circa 125.000 euro."}
{"id": "472138", "revid": "13415", "url": "https://it.wikipedia.org/wiki?curid=472138", "title": "Premio Cervantes", "text": ""}
{"id": "472139", "revid": "300067", "url": "https://it.wikipedia.org/wiki?curid=472139", "title": "Joe Bryant", "text": "\u00c8 il padre di Kobe, anch'egli cestista.\nCarriera.\nGiocatore.\nDopo l'universit\u00e0 alla La Salle University, Joe Bryant gioc\u00f2 per otto stagioni nella National Basketball Association (NBA). Scelto al primo turno del draft NBA 1975 dai Golden State Warriors, venne girato ai Philadelphia 76ers prima dell'inizio della stagione. Gioc\u00f2 con i Sixers per quattro stagioni, poi nel 1980 venne ceduto ai San Diego Clippers con cui rimase fino al 1982. Nella sua ultima stagione NBA milit\u00f2 nelle file degli Houston Rockets.\nLasciata la NBA, dal 1984 al 1991 Joe Bryant gioc\u00f2 nel campionato italiano. Giunse nel 1984 in Italia alla AMG Sebastiani Rieti in Serie A2 insieme a Dan Gay, entrambi portati dal team manager Attilio Pasquetti e allenati da Nico Messina. Fu la prima di cinque stagioni giocate in Serie A2: oltre al biennio trascorso a Rieti, gioc\u00f2 nella Viola Reggio Calabria (con cui segn\u00f2 69 punti in una gara del 1987) e due anni dal 1987 al 1989 a Pistoia in A2 alla Maltinti Pistoia. Venne poi ingaggiato dalla Pallacanestro Reggiana, con cui disput\u00f2 due campionati di Serie A1.\nNel 1985 vinse due volte il premio come miglior giocatore dell\"'All Star Game\" italiano: solo lui e Micheal Ray Richardson hanno vinto pi\u00f9 di una volta il titolo di MVP.\nAllenatore.\nDopo il ritiro \u00e8 diventato allenatore. Nella stagione 2008-09 ha allenato i Tokyo Apache nella Eastern Conference della Bj league.\nDal 3 luglio 2009 doveva essere l'allenatore della Nuova Sebastiani Basket Rieti, squadra di Serie A italiana, ma dopo il trasferimento della squadra a Napoli, l'allenatore \u00e8 stato sostituito con Franco Marcelletti.\nNel 2003 \u00e8 stato anche allenatore dei Diablos, squadra di slamball."}
{"id": "472143", "revid": "44939", "url": "https://it.wikipedia.org/wiki?curid=472143", "title": "Trascrittasi inversa", "text": ""}
{"id": "472144", "revid": "682087", "url": "https://it.wikipedia.org/wiki?curid=472144", "title": "DNA polimerasi (RNA-dipendente)", "text": "La DNA polimerasi (RNA-dipendente) (o trascrittasi inversa, o retrotrascrittasi), \u00e8 un enzima appartenente alla classe delle transferasi, che catalizza la seguente reazione:\n\"deossinucleoside trifosfato + DNAn difosfato + DNAn+1\"\nSi tratta dunque di un enzima in grado di sintetizzare DNA come le consuete DNA polimerasi. Tuttavia, a differenza di queste ultime, \u00e8 in grado di utilizzare l'RNA come stampo di partenza. Si tratta infatti di un enzima caratteristico dei retrovirus (che usano RNA come materiale genetico).\nAttivit\u00e0 dell'enzima.\nLe trascrittasi inverse hanno tre attivit\u00e0 catalitiche: \nStruttura.\nStudi sulla trascrittasi codificata dal virus dell'HIV hanno mostrato che questo enzima \u00e8 un eterodimero, composto da due subunit\u00e0, una denominata \"p66\" in base al suo peso - 66 kDa - e l'altra \"p51\".\nIn seguito al legame con la molecola di RNA, l'enzima cambia di conformazione in modo da bloccare il substrato e procedere con la polimerizzazione.\nLocalizzazione.\nQuesto enzima \u00e8 posseduto da alcuni batteri e i retrovirus, una famiglia di virus che lo utilizzano per poter replicare il proprio genoma integrandolo nel genoma della cellula da loro infettata (costituito da DNA nel caso di cellule procariotiche ed eucariotiche).\nTra questi retrovirus vi \u00e8 compreso un gruppo denominato dei \"retrovirus endogeni\", cio\u00e8 retrovirus integratisi nel genoma di molti organismi, ivi compreso l'uomo, in tempi remoti ed ora facenti parte stabilmente del loro genoma.\nAnche i retrotrasposoni ed altri elementi genetici mobili posseggono tale attivit\u00e0 e la utilizzano per incrementare il proprio numero all'interno del genoma di organismi eucariotici.\nAltri enzimi dotati di attivit\u00e0 simile sono le \"telomerasi\", enzimi che aggiungono specifiche sequenze ripetute di DNA alle estremit\u00e0 cromosomali.\nQuesto enzima fu scoperto indipendentemente da Howard Temin e da David Baltimore che valse loro il Premio Nobel per la Fisiologia o la Medicina nel 1975 insieme a Renato Dulbecco.\nParticolarit\u00e0.\nLa scoperta di questo enzima, in grado di copiare l'informazione genetica dall'RNA al DNA fece modificare una parte del dogma centrale della biologia molecolare ideato da Francis Crick, uno degli scopritori della struttura del DNA, il quale prevedeva che l'informazione genetica fluisca dal DNA all'RNA alle proteine e non viceversa. \nLa trascrittasi inversa ha un errore di incorporazione (cio\u00e8, accoppia una base sbagliata rispetto a quella presente nel filamento stampo) piuttosto alto, in media di circa 1 ogni 2000 basi ed \u00e8 la causa dell'elevato tasso di mutazione dei retrovirus che impedisce la creazione di un vaccino o di un farmaco in grado di eliminare tali virus.\nPoich\u00e9 questo enzima \u00e8 quasi esclusivamente presente in virus patogeni anche per l'uomo quali l'HIV, esso viene utilizzato come bersaglio per la terapia medica. Uno dei farmaci inibitori della trascrittasi pi\u00f9 famosi \u00e8 l'azidotimidina (AZT).\nUtilizzo nelle biotecnologie.\nQuesto enzima trova ampia applicazione nelle biotecnologie ed in particolare in una tecnica conosciuta come RT-PCR che consente di ottenere ed amplificare un frammento di DNA a partire da RNA (utile nella costruzione di librerie di cDNA)."}
{"id": "472145", "revid": "36426", "url": "https://it.wikipedia.org/wiki?curid=472145", "title": "Cenacolo di Ognissanti", "text": "Il Cenacolo di Ognissanti \u00e8 un piccolo ambiente museale di Firenze, situato in Borgo Ognissanti, nel refettorio posto fra i due chiostri del convento di Ognissanti. Vi si trova il grande affresco dell'Ultima Cena (400x810 cm) di Domenico Ghirlandaio, databile al 1480.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria dell'affresco.\nL'opera venne commissionata al pittore gi\u00e0 celebre, in procinto di recarsi a Roma per affrescare la Cappella Sistina con altri pittori fiorentini. Quello stesso anno l'artista sempre in Ognissanti lavora all'affresco del \"San Girolamo nello studio\" per la famiglia Vespucci.\nDurante i lavori di restauro \u00e8 stata scoperta la sinopia dell'affresco, che \u00e8 oggi esposta sulla parete sinistra. Rispetto alla versione definitiva si notano alcune modifiche nella mimica degli apostoli, soprattutto nella met\u00e0 sinistra, per conferire maggiore espressivit\u00e0.\nDomenico Ghirlandaio ha dipinto altri due affreschi di cenacoli a Firenze:\nUn terzo era il cenacolo di San Donato in Polverosa, intermedio tra quello di Passignano e questo di Ognissanti, ma andato irrimediabilmente perduto.\nL'opera di Ognissanti fu molto celebrata, ma ha avuto sorti alterne nella considerazione della critica. Vasari ad esempio la cit\u00f2 appena (\"un Cenacolo, a fresco...\"), mentre secondo alcuni studiosi moderni soffre troppo l'adesione a un gusto piacevole, che rinnega la penetrazione psicologica e gli accenti drammatici.\nDescrizione e stile.\nL'affresco si trova sulla parete opposta all'entrata del refettorio, composta da due lunette separate da un peduccio che regge la volta, con al di sotto un'ampia fascia liscia di parete.\nSchema architettonico.\nIl Ghirlandaio in quest'opera abbandon\u00f2 la tradizionale scatola prospettica della stanza chiusa (usata ad esempio da Andrea del Castagno in Sant'Apollonia), per impostare una finta apertura della parete in una loggia, che asseconda le forme architettoniche della stanza stessa. A questo effetto illusionistico contribuisce sostanzialmente anche lo studio della luce, che coincide con quello reale della stanza. Le due finestre dipinte sullo sfondo corrispondono infatti alle due finestre reali dell'ambiente, con la fonte luminosa principale proveniente da sinistra. L'effetto era per i frati quello della presenza del Signore degli Apostoli perfettamente integrati tra loro, come un gruppo che consumava il pasto elevato di fronte a loro. I colori in generale sono vivamente accesi con delicati accordi.\nGes\u00f9 e gli apostoli.\nLa tavola presenta una forma a \"U\", allargando i lati, sebbene gli apostoli siano ancora di fatto allineati sul lato maggiore. Essi sono ordinati a coppie e reagiscono con vari atteggiamenti all'annuncio di Ges\u00f9 secondo cui uno fra loro lo tradir\u00e0: ecco che Pietro solleva il coltello e lo indica come per difendere il maestro, Giacomo appare turbato e altri discutono via via pi\u00f9 pacatamente dell'annuncio. Un apostolo giovane, vestito di verde (san Tommaso?), poggia il braccio sul tavolo come per levarsi a discutere con Giuda, verso il quale invia un penetrante sguardo. I due apostoli all'estrema destra infine si indicano il petto, come a chiedersi se il messaggio di Ges\u00f9 a proposito del tradimento sia rivolto a loro.\nSono molto limitati gli aspetti drammatici, prediligendo una rappresentazione misurata e serena. Giuda, come da tradizione, \u00e8 separato dal gruppo dei dodici, trovandosi seduto sul lato opposto della tavola di spalle, a destra di Ges\u00f9 e Giovanni addormentato addosso a lui. La testa di Ges\u00f9 \u00e8 frutto di rifacimento ad opera di Carlo Dolci.\nLa psicologia degli atteggiamenti resta sempre in superficie, evitando espressioni drammatiche troppo vive. Ciascun apostolo \u00e8 caratterizzato quanto basta, e gli atteggiamenti sono tranquilli, anche quello di Giuda, che appare sereno e placido.\nI dettagli.\nCome nel Cenacolo della Badia di Passignano Ghirlandaio costru\u00ec la prospettiva della tavola in modo da permettere di vedere le stoviglie e le pietanze, permettendogli un accurato studio dal vero degli oggetti che tanto lo avevano impressionato nelle opere dei maestri fiamminghi presenti a Firenze. La stessa cura del dettaglio e dei diversi riflessi luminosi sui diversi materiali si ritrova anche nei ricami a ippogrifi a punto Assisi della tovaglia e nella sua sfrangiatura, negli intagli dello scranno e negli orci in metallo scuro nell'angolo a sinistra, nel piatto dorato e cesellato a destra e nel bouquet di fiori in una brocca poco sopra. Sicuramente la scena non doveva differire molto da una tavola fiorentina imbandita del tempo.\nAttraverso le due aperture oltre la spalliera degli apostoli si vedono le cime degli alberi di un giardino, in cui volano numerosi uccelli. Si tratta di precisi elementi simbolici, legati ai temi della Passione e resurrezione di Cristo: la palma del martirio, le melograne e le rose rosse (nel vaso), simboli del sangue, le coppie di uccelli in volo, simbolo dei cicli della natura che si rinnovano, il pavone, simbolo di immortalit\u00e0, ecc.; si vedono poi un falco sulla sua preda, un'anatra, simboli del pericolo imminente, a cui sembra far da guardia una quaglia pronta ad immolarsi, come simbolo del sacrifcio di Cristo. I cardellini, con la macchia rossa sul petto, pure ricordano l'imminente passione.\nTra i cespugli si riconoscono anche agrumi, mele e datteri. Alcuni di questi frutti si trovano anche sulla tavola degli apostoli, a eccezione delle ciliegie (altro frutto rosso), che non hanno un corrispettivo nel giardino. Le caraffe sul tavolo sono colme di acqua e vino bianco, mentre tra gli alimenti si riconoscono pane, prosciutto e formaggi su taglieri. Pietro ad esempio, che ha il bicchiere vuoto, sembra aver appena finito di tagliare il proprio formaggio a pezzetti sulla tavola, secondo un gusto amorevole verso il dettaglio che ha la sua origine nell'emulazione delle opere fiamminghe.\nAltre opere.\nIl portale della sala e i due lavabi in pietra serena sono originali e risalgono pure al 1480. Le nicchie contengono due affreschi seicenteschi di Giuseppe Romei, legati al tema dell'acqua: \"Sara al pozzo di Giacobbe\" e \"Mos\u00e8 che fa scaturire l'acqua dalla roccia\"."}
{"id": "472146", "revid": "729019", "url": "https://it.wikipedia.org/wiki?curid=472146", "title": "121\u00ba Reggimento fanteria &quot;Macerata&quot;", "text": "Il 121\u00ba Reggimento fanteria \"Macerata\" \u00e8 stata un'unit\u00e0 militare del Regio Esercito e dell'Esercito Italiano.\nStoria.\nLe origini.\nIl 121\u00ba Reggimento fanteria fu costituito in Ancona dal deposito del 93\u00ba Reggimento fanteria \"Messina\" stanziato nella Caserma Villarey per dare vita insieme al 122\u00ba Reggimento fanteria alla Brigata Macerata il 1\u00ba marzo 1915.\nNella prima guerra mondiale (1915-1918).\nIl 2 giugno il reggimento e la brigata lasciate le sedi di Macerata e Ancona raggiungono Lonato.\nDopo un periodo di addestramento entra in combattimento nel settore di Castelnuovo del Carso.\nIl reparto combatt\u00e9:\nVenne smobilitato al termine del conflitto il 24 novembre 1919. In memoria del valore dei soldati della Brigata il comune di Macerata ha intitolato una via Brigata Macerata.\nNella seconda guerra mondiale (1939-1945).\nCon la seconda guerra mondiale, il reparto venne ricostituito (15 ottobre 1941) a Forl\u00ec come 121\u00ba Reggimento fanteria \"Macerata\", dal deposito dell'11\u00ba Fanteria ed ha in organico: comando e compagnia comando, tre battaglioni fucilieri, compagnia mortai da 81, compagnia cannoni da 47/32.\nInquadrato, col 122\u00ba Reggimento fanteria e il 153\u00ba Reggimento artiglieria, nella 153\u00aa Divisione di fanteria \"Macerata\". Il reggimento e la divisione sono inquadrati nel V Corpo d'armata della 2\u00aa Armata - Comando Slovenia-Dalmazia e destinati all'Invasione della Jugoslavia ed a un successivo impiego di presidio in Slovenia e in Istria. Il reggimento si sciolse il 12 settembre 1943 nel settore di Fiume, in seguito agli eventi successivi all'8 settembre 1943.\nLa storia recente.\nIl 121\u00ba Reggimento \"Macerata\" ha ripreso vita il 17 settembre 1992, con sede a Fano nella \"Caserma Generale G. Paolini\" gi\u00e0 sede del 94\u00ba Reggimento fanteria \"Messina\". Si \u00e8 costituito sulla base del 2\u00ba battaglione proveniente dal 28\u00ba Reggimento Pavia, che aveva in Fano presso la Paolini un proprio distaccamento fin dal 1958, ed ha svolto compiti addestrativi alle dipendenze delle Forze di Proiezione. Dal settembre 1993 al 1997 \u00e8 stato alle dipendenze della Brigata Meccanizzata \"Friuli\". \u00c8 stato nuovamente sciolto nel 2001 e la sua bandiera di guerra consegnata al Vittoriano a Roma.\nOnorificenze.\nDecorati.\nMaggiore Giacomo Venezian\nStemma.\nScudo Semipartito troncato: nel primo, di rosso, al monte all'italiana, di sei colli, di argento, sostenuto dalla linea di partizione; nel secondo, di azzurro, alle tre teste di leone, di fronte, ben ordinate, d'oro, cimate da corone dello stesso; nel terzo, d'oro, ai tre virgulti d'alloro, di verde, nodriti nella campagna dello stesso.\nCorona turrita.\nOrnamenti esteriori:\nlista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"SEMPER VICTORIA CONFIDO\".\nonorificenza: accollata alla punta dello scudo con l'insegna dell'Ordine Militare d'Italia pendente al centro del nastro con i colori della stessa.\nnastri rappresentativi delle ricompense al Valore: una Medaglia d'Argento al Valor Militare \u00e8 annodata nella parte centrale non visibile della corona turrita, scendente svolazzante in sbarra ed in banda dal punto predetto, passando dietro la parte superiore dello scudo.\nMotto del Reggimento.\n\"Semper victoria confido.\" Il significato del motto del Reggimento \u00e8: \"Confido sempre nella vittoria\"."}
{"id": "472151", "revid": "1255284", "url": "https://it.wikipedia.org/wiki?curid=472151", "title": "Adua", "text": "Adua (: ; in tigrino: \u12d3\u12f5\u12cb anche scritto \"Adwa\" o \"Aduwa\") \u00e8 una citt\u00e0-mercato e una \"woreda\" separata nel nord dell'Etiopia. \u00c8 meglio conosciuta come la localit\u00e0 prossima alla decisiva battaglia di Adua combattuta nel 1896 contro le truppe italiane. \nSituata nella Zona di Mehakelegnaw della regione del Tigr\u00e8, Adua confina a sud con Werie Lehe, a ovest con La'ilay Maychew, a nord con Mereb Lehe e a est con Enticho.\nAdua ha una longitudine e una latitudine di 14\u00b010'N 38\u00b054'E e un'elevazione di 1907 metri.\nAdua \u00e8 sede di diverse chiese importanti: Adwa Gebri'el Bet (costruita da Dejazmach Wolde Gebriel), Adwa Maryam Bet (costruita da Ras Anda Haymanot), Adwa Medhane 'Alem Bet (costruita da Ras Sabagadis), Adwa Nigiste Saba Huletenya Dereja Timhirt Bet, e Adwa Selasse Bet. Vicino ad Adwa si trova il Monastero di Abba Garima, fondato nel sesto secolo da uno dei Nove Santi e conosciuto per i suoi vangeli del X secolo. Nelle vicinanze si trova anche il villaggio di Fremona, che era stato la base dei gesuiti nel XVII secolo invitati per convertire l'Etiopia al cattolicesimo.\nStoria.\nOrigini.\nSecondo Richard Pankhurst, accademico britannico specializzato negli studi sull'Etiopia, il nome di Adua deriva da \"Adi Awa\" (o \"Wa\"), che significa \"Villaggio degli Awa\"; i quali sono un gruppo etnico citato nell'anonimo Monumentum Adulitanum rinvenuto nel sito archeologico di Adulis. Francisco Alvares, religioso e viaggiatore portoghese, riporta inoltre che la spedizione lusitana in Etiopia tocc\u00f2 Adua, da lui chiamata \"Casa di San Michele\", nell'agosto del 1520.\nNonostante le sue presunte antiche origini, Adua acquis\u00ec maggiore importanza soltanto dopo che la capitale fu stabilita a Gondar. Come not\u00f2 l'esploratore scozzese James Bruce, Adua era situata su \"un territorio piano attraverso il quale deve passare chiunque sia diretto da Gondar verso il Mar Rosso\", e infatti per passare per essa si dovevano pagare pedaggi. Dal 1700, divent\u00f2 la citt\u00e0 in cui risiedeva il governatore della Regione dei Tigr\u00e8, crescendo al punto da eclissare Debarwa, citt\u00e0 commerciale nonch\u00e9 sede tradizionale del \"Bahr Negus\" in quanto citt\u00e0 pi\u00f9 importante del nord del paese. Adua divent\u00f2 cos\u00ec importante nei decenni successivi che nel XIX secolo era una sorta di colonia di mercanti greci.\nXIX secolo.\nA causa della posizione, Adwa divenne un'importante rotta commerciale, \u00e8 menzionata nelle memorie di numerosi europei del XIX secolo che hanno visitato l'Etiopia. Questi includono Henry Salt, Samuel Gobat, Mansfield Parkyns, Arnaud, Antonie d'Abbadie e Th\u00e9ophile Lefebvre. Dopo la sconfitta e la morte di Ras Sabagadis nella battaglia di Debre Abbay, i suoi abitanti fuggirono da Adwa poich\u00e9 non era pi\u00f9 sicura. La citt\u00e0 fu trattenuta per un breve periodo dall'imperatore Tewodros II nel gennaio del 1860, che aveva marciato da sud in risposta alla ribellione di Agew Neguse, che aveva messo a rogo e abbandonato la citt\u00e0.\nXX secolo.\nLa sua importanza geografica \u00e8 dovuta anche alla battaglia finale della prima guerra italo-etiopica, in cui gli imperatori etiopi combatterono per difendere l'indipendenza dell'Etiopia contro l'Italia nel 1896. Menelik guid\u00f2 l'esercito etiope verso una vittoria decisiva contro gli italiani, che assicurarono un'Etiopia indipendente fino a quando gli italiani non invasero di nuovo nel 1935 (Seconda guerra italo-etiopica). Un grande albero ai margini della citt\u00e0 \u00e8 stato segnalato ai visitatori negli anni successivi, in cui l'imperatore Menelik giudic\u00f2 gli eritrei catturati nella battaglia. I battaglioni eritrei facevano parte dell'esercito coloniale italiano, ma fu la corte marziale che non riconobbe il giudizio su di loro, e condann\u00f2 i prigionieri ad avere la mano destra e il piede sinistro mozzati.\nScrivendo nel 1890, Augustus B. Wylde descriveva il mercato di Adua, che si teneva il sabato, come un grande commercio di bestiame di tutti i tipi, disponibili all'acquisto. La line telegrafica Asmara-Addis Abeba, costruita dagli italiani nel 1902-1904, pass\u00f2 ad Adua. Nel 1905 era considerata la terz\u00e0 citt\u00e0 pi\u00f9 grande del Tigr\u00e8. Il servizio telefonico raggiunse Adua nel 1935, ma nel 1954 non vennero elencati numeri di telefono per la citt\u00e0.\nIl 6 ottobre 1935 le forze italiane attaccarono Adua, dopo due giorni di bombardamenti, Ras Seyoum Mengesha venne spinto a ritirarsi precipitosamente, abbandonando ampie scorte di cibo e altre provviste. La Divisione Gavinana italiana port\u00f2 un monumento in pietra in onore dei soldati caduti nel 1896. Questo monumento fu eretto subito dopo il loro arrivo e inaugurato il 15 ottobre alla presenza del generale Emilio De Bono. La citt\u00e0 era pass\u00f2 nelle mani italiane prima del 12 giugno 1941, quando la 34\u00aa Brigata delle Forze di Stato indiane, appena arrivata, vi install\u00f2 un ufficio postale.\nDurante la ribellione di Woyane, 6000 delle trruppe territoriali si ritirarono ad Adua il 22 settembre 1943. Nel 1958 Adua era uno dei 27 luoghi in Etiopia classificati come cittadino di prima classe. Durante gli anni '60 la citt\u00e0 non era solo un centro educativo, ma anche un punto di partenza per il dissenso nazionalista, indicato dal fatto che tutti e tre i leader del Fronte di Liberazione del Popolo Tigrano (TPLF) durante i 22 anni dal 1975 al 1997, Aregawl Berhe, Sebhat Nega e Meles Zenawi provenivano tutti da Adua e frequentavano la scuola governativa cittadina.\nAdua era spesso bersaglio di attacchi da parte del TPLF durante la guerra civile etiopica: nel 1978 il TPLF attacc\u00f2 Adua; nel 1979 tent\u00f2 invano di rapinare la banca. La citt\u00e0 pass\u00f2 definitivamente nel controllo della TPLF nel marzo 1988. Adua e i suoi dintorni sono il distretto nativo di molti dei principali dirigenti del TPLF che guidano l'Etiopia oggi, e il distretto fu rappresentato in Parlamento dall'ex primo ministro Meles Zenawi stesso.\nDati demografici.\nSulla base del censimento nazionale del 2007 condotto dall'Agenzia Statistica Centrale dell'Etiopia (CSA), questa citt\u00e0 ha una popolazione totale di 40.500, di cui 18.307 uomini e 22.193 donne. La maggior parte degli abitanti ha dichiarato di praticare il cristianesimo ortodosso etiopico, con il 90,27% che ha riferito di appartenervi, mentre il 9,01% della popolazione era musulmano.\nSport.\nAlmeda Textille Football Club (ALTEX) \u00e8 stato promosso nella Lega nazionale di calcio dell'Etiopia dopo aver vinto i campionati etiopi della squadra di calcio di Macall\u00e8. ALTEX ha battuto il Meta Beer Football Club per 2-1 in finale. ALTEX \u00e8 il primo club della citt\u00e0 di Adua a rappresentare la citt\u00e0 nella storia del calcio etiopico."}
{"id": "472152", "revid": "287204", "url": "https://it.wikipedia.org/wiki?curid=472152", "title": "Cricket ai Giochi della II Olimpiade", "text": "Alla II Olimpiade si disput\u00f2 un torneo di cricket. Inizialmente vi dovevano partecipare quattro squadre poi il Belgio e i Paesi Bassi si ritirarono dalla competizione e alla fine vi parteciparono solo la Gran Bretagna e la Francia.\nL'incontro fra le due squadre vide la vittoria della Gran Bretagna.\nMedagliere.\nQueste medaglie sono state retroattivamente assegnate dal CIO; al tempo in cui si disput\u00f2 il torneo i vincitori furono premiati con medaglie d'argento."}
{"id": "472156", "revid": "119539848", "url": "https://it.wikipedia.org/wiki?curid=472156", "title": "Trepak", "text": "Il trepak \u00e8 una danza russa di origine cosacca in tempo veloce e movimento binario. Il nome deriva da \"trepat\" che significa \"pestare\".\nIl trepak pi\u00f9 celebre \u00e8 quello composto da P\u00ebtr Il'i\u010d \u010cajkovskij come parte del \"divertissement\" dei dolci nel secondo atto del balletto \"Lo Schiaccianoci\". La musica di questa caratteristica danza si pu\u00f2 trovare anche in una suite scritta da \u010cajkovskij prima del balletto, che riscosse grande successo nel pubblico. "}
{"id": "472157", "revid": "15756", "url": "https://it.wikipedia.org/wiki?curid=472157", "title": "Storia antropometrica della Sardegna", "text": "La storia antropometrica della Sardegna riguarda lo studio dell'evoluzione dei caratteri fisici della popolazione dimorante in Sardegna dalla preistoria fino ai nostri giorni, con l'obiettivo di ricostruire il processo di popolamento umano dell'Isola. L'antropologia fisica, la disciplina che si occupa di questa tipologia di studi, \u00e8 da alcuni decenni a questa parte affiancata dalla pi\u00f9 efficace genetica delle popolazioni.\nCaratteri ereditari.\nI sardi moderni sono contraddistinti da peculiarit\u00e0 fenotipiche risalenti sin dal periodo nuragico e prenuragico, seppure in tal senso non costituiscano una popolazione omogenea.\nGli antichi abitanti dell'isola, chiamati convenzionalmente protosardi, avrebbero quindi lasciato un'eredit\u00e0 genetica particolare riscontrabile soprattutto nelle caratteristiche antropometriche di alcune popolazioni della Sardegna centrale e meridionale. Tra le pi\u00f9 importanti, rilevate dell'antropologo Carlo Maxia durante le sue ricerche e derivanti dalla condizione d'accentuata insularit\u00e0, si possono citare:\nTali caratteristiche sono invece molto meno marcate nel settentrione, a dimostrazione di una differenziazione avvenuta fra i due versanti dell'isola gi\u00e0 a partire dal periodo prenuragico.\nMacchie cerulee congenite.\nLe \"macchie cerulee congenite\" sono ritenute di grande importanza dai ricercatori. Si suppone che dalla completa conoscenza della ripartizione geografica di queste, si potrebbe risalire al centro di dispersione dell'\"Homo sapiens\". La loro formazione \u00e8 generata dall'accumulo, prima della nascita, di cellule pigmentarie (\"melanoblasti di Baelz\") nel derma. Sul corpo umano sono localizzate nella parte del bacino e molto raramente nella parte del viso e della testa. Nelle popolazioni caucasiche (\"leucodermi\") ed in quelle mongoliche (\"xantodermi\") le macchie cerulee congenite, quando presenti, sono visibili fino all'et\u00e0 di cinque anni, in seguito vengono nascoste dal pigmento che si accumula negli strati profondi dell'epidermide.\nLe ricerche effettuate hanno evidenziato come nei sardi delle regioni centrali e meridionali sia stata rilevata una frequenza delle macchie cerulee congenite pi\u00f9 alta rispetto alle altre regioni d'Italia. Le proporzioni delle stesse, nei Comuni interessati nelle ricerche, sono alquanto varie e, secondo i ricercatori, tutto ci\u00f2 conferma la tendenza, perseguita per secoli, a conservare un substrato genetico straordinariamente omogeneo, con una particolare fisionomia di parentado che pu\u00f2 essere diversa da paese a paese.\nMuscoli mimici.\nDa alcune ricerche compiute sui tessuti molli di talune popolazioni isolane, si \u00e8 potuto riscontrare un minor diametro dei muscoli mimici (e quindi una riduzione della muscolatura stessa) rispetto a quello di altre popolazioni europee.\nLa locuzione \"riso sardonico\" (particolare contrazione dei muscoli mimici da cui risulta un'espressione beffarda e triste) deriva da quella greca \"\u03a3\u03b1\u03c1\u03b4\u03cc\u03bd\u03b9\u03bf\u03c2 \u03b3\u03ad\u03bb\u03c9\u03c2\" (in latino tradotta come \"risus sardonicus\") per indicare un ghigno inquietante ed atroce. Alcuni ricercatori hanno sostenuto che il \"sardonios gelos\" trovi la sua causa nella ridotta muscolatura mimica dei Sardi, che in particolari occasioni si trasformerebbe nella suddetta smorfia minacciosa; tuttavia una ricerca realizzata nel 2009 dall'Universit\u00e0 del Piemonte Orientale ha suggerito che questa famosa espressione facciale, citata anche da Omero nell'Odissea, veniva prodotta dall'azione tossica di una pianta, la cosiddetta \"erba sardonica\", ossia l'Oenanthe crocata L. (nota anche come \"finocchio acquatico\"), molto diffusa in Sardegna.\nMarcata dolicocefalia.\nLe attuali popolazioni della Sardegna centro-meridionale (eccetto il cagliaritano) hanno mantenuto generalmente le stesse caratteristiche craniche del periodo neo-eneolitico: il tipico cranio allungato, forma cranica che in Europa si riscontra, ad alte frequenze, anche tra le popolazioni scandinave, iberiche e britanniche (con prevalenza tra i Portoghesi e gli Scozzesi). Il nord dell'isola \u00e8 invece caratterizzato da indici di mesocefalia/sub-brachicefalia.\nLa documentazione archeologica attesta che in Sardegna i primi crani brachicefali comparvero nelle sepolture attorno alla seconda met\u00e0 del III millennio a.C. andando ad aumentare progressivamente fino ai primissimi secoli del II millennio a.C.. Si tratterebbe di gruppi etnici giunti in pi\u00f9 ondate dall'Europa continentale che finirono col convivere con le popolazioni locali, mischiandosi con esse.\n(1) - \nDurante l'et\u00e0 del bronzo nell'isola, oltre alle suddette infiltrazioni di genti brachimorfe dall'esterno, \u00e8 stato osservato anche un processo di \"brachicefalizzazione\", ossia la tendenza dei crani dolicefali ad accorciarsi, fino ad assumere forme tendenti alla mesocefalia/brachicefalia. Un simile fenomeno \u00e8 in atto anche oggi, infatti recenti misurazioni eseguite nel dipartimento di Scienze Antropologiche dell'Universit\u00e0 di Cagliari, hanno riscontrato, nei crani dei viventi, una percentuale di dolicocefalia minore (e quindi un conseguente aumento della brachicefalia) rispetto al periodo 1879-1883. Secondo i ricercatori, le caratteristiche craniologiche dei sardi, rimaste praticamente immutate per millenni a causa dell'endogamia, starebbero iniziando lentamente a cambiare, sia per il venir meno del secolare isolamento, sia per le migliori condizioni sociali che il benessere ha portato nell'isola, sia per i sempre pi\u00f9 frequenti matrimoni misti.\nPigmentazione.\nSecondo uno studio eseguito nei primi anni ottanta su un campione di bambini e ragazzi sardi dai 6 ai 20 anni, pi\u00f9 della met\u00e0 della popolazione sarda ha capelli neri o castano scuri; i capelli castani (di ogni tonalit\u00e0) prevalgono nelle vecchie province di Cagliari e Sassari mentre i capelli neri prevalgono in quelle di Nuoro e Oristano. I capelli di tonalit\u00e0 chiare (scala Fischer-Saller G-Q biondi chiari e scuri) e medie (scala F.S. R-V castano chiari e medi) si attestano in generale rispettivamente al 1,7% e 22% e sono pi\u00f9 diffusi nel nord dell'isola (sommati 28% circa) che nel sud (sommati 20% circa). Una pi\u00f9 datata analisi condotta da Ridolfo Livi sui coscritti classi 1859-63, mostra una percentuale di capelli biondi che si attesta sul 2,4% nella Sardegna centro-meridionale mentre nella parte settentrionale la frequenza varia dal 2,4 al 4,9% . I capelli rossi sono ovunque abbastanza sporadici, con percentuali che vanno dal 0,3% nel sud a circa 0,5% nel nord.\nPer quanto riguarda il colore degli occhi, nelle vecchie provincie di Sassari, Nuoro e Oristano il colore degli occhi predominante \u00e8 il castano medio mentre nella provincia di Cagliari il castano scuro (scala Martin-Schultz 12-13 e 14-16). Le tinte intermedie (scala M.S. 9-11 iridi nocciola, ambra e castano chiare) si attestano in generale sul 16% mentre le iridi di colore chiaro (scala M.S. 1-8 azzurre, grigie, verdi) raggiungono una media regionale del 14%. Un analogo studio effettuato dall'antropologo dell'Universit\u00e0 di Cagliari Carlo Maxia ha restituito le seguenti percentuali:\nLe iridi chiare, come dimostrato da analisi di altre popolazioni europee, risultano leggermente pi\u00f9 diffuse fra i maschi (15,88%) che fra le femmine (14,64%), allo stesso tempo le femmine mostrano una percentuale pi\u00f9 alta di capelli chiari e pigmentazione cutanea bianca-rosea.\nConsiderando il fototipo nel suo complesso si pu\u00f2 notare un certo grado di variabilit\u00e0 locale, in assoluto il maggior grado di pigmentazione scura (tipo \"bruno puro\") si registra: fra gli uomini a Modolo e Abbasanta, fra la femmine a Nuragus e Fluminimaggiore mentre la massima frequenza del tipo \"chiaro puro\" (sia fra i maschi che fra le femmine) a Villa Sant'Antonio e Ruinas nella provincia di Oristano e a Carloforte, comune abitato da popolazioni di origine ligure.\nVariazioni recenti.\nUn recente studio dell'Universit\u00e0 di Cagliari sui bambini fra i 7 e i 10 anni della citt\u00e0 di Cagliari ha rilevato che i bambini misurati nel 1996 sono pi\u00f9 alti, pi\u00f9 longilinei e pi\u00f9 pesanti rispetto ai bambini misurati nel 1975-1976. Oltre ci\u00f2 \u00e8 stata notata, rispetto alle generazioni precedenti, un'accelerazione dei processi di crescita e sviluppo nei neonati. Cambiamenti sono stati notati inoltre per quanto riguarda l'et\u00e0 media al menarca delle donne che si \u00e8 abbassata di circa 2 anni nell'ultimo secolo, fatto connesso ad un miglioramento delle condizioni alimentari ed igieniche; \u00e8 stata riscontrata anche un'alterazione della et\u00e0 media della menopausa che continua ad innalzarsi. Sempre nelle aree urbane si \u00e8 registrato un maggior aumento della statura media rispetto a quanto registrato fra gli abitanti delle comunit\u00e0 pi\u00f9 piccole, ad esempio quelle montane; gli abitanti di ceto urbano sono quindi mediamente pi\u00f9 slanciati rispetto a quelli di ceto rurale.\nI fattori che hanno contribuito a queste variazioni sono probabilmente dovuti a cambiamenti nelle condizioni di vita, selezione e movimenti migratori.\nStatura.\nLa statura dei sardi ha dunque subito una considerevole evoluzione negli ultimi cento anni. Gli studi eseguiti sui soldati di leva all'indomani della proclamazione del Regno d'Italia rilevarono che l'altezza media dei sardi classi 1859-1863 era inferiore ai 162\u00a0cm. Studi antropologici sulle antiche popolazioni sarde hanno dimostrato che la statura media in et\u00e0 nuragica (et\u00e0 del bronzo) era pari a circa 166\u00a0cm per gli uomini e circa 153\u00a0cm per le donne; statura quindi superiore a quella dei sardi di 150 anni fa che presentavano valori staturali prossimi a quelli di epoca neo-eneolitica (&lt;163\u00a0cm), prima del costante aumento di statura che si verific\u00f2 nel II millennio a.C., imputabile al fenomeno detto \"lussureggiamento degli ibridi\" (o eterosi).\nUn'ispezione sulle reclute sarde del 1980 ha certificato che la statura media era di 170,2\u00a0cm, simile a quella ottenuta sui soldati di leva provenienti dalla Sardegna classe 1978 (171,3\u00a0cm; media nazionale 174,4\u00a0cm). Nell'arco temporale 1894-1990 l'incremento di statura nella popolazione sarda \u00e8 risultato essere pari a 1,13\u00a0cm/decade, contro l'1,06\u00a0cm/decade del resto d'Italia.\nOltre ad una migliore alimentazione, alla selezione e all'eterosi (e quindi ad un minor tasso di endogamia) un altro fattore che ha contribuito a questo innalzamento di statura \u00e8 il debellamento della malaria nel secondo dopoguerra. Nel settembre del 2010 si \u00e8 tenuto nell'aula magna dell'universit\u00e0 di Cagliari un convegno intitolato \u201c\"L'eliminazione della malaria in Sardegna. 60 anni dopo\"\u201d a cui hanno partecipato vari specialisti e scienziati sardi e non. L'allora assessore regionale alla sanit\u00e0 Antonello Liori ha sostenuto che \u201csecondo i dati delle visite di leva, dagli anni '50 in poi la statura media dei ragazzi sardi \u00e8 quella che \u00e8 cresciuta di pi\u00f9 rispetto al resto d'Italia\u201d, confermando che tale innalzamento \u00e8 da attribuire in parte anche alla scomparsa del morbo che si pensa sia stato introdotto sull'isola dai punici nel V secolo a.C..\n(1) - "}
{"id": "472160", "revid": "287204", "url": "https://it.wikipedia.org/wiki?curid=472160", "title": "Spazio localmente compatto", "text": "In matematica, in particolare in topologia, uno spazio topologico \u00e8 detto localmente compatto se per ogni suo punto esiste un intorno la cui chiusura \u00e8 un insieme compatto.\nLa compattezza locale \u00e8 una propriet\u00e0 di regolarit\u00e0 di uno spazio topologico: gli spazi euclidei sono localmente compatti, mentre ad esempio gli spazi di Banach infinito dimensionali non lo sono.\nIn letteratura sono presenti diverse definizioni di \"spazio localmente compatto\", tutte equivalenti nel caso in cui si trattino spazi di Hausdorff (che sono di gran lunga i pi\u00f9 comuni utilizzati in matematica). In questa voce diamo prima delle nozioni generali, valide per spazi topologici arbitrari, tuttavia le principali applicazioni della teoria saranno date principalmente per spazi di Hausdorff.\nDefinizione.\nSia formula_1 uno spazio topologico. Esso si dice localmente compatto se ogni punto formula_2 ammette una base di intorni costituita di insiemi compatti. Ossia, se per ogni aperto formula_3 contenente un dato punto formula_4, esiste un compatto formula_5 contenente a sua volta un aperto formula_6 a cui appartiene formula_4.\nIn particolare, ogni spazio di Hausdorff localmente compatto \u00e8 uno spazio di Tychonoff ed uno spazio di Baire."}
{"id": "472162", "revid": "367445", "url": "https://it.wikipedia.org/wiki?curid=472162", "title": "Lingua singalese", "text": "La lingua singalese o cingalese (nome nativo \u0dc3\u0dd2\u0d82\u0dc4\u0dbd, \"Si\u1e41hala\", ISO 15919 ) \u00e8 la lingua parlata dai singalesi, il gruppo etnico predominante in Sri Lanka (ex \"Ceylon\"), e una delle lingue ufficiali di tale Stato; \u00e8 una lingua appartenente al ceppo indoariano del gruppo indoeuropeo, strettamente imparentata al dhivehi, la lingua ufficiale nelle Maldive.\nDistribuzione geografica.\nSecondo l'edizione 2009 di \"Ethnologue\", il singalese era parlato nel 2007 da 15,5 milioni di persone in Sri Lanka. Tramite l'emigrazione la lingua risulta attestata in vari Paesi stranieri, tra cui Canada, Emirati Arabi Uniti, Libia, Maldive, Singapore, Thailandia e Stati Uniti d'America. Al 2019, \u00e8 parlato da 15,3 milioni di parlanti madrelingua (L1).\nLingua ufficiale.\nIl singalese \u00e8 lingua ufficiale dello Sri Lanka.\nInfluenza di altre lingue.\nIl vocabolario del singalese deriva fondamentalmente dal pali, ma \u00e8 stato fortemente influenzato dal tamil (parlato ancora oggi nel nord e nella costa orientale dello Sri Lanka) e dal sanscrito (che \u00e8 stato utilizzato per coniare i termini scientifici e medici, cos\u00ec come il greco e il latino per le lingue indeuropee romanze e germaniche). Comunque, a seguito di contatti con altri popoli, la lingua \u00e8 stata influenzata dal portoghese, dall'olandese, dall'inglese e, in minor parte, dal malese.\nDiglossia.\nCos\u00ec come per altre lingue dell'Asia, anche in singalese \u00e8 presente un'accentuata diglossia. La lingua letteraria e quella parlata si differenziano sotto diversi aspetti, sia per il vocabolario di termini usati sia per la grammatica (ad esempio, la coniugazione verbale) e la sintassi.\nDiverse parole inglesi sono entrate nell'uso comune nella lingua parlata, accanto (o, talvolta, in sostituzione) dei termini singalesi. Ad esempio, non \u00e8 insolito sentire (\"mia moglie\", inglese \"wife\") al posto di , o (\"riunione\", ingl. \"meeting\").\nEsempi di parole o verbi nelle rispettive forme letterarie e parlate (si noti che per\u00f2 nella lingua parlata, bench\u00e9 la parola indicata sia pi\u00f9 frequente e d'uso comune, non \u00e8 escluso l'uso del termine letterario in contesti formali):\nAlfabeto singalese.\nL'alfabeto singalese si \u00e8 evoluto da quello brahmi, introdotto nell'isola nel VI secolo a.C.; attualmente prevede 56 caratteri, con quattro aggiuntivi aggiunti di recente per tradurre suoni stranieri come la \"f\". Nella lingua singalese, si distinguono dodici vocali, sei brevi e sei lunghe.\nI codici unicode vanno da U+0D80 a U+0DFF.\nCaratteristiche del singalese parlato.\nLa lingua singalese parlata ha le seguenti caratteristiche:\nFonetica.\nL'inventario fonemico del singalese parlato consiste di 26 consonanti e 14 vocali, 7 brevi e 7 lunghe.\nVocali.\nLe vocali hanno tutte anche la rispettiva forma lunga. In singalese, come per le altre lingue indiane che hanno conservato questa caratteristica, \u00e8 importante distinguere fra le vocali brevi e quelle lunghe, perch\u00e9 influisce sul significato della parola (confronta con l'ingl. \"live\" \"vivere\" e \"leave\" \"partire\"):\nSi noti quanto segue:\nConsonanti.\nNota bene: le consonanti fra parentesi tonde non si distinguono pi\u00f9 nella lingua parlata.\nNota bene:\nCaratteristiche fonetiche.\nLa lingua singalese ha alcune caratteristiche fonetiche tipiche delle lingue indiane, sia indeuropee sia dravidiche, e assenti in italiano:\nOltre a molte parole tamil assorbite nel corso dei secoli, oggi il singalese (scritto e parlato) ha alcune caratteristiche che potrebbero derivare dall'influenza delle lingue dravidiche:\nGrammatica.\nNomi.\nIl singalese ha una struttura simile alle diverse lingue indiane. Mentre la differenza fra i generi \u00e8 minima (limitata in pratica solo alle forme femminili di nomi maschili, es. \"gallo\" , \"gallina\" ), il singalese distingue fra i \"nomi animati\" (cio\u00e8, che si riferiscono a uomini o animali) e quelli \"inanimati\" (che si riferiscono a cose).\nCasi nominali.\nLa lingua ha sei casi nominali (i casi genitivo-possessivo e genitivo-locativo in realt\u00e0 sono due forme dello stesso caso nominale):\nI nomi animati hanno le seguenti caratteristiche:\nI nomi inanimati, invece:\nDeclinazione.\nDeclinazione plurale.\nSi noti l'alternanza, nel plurale, di un tema per il caso \"diretto\" (nominativo) e un tema per i casi \"indiretti\" (od \"obliqui\"), ai quali si uniscono i suffissi dei casi nominali.\nCaso obliquo.\nNel caso dei nomi animati, il tema del caso indiretto (obliquo) si forma sempre con una -\u0db1\u0dca- infissa, mentre per i nomi inanimati si ha -\u0dc0\u0dbd- . Nel prospetto della declinazione plurale, gli infissi del caso indiretto sono indicati uniti ai suffissi dei casi nominali per motivi di semplificazione.\nPlurale.\nLa formazione del plurale dei nomi \u00e8 piuttosto complessa, a grandi linee si pu\u00f2 riassumere quanto segue:\nNomi animati:\nNomi inanimati:\nVocativo.\nSolo in relazione ai nomi animati, resta nel singalese parlato una traccia del vocativo, usato quando ci si rivolge a qualcuno direttamente.\nNomi che indicano parentela.\nQuando si tratta di nomi che indicano parentela, il vocativo singolare si forma con il suffisso opp. , mentre la forma del plurale \u00e8 usata come vocativo:\nAltri nomi animati.\nI nomi maschili formano il vocativo singolare aggiungendo opp. :\nI nomi femminili, invece, hanno il suffisso :\nIl vocat. plurale si forma aggiungendo una al tema del caso indiretto (obliquo) del plurale, che termina sempre in :\nIndeterminazione.\nIn singalese, un nome nella forma base lo si pu\u00f2 tradurre come se fosse determinato: significa sia \"amico\" sia \"l'amico\".\nL'equivalente dell'articolo indeterminativo \u00e8 il suffisso , traducibile con l'italiano \"uno/una\".\nSe unito a nomi animati, la finale si muta in ; esempio, \"amico\" , \"un amico\" . Il suffisso dei casi nominali \u00e8 unito \"dopo\" l'articolo, e perci\u00f2 si avr\u00e0:\nCon i nomi inanimati, il suffisso \u00e8 unito al nome, e si declina nella maniera seguente (es. con \"libro\" ):\nI nomi in hanno un'alternanza con il suffisso , che ha origine nella lingua letteraria (es. con \"citt\u00e0\" , letterario ):\nAggettivi.\nIn singalese parlato, gli aggettivi sono indeclinabili e precedono sempre il nome che qualificano. Esempi:\nIl superlativo assoluto si pu\u00f2 formare con la costruzione \u0d89\u0dad\u0dcf + aggettivo, oppure con il suffisso enfatico -\u0db8 :\nFrase nominale.\nMentre nella lingua italiana (e in altre lingue indeuropee) la frase nominale si forma utilizzando il verbo \"essere\" con funzione di copula (vedi predicato nominale), in singalese parlato non viene usato il verbo \"essere\" in tale maniera. Invece, la frase nominale \u00e8 formata secondo la costruzione del seguente prospetto (\"costruzione enfatica\"):\nEsempi:\nQuesta costruzione si chiama \"enfatica\" perch\u00e9 l'enfasi nella frase \u00e8 posta sul predicato che assume il suffisso . Si noti la differente sfumatura di significato:\nPronome.\nSi distinguono i pronomi personali, i pronomi dimostrativi e i pronomi interrogativi.\nVerbo.\nLa coniugazione del verbo in singalese parlato \u00e8 abbastanza semplice, perch\u00e9 (a differenza della lingua letteraria) esiste una sola forma per tutte le persone (senza distinguere fra generi e numeri singolare e plurale). Questo fenomeno \u00e8 simile a quello del verbo inglese.\nFrase verbale.\nIn singalese, la frase \u00e8 di tipo SOV (Soggetto-Oggetto-Verbo), e quindi la frase verbale si forma secondo l'ordine seguente:\nEsempi:\nForme finite e indefinite.\nSi distingue tra forme \"finite\" (che hanno un soggetto e possono essere usati come predicati verbali) e forme \"indefinite\" (che non hanno soggetto, e sono usati come nomi o aggettivi verbali):\nForme finite.\nAltre costruzioni finite sono:\nTemi del presente e del passato.\nIl singalese distingue il tema del presente da quello del passato per mezzo dell'apofonia (o ablaut), tipica delle lingue indeuropee. Con l'eccezione di alcuni verbi irregolari, la formazione del passato \u00e8 abbastanza prevedibile sulla base di alcune regole.\nIl tema del presente si ricava levando alla forma base (registrata sul dizionario) il suffisso . Ad esempio, \"leggere\" , tema del presente ; \"guardare\" , tema del presente .\nEsempi:\nPresente.\nLa forma presente, in singalese parlato, \u00e8 usata per un'azione che avviene nel presente o nel futuro. \u00c8 la forma che viene registrata nel dizionario.\nLa caratteristica della forma presente \u00e8 il suffisso . Levando questo suffisso, si ha il \"tema del presente\" (ad esempio, \"leggere\" , tema del presente ).\nEsempi:\nPresente della prima persona plurale.\nPer la prima persona plurale (\"noi\") in singalese parlato si conserva una forma della lingua scritta, che si ha unendo al tema del presente il suffisso . Questa forma personale viene usata solo se la persona con cui si parla \u00e8 \"inclusa\" nell'azione espressa dal verbo. Ad esempio:\nPassato.\nLa forma passata equivale al passato remoto italiano. Si forma mediante apofonia o ablaut dal tema del presente.\nLa caratteristica del passato \u00e8 di terminare sempre in ', o ' per alcuni verbi. Levando questo suffisso, si ha il \"tema del passato\" (ad esempio, \"leggere\" pass. , tema del passato ).\nEsempi:\nFuturo modale.\n\u00c8 una forma usata solo per la prima persona singolare, per esprimere un'azione futura che si intende fare, che implica una risposta del tipo \"va bene, ok\".\nSi forma unendo al tema del presente il suffisso .\nEsempi:\nOttativo/esortativo.\nSi usa per esprimere un'esortazione (\"possa Dio benedirti!\") o un desiderio o augurio (\"voglia tu sposare una brava ragazza!\").\nEsempi:\nBench\u00e9 sia usata nella lingua parlata, talvolta questa forma \u00e8 sostituita dall'imperativo:\nLe forme educate di saluto e augurio si basano sull'ottativo/esortativo:\nCondizionale.\nQuesta forma \u00e8 usata per esprimere una possibilit\u00e0.\nSi ha unendo al tema del presente il suffisso .\nEsempi:\nImperativo.\nCos\u00ec come in italiano, si usa solo alla seconda persona (singolare e plurale) per esprimere un comando. Talvolta, l'imperativo sostituisce l'ottativo/esortativo.\nHa la stessa forma dell'infinito, e si forma con il tema del presente pi\u00f9 il suffisso .\nEsempi:\nSolo nella lingua parlata, esiste una variante colloquiale con suffisso . Questa forma non \u00e8 appropriata in un contesto formale:\nInfinito.\n\u00c8 usato solitamente in dipendenza di altri verbi (vedi proposizione subordinata), o in alcune costruzioni con altri verbi.\nHa la stessa forma dell'imperativo, e si forma con il tema del presente pi\u00f9 il suffisso '. Cos\u00ec come per l'imperativo, solo nella lingua parlata, esiste una variante colloquiale con suffisso '. Questa forma non \u00e8 appropriata in un contesto formale.\nEsempi:\nSi noti che il periodo \u00e8 di tipo left-branching, cio\u00e8 solitamente gli elementi sono messi prima della parola che determinano.\nFrasi modali.\nIn singalese \u00e8 possibile esprimere la modalit\u00e0 di un'azione per mezzo di semi-verbi. In molte lingue, incluso l'italiano, si utilizzano verbi modali o ausiliari come \"volere\", \"potere\" o \"dovere\".\nPotere / Non potere.\nIl concetto di \"potere/non potere\" si comunica con i semi-verbi \"posso\" \u0db4\u0dd4\u0dbd\u0dd4\u0dc0\u0db1\u0dca e \"non posso\" \u0db6\u0dd1 (forma letteraria: \u0db6\u0dd0\u0dc4\u0dd0 ). La costruzione usata \u00e8 la seguente:\nEsempi:\nSi noti che il soggetto va al dativo.\nInterrogazione.\nUna frase diventa interrogativa con l'uso del suffisso , che viene aggiunto solitamente all'ultima parola del periodo.\nSe si tratta di una frase nominale, il suffisso enfatico viene sostituito da quello interrogativo:\nSe si tratta di una frase verbale, \u00e8 unito al verbo:\nSe, invece, si tratta di una frase modale, \u00e8 unito al semi-verbo che modifica il verbo della frase:\nQuando \u00e8 presente un pronome interrogativo, il suffisso non \u00e8 usato, perch\u00e9 il pronome gi\u00e0 esprime il concetto di interrogazione; in tal caso, per\u00f2, il verbo \u00e8 posto sempre alla forma enfatica:"}
{"id": "472164", "revid": "63716", "url": "https://it.wikipedia.org/wiki?curid=472164", "title": "Lingua cingalese", "text": ""}
{"id": "472166", "revid": "44939", "url": "https://it.wikipedia.org/wiki?curid=472166", "title": "Fosfolipidi", "text": ""}
{"id": "472168", "revid": "339392", "url": "https://it.wikipedia.org/wiki?curid=472168", "title": "Santuario della SS. Annunziata di Montecosaro", "text": ""}
{"id": "472169", "revid": "36426", "url": "https://it.wikipedia.org/wiki?curid=472169", "title": "Cosimo il vecchio", "text": ""}
{"id": "472170", "revid": "1543377", "url": "https://it.wikipedia.org/wiki?curid=472170", "title": "Base Vostok", "text": "La base permanente Vostok (, letteralmente \"stazione est\") sorge nel cuore dell'Altopiano Antartico ( a quota ), in una zona in cui la calotta glaciale raggiunge i circa di spessore all'interno del territorio antartico australiano. Realizzata dai sovietici in occasione dell'Anno geofisico internazionale a dalla base Mirnyj, dalla pi\u00f9 prossima linea costiera, dal Polo Sud e dalla stazione McMurdo, fu aperta il 16 dicembre 1957.\nLa sua operativit\u00e0 ha subito quattro interruzioni: dal gennaio 1962 al gennaio 1963, dal febbraio al novembre 1994, dal gennaio al dicembre 1996, dal febbraio 2003 al febbraio 2004, il che non consente di disporre di un archivio meteorologico completo, anche se sono state proposte alcune ricostruzioni per i periodi mancanti, calcolate per estrapolazione. Per la sua ubicazione, rappresenta, insieme alla base Amundsen-Scott, il pi\u00f9 importante centro di studio del clima antartico.\nStoria.\nLa base Vostok fu costruita il 16 dicembre 1957, durante l'Anno Geofisico Internazionale, da parte della seconda spedizione sovietica in Antartide, e fu utilizzata tutto l'anno per oltre 37 anni La stazione \u00e8 stata temporaneamente chiusa da febbraio a novembre 1994.\nNel 1974, quando gli scienziati britannici in Antartide eseguirono dei rilievi tramite radar scoprirono la presenza di un lago d'acqua dolce sotto il ghiaccio, la cui esistenza era stata peraltro gi\u00e0 ipotizzata in base a osservazioni sismologiche da Andrej Kapica intorno al 1960. Nel 1991, Jeff Ridley, uno specialista del Mullard Space Science Laboratory presso la University College di Londra, tramite un satellite europeo chiamato ERS-1 ha compiuto studi nella calotta antartica, ma solo nel 1993 \u00e8 stata pubblicata la notizia sul \" Journal of Glaciology \".\nI radar spaziali hanno rivelato che la massa di acqua dolce sotto alla stazione \u00e8 un grande lago che rientra tra i venti pi\u00f9 grandi al mondo. Dopo ulteriori studi di britannici e russi si \u00e8 appurato che il Lago Vostok, uno dei numerosi laghi subglaciali dell'Antartide (alcune centinaia), si trova a circa 4.000 metri al di sotto della superficie della calotta antartica centrale e si estende su una superficie di 14.000\u00a0 km\u00b2.\nClima.\nA Vostok, la notte polare va dal 23 aprile al 21 agosto, il giorno polare dal 21 ottobre al 20 febbraio. La temperatura media annua (1958-2006, con interruzioni) \u00e8 di \u221255,3\u00a0\u00b0C (deviazione standard: 0,8\u00a0\u00b0C), la pi\u00f9 bassa documentata sulla Terra. Il mese pi\u00f9 caldo \u00e8 dicembre (\u221231,9\u00a0\u00b0C), il pi\u00f9 freddo agosto (\u221268,0\u00a0\u00b0C); nel semestre invernale, per\u00f2, per tutti i mesi da aprile a settembre sono stati registrati casi in cui la media \u00e8 scesa sotto i \u221270\u00a0\u00b0C (Kernlose winter), con un minimo di \u221275,4\u00a0\u00b0C nell'agosto 1987. L'evoluzione del clima su base decennale, analizzata sull'unico trentennio disponibile in modo completo, \u00e8 stata la seguente (media annua):\nSi nota un lieve incremento termico, che pare in atto anche nel XXI secolo.\nGli estremi annuali.\nIndicata come Polo del freddo terrestre, nel corso della sua storia operativa Vostok ha registrato una temperatura massima di -12,2\u00a0\u00b0C (11 gennaio 2002), mentre \u00e8 detentrice del record mondiale di temperatura minima, di cui si elencano i dieci valori giornalieri pi\u00f9 bassi (graduatoria non definitiva, poich\u00e9 le ricerche d'archivio proseguono)\nGli estremi vengano spesso toccati nei giorni in cui ha termine la notte polare (21 agosto) o nei successivi, in accordo con le caratteristiche messe in luce dalle ricerche di micrometeorologia nel clima antartico.\nLe precipitazioni.\nDate le caratteristiche dell'Antartide, risulta inutilizzabile ogni formula di classificazione delle precipitazioni (pluviofattore di Lang, indice di aridit\u00e0 De Martonne, indice di Crowther); tuttavia, l'indicazione empirica secondo cui un'area \u00e8 qualificata come desertica se soggetta a precipitazioni medie annue inferiori a 150 millimetri, rende Vostok paragonabile alle pi\u00f9 aride localit\u00e0 del mondo. Secondo i dati d'archivio (1958-2004), la media si attesta a . In 492 mesi rilevati (fino al 2004) se ne contano 102 (20,7% dei casi) con assenza di precipitazioni; si rintracciano due serie di undici mesi consecutivi a (marzo 1982 - gennaio 1983; ottobre 1991 - agosto 1992; ai dieci mesi marzo - dicembre 1995 \u00e8 seguita l'interruzione delle osservazioni). Il mese in cui, pi\u00f9 di frequente, non si osservano precipitazioni, \u00e8 dicembre (media ); all'opposto, maggio () \u00e8 il meno arido. I mesi con pi\u00f9 precipitazioni sono comunque quelli invernali. Date le basse temperature e l'umidit\u00e0 relativa ridotta, ci si attenderebbe il contrario; ma questo regime \u00e8 determinato da un'attivit\u00e0 ciclonica pi\u00f9 intensa d'inverno, quando l'ingerenza delle correnti umide oceaniche si fa strada all'interno del continente. Le precipitazioni di Vostok sono classificate per cadute di neve (in media 26 giorni all'anno), aghi di ghiaccio (247 giorni) e brina (225 giorni), in molti casi in quantit\u00e0 cos\u00ec esigue da non essere rilevabili. Occorre comunque aggiungere che le misure sono rese difficoltose dalla forza del vento. Gli estremi annui, vanno da (1982 e 1995) a (1958). Il mese pi\u00f9 abbondante, invece, \u00e8 stato il giugno 1958 ().\nLogistica e identificativi.\nVostok, dislocata in cinque edifici, occupa un'area di circa , di cui di ambienti e pu\u00f2 ospitare fino a un massimo estivo di 25 persone; d'inverno, in media sono 13. Per la sua operativit\u00e0 annuale occorrono di carburante e d'acqua, ottenuti per scioglimento della neve. Vostok fa parte della rete dell'Organizzazione Meteorologica Mondiale: il codice identificativo \u00e8 89606."}
{"id": "472172", "revid": "466539", "url": "https://it.wikipedia.org/wiki?curid=472172", "title": "Asia occidentale", "text": "L'Asia occidentale \u00e8 una regione dell'Asia delimitata ad ovest dal Mar Mediterraneo e dal Mar Rosso, a sud dall'Oceano Indiano, ad est dalle catene montuose del Belucistan e dell'Hindukush e a nord dal Mar Nero e, a seconda delle convenzioni, dalla catena del Caucaso o dalla depressione del Kuma-Manych. La regione confina con la Russia, il Turkmenistan, l'Afghanistan, il Pakistan e l'Egitto. In base alla ripartizione del mondo effettuata dalle Nazioni Unite, l'Asia Occidentale \u00e8 una delle macroregioni in cui \u00e8 divisa l'Asia. Comprende le regioni del vicino oriente, del medio oriente e del Caucaso.\nGeografia.\nL'Asia Occidentale pu\u00f2 essere divisa in due diverse zone: la fascia nord-est, piena di catene montuose che racchiudono l'Altopiano dell'Iran, con i monti del Caucaso, Elburz, Belucistan e Zagros. Le due cime pi\u00f9 alte appartengono al Caucaso, l'Elbrus, e agli Elburz, il Damavand.\nLa seconda regione, la sud-occidentale, \u00e8 costituita da un grandissimo tavolato occupato in larga scala dalla Penisola araba e dalla Mesopotamia, dal greco antico mesos (mezzo) e potamos (fiume), circondata da due importanti fiumi, il Tigri e l'Eufrate. In questa zona vi sono anche alcuni laghi salati come il Mar Morto (in Israele, le sue acque sono talmente salate da non permettere di berla)\nClima.\nIn questa zona troviamo tipi diversi di climi: la maggior parte delle zone presenta un clima arido, con scarse precipitazioni, estati calde ed inverni miti, sulla costa mediterranea troviamo un clima mite, abbastanza piovoso con estati ed inverni non troppo freddi, sul versante meridionale del Caucaso, invece, troviamo un clima con un'abbondante piovosit\u00e0, caratterizzato da estati miti ed inverni rigidi.\nEconomia.\nNegli stati dell'Asia occidentale, agricoltura e allevamento, rivestono una grandissima importanza ed essi favoriscono l'insediamento rurale con piccoli villaggi sparsi per la campagna.\nSi sono per\u00f2 sviluppate anche grandi citt\u00e0 come Baghdad, capitale dell'Iraq, che possiede grandi giacimenti di petrolio, Damasco, la capitale della Siria, che \u00e8 meta di turismo essendo sulla strada per La Mecca, inoltre essa \u00e8 sede dei pi\u00f9 importanti poli manifatturieri della Siria, Teheran, capitale dell'Iran, stato in attuale e veloce sviluppo, e Beirut, capitale del Libano, che \u00e8 stata, per molto tempo, teatro di guerre civili.\nNegli ultimi anni sono stati scoperti numerosi pozzi di petrolio che hanno \u201crisollevato\u201d l'economia di questa regione, dove si stanno sviluppando citt\u00e0 che imitano le caratteristiche delle citt\u00e0 moderne occidentali.\nIn questa zona sono presenti anche due famose ed importanti citt\u00e0 sante: Gerusalemme e La Mecca meta ogni anno di un elevato numero di turisti e pellegrini di varie religioni. L'economia dell'Asia occidentale non \u00e8 molto sviluppata, caratterizzata soprattutto dall'arretratezza delle sue strutture, e dallo scarso progresso tecnologico. In questi ultimi anni per\u00f2, l'economia sta alzando il suo livello grazie a nuovi e ricchi pozzi petroliferi che forniscono circa il 75% del petrolio prodotto. Il settore primario \u00e8 poco produttivo se non nelle pianure e nei paesi della fascia costiera mediterranea, le rese restano comunque modeste.\nLe industrie sono poco sviluppate tranne quella dell'estrazione e della raffinazione del petrolio.\nGrazie al grande afflusso di turisti, alle citt\u00e0 sante ad esempio, sono state migliorate tutte le vie di comunicazione per agevolarlo.\nCi sono stati che sono meno sviluppati come ad esempio la Siria, i suoi abitanti vivono soprattutto di redditi agricoli e dell'allevamento, il Libano, che, anche se un tempo era il maggiore centro commerciale del Medio Oriente, ora \u00e8 molto povero ed arretrato, la Giordania, che soffre di ristrettezze economiche.\nAltri due stati che erano stati in lotta fra loro sono l'Iraq e l'Iran, i vari conflitti li hanno indeboliti molto ed ora stanno passando un momento di profonda crisi economica e sociale. Emirati Arabi Uniti, Kuwait e Qatar sono governati da emiri mentre l'Oman da un sultano. L'Arabia Saudita e il Bahrein invece sono regni. \u00c8 presente una forte arretratezza economica e civile.\nLo Yemen \u00e8 lo stato pi\u00f9 povero della regione. Un altro centro di continue lotte \u00e8 la Transcaucasia, Georgia, Armenia ed Azerbaigian a causa di forti tensioni politiche e fra minoranze etniche e religiose, anche in questa zone l'agricoltura \u00e8 la maggiore risorsa.\nStati.\nEssa include un numero variabile di Stati, di numero compreso tra i 18 e i 22, a seconda del posizionamento dei confini dei continenti:\nOltre a questi stati la definizione data dall'ONU include anche i Territori Palestinesi (\"Occupied Palestinian Territory\") controllati dall'Autorit\u00e0 Nazionale Palestinese, un'istituzione provvisoria istituita dall'Organizzazione per la Liberazione della Palestina, nonch\u00e9 della Repubblica turca di Cipro del Nord, del Nagorno Karabakh, dell'Abkhazia e dell'Ossezia del Sud ."}
{"id": "472178", "revid": "83531", "url": "https://it.wikipedia.org/wiki?curid=472178", "title": "Big Ben", "text": "Big Ben \u00e8 il soprannome della campana pi\u00f9 grande della torre dell'orologio St. Stephen del palazzo di Westminster, a Londra. Per tradizione l'uso del nome si \u00e8 esteso anche all'orologio e all'intera torre in stile neogotico, alta 96 m, la cui edificazione inizi\u00f2 nel 1834 e si concluse nel 1858.\nConosciuta come \"Clock Tower\" (Torre dell'Orologio), il nome fu cambiato ufficialmente in \"Elizabeth Tower\", in occasione del Giubileo di diamante di Elisabetta II del giugno 2012. Questa torre campanaria suona ogni quarto d'ora.\nDal 21 agosto 2017 la torre dell'orologio \u00e8 chiusa al pubblico per dei lavori di manutenzione che si protrarranno fino al secondo trimestre del 2022. Fino ad allora le campane non suoneranno, tranne in occasioni importanti e festivit\u00e0.\nStoria e origine del nome.\nInizialmente il nome della campana era \"Great Bell\". Non si hanno notizie certe riguardo all'origine del nome \"Big Ben\", ma esistono due teorie in merito. La prima sostiene che il nome derivi da Sir Benjamin Hall, membro della Camera dei Comuni e supervisore dei lavori per la ricostruzione del palazzo di Westminster. La seconda sostiene invece che il nome derivi da quello del campione dei pesi massimi di pugilato Benjamin Caunt, che combatt\u00e9 il suo ultimo incontro nel 1856. Si pensa che la campana dovesse originariamente esser chiamata \"Royal Victoria\" in onore della regina Vittoria. \nUna prima versione della campana (del peso di 17 tonnellate) fu costruita dalla \"John Warner &amp; Sons\" secondo le specifiche di Edmund Beckett Denison, che aveva progettato i meccanismi dell'orologio assieme a George Biddell Airy, il 6 agosto 1856. Ma la campana si frattur\u00f2 irreparabilmente durante i test nel \"Palace Yard\". Fu cos\u00ec che una nuova campana, alta 2,2\u00a0m, larga 2,9 m e del peso di 13,76 tonnellate, venne rifusa nel 1858 presso la \"Whitechapel Bell Foundry\", riutilizzando il metallo della precedente. La campana emette una nota Mi con una pressione sonora di 118 dB. Il martello percussore pesa 200 kg. L'orologio principale \u00e8 attorniato da 4 carillon che segnano i quarti d'ora con una melodia pi\u00f9 acuta. L'orologio ha un meccanismo al pendolo sul quale \u00e8 possibile intervenire per regolarne la precisione. Per questa operazione si usano vecchie monete da un penny, aggiungendo o togliendo le quali, si consente di perdere o guadagnare due quinti di secondo al giorno. \nIl trasporto della campana lungo le poche miglia che separavano la fonderia da Westminster, avvenne con un carro trainato da 16 cavalli. Fu un grande evento celebrato da una vasta presenza di pubblico.\nLe campane dell'orologio suonarono per la prima volta il 31 maggio 1859. Il Big Ben per\u00f2 si frattur\u00f2 nel settembre dello stesso anno a causa dell'utilizzo di un martello troppo grosso. Dopo quattro anni venne riparata. Il danno \u00e8 peraltro l'origine del suo timbro caratteristico.\nAl momento dell'inaugurazione il Big Ben era la campana pi\u00f9 grande delle isole britanniche e tale rimase fino all'inaugurazione nel 1881 della \"Great Paul\" (del peso di 17 tonnellate) ubicata nella Cattedrale di San Paolo.\nMusica della torre dell'orologio.\nLe campane del Big Ben compiono la melodia composta da William Crotch per la torre della chiesa \"Great St Mary's\" dell'Universit\u00e0 di Cambridge. Il compositore inglese si \u00e8 ispirato a una frase del Messiah di H\u00e4ndel relativa al Salmo 37 Versetti 23 e 24. Il motivo musicale viene eseguito ogni quarto d'ora ed \u00e8 possibile udirlo nel raggio di oltre 2 km di distanza. Detta melodia \u00e8 composta di sole quattro note scandite dalle quattro campane del carillon accordate con le seguenti tonalit\u00e0: La3, Sol3, Fa3, Do3. I rintocchi delle ore sono invece scanditi dalla grande campana Big Ben in tonalit\u00e0 Mi2.\nDescrizione.\nLa torre \u00e8 stata progettata nel celebre stile neogotico di Pugin ed \u00e8 alta 315 piedi (96,0 m). La parte inferiore di 200 piedi (61,0 m) della struttura della torre \u00e8 costituita da mattoni con rivestimento in pietra calcarea Anston color sabbia. Il resto dell'altezza della torre \u00e8 una guglia incorniciata di ghisa. La torre \u00e8 fondata su una zattera quadrata di 50 piedi (15,2 m), realizzata in cemento spesso 10 piedi (3,0 m), ha una profondit\u00e0 di 13 piedi (4,0 m) sotto il livello del suolo. I quattro quadranti di orologio si trovano a 180 piedi di terreno (54,9 m). Il volume interno della torre \u00e8 di 164\u00a0200 piedi cubici (4\u00a0650 metri cubi).\nNonostante sia una delle attrazioni turistiche pi\u00f9 famose al mondo, l'interno della torre non \u00e8 aperto ai turisti stranieri, anche se i residenti del Regno Unito sono stati in grado di organizzare tour attraverso il loro membro del Parlamento prima degli attuali lavori di riparazione. Tuttavia, la torre non ha ascensori funzionanti, sebbene ne sia stato installato uno, quindi gli scortati hanno dovuto salire le 334 scale di calcare fino alla cima.\nA causa dei cambiamenti nelle condizioni del terreno dalla costruzione, la torre si inclina leggermente a nord-ovest, di circa 230 millimetri (9.1 pollici) su 55 m di altezza, con un'inclinazione di circa 1\u2044240. Ci\u00f2 include un'inclinazione massima prevista di 22 mm a causa del traforo per l'estensione della Linea Jubilee. Si inclina di circa 500 millimetri (20 in) alla fine. Gli esperti ritengono che l'inclinazione della torre non sar\u00e0 un problema per altri 5\u00a0000-10\u00a0000 anni. A causa degli effetti termici, oscilla ogni anno di alcuni millimetri verso est e ovest."}
{"id": "472179", "revid": "810736", "url": "https://it.wikipedia.org/wiki?curid=472179", "title": "Horace Wells", "text": ", pioniere negli studi sull'anestesia.\nFu il primo a studiare gli effetti narcotici del protossido d'azoto e del cloroformio, senza per\u00f2 riuscire a dimostrarne l'efficacia alla comunit\u00e0 scientifica del tempo; infatti, una dimostrazione pubblica fallita lo espose al ridicolo e allo scherno dei colleghi. Le sue ricerche furono continuate privatamente da William Green Morton, suo collega, che se ne attribu\u00ec tutto il merito e ne ricav\u00f2 grande successo. Tali eventi spinsero Wells a provare su di s\u00e9 nuovi metodi di anestesia, esperimenti questi che minarono ulteriormente il suo provato stato psichico, portandolo alla pazzia.\nFu arrestato a New York dopo aver aggredito con l'acido alcune prostitute e si uccise recidendosi l'arteria femorale, non prima per\u00f2 di essersi anestetizzato col cloroformio. Moriva proprio mentre a Parigi la comunit\u00e0 scientifica gli stava attribuendo ufficialmente la paternit\u00e0 delle innovazioni mediche da lui scoperte.\nBiografia.\nFamiglia e formazione.\nHorace Wells nacque a Hartford nella contea di Windsor nel Vermont. Fu il primo di tre figli avuti da Horace e Betsey Heath Wells, proprietari di una grande fattoria nel Connecticut. Inizi\u00f2 i suoi studi presso l'Accademia di Amherst, per poi trasferirsi in una scuola privata a Walpole nel New Hampshire. La morte del padre, nel 1829, fu per lui un duro colpo, sia affettivo che economico, che lo costrinse ancora giovanissimo ad impartire lezioni private, per poter continuare a pagarsi gli studi. Nel novembre del 1830, la madre Betsey si rispos\u00f2 con un vedovo, Mr. Abiather Shaw. Egli aveva una grande casa nel Westmoreland, in cui viveva con i suoi sette figli nati dal matrimonio precedente, e nella quale poco dopo si trasferirono anche Horace con la madre e i suoi fratelli, Charles (poi diventato un importante medico) e Mary. \nQui Wells pot\u00e9 continuare i suoi studi fino all'et\u00e0 di diciannove anni, giorno in cui si trasfer\u00ec a Boston, dove apprese l'arte dell'odontoiatria, che era allora ancora agli albori: infatti solo nel 1840 sar\u00e0 fondato a Baltimora il College of Dental Surgery, la prima scuola dentistica americana. Wells perci\u00f2 ricevette un insegnamento pi\u00f9 pratico che teorico.\nIl 9 luglio 1838, alla giovane et\u00e0 di ventitr\u00e9 anni, spos\u00f2 Elizabeth Wales, dalla quale nell'agosto del 1839 ebbe Charles Thomas Wells.\nMedico e odontoiatra.\nIntorno al 1840 inizi\u00f2 la sua professione di dentista e ne divenne subito uno dei pi\u00f9 apprezzati del tempo nonch\u00e9 uno dei pi\u00f9 stravaganti: capitava che all'indomani di un'operazione dentale particolarmente angosciante, smettesse di lavorare per diverse settimane, al punto da prendere in considerazione la possibilit\u00e0 di rinunciare del tutto all'odontoiatria.\nLa scoperta del protossido d'azoto.\nNel dicembre del 1844 venne a sapere di una manifestazione ad Hartford sul protossido di azoto (meglio noto come gas esilarante, capace di indurre una sorta di ebbrezza alcolica in chi lo aspirava), organizzata dallo showman Gardner Quincy Colton, uomo probabilmente pi\u00f9 interessato al denaro che al progresso della ricerca medica. Durante lo spettacolo not\u00f2 che uno dei volontari, che si era sottoposto alla somministrazione del gas, il signor Cooley, aveva urtato contro l'orlo di un sedile e senza accorgersi della profonda ferita procuratasi alla gamba aveva continuato a far divertire il pubblico, in quei movimenti tipici di un ubriaco. Fu cos\u00ec che intu\u00ec la possibilit\u00e0 di estendere l'uso del protossido di azoto anche in chirurgia odontoiatrica, e dimostrare ai medici dell'epoca che il dolore durante un'operazione chirurgica poteva essere anestetizzato. In seguito quando inizi\u00f2 i suoi esperimenti fu lo stesso Colton a fornirgli il protossido di cui aveva bisogno.\nConsapevole dei rischi che tale uso comportava, decise di rischiare in proprio piuttosto che mettere a repentaglio la vita di altri. Collabor\u00f2 col Dr. Riggs, dentista e collega di Wells, al fine di dosare la giusta quantit\u00e0 di farmaco da inalare, e si prest\u00f2 all'asportazione di un dente del giudizio che gli doleva ormai da qualche tempo. L'estrazione fu un successo: Wells si accorse di non aver avvertito nessun tipo di dolore e decise di pubblicare la nuova scoperta. La tecnica per\u00f2 era ancora troppo rudimentale e prov\u00f2 a migliorarla eseguendo una dozzina di interventi chirurgici nel corso del mese successivo.\nEbbe cos\u00ec il materiale per ultimare la stesura del suo libro, intitolato \"Day Book\", oggi conservato nel Walter R. Steiner Medical Library della Societ\u00e0 Medica di Hartford.\nLa dimostrazione pubblica del 1845.\nNel gennaio del 1845 si rivolse ad un suo vecchio collega, il dentista William Green Morton con cui aveva gi\u00e0 collaborato a Boston dal 1842 al 1843 e che poi si trasfer\u00ec ad Harvard per tentare gli studi di medicina senza per\u00f2 ottenere la laurea tanto ambita, che consegu\u00ec solamente nel 1852 \"honoris causa\". Morton lavorava presso il Massachusetts General Hospital di Boston, uno degli ospedali pi\u00f9 noti del tempo.\nGrazie alla sua mediazione, Wells pot\u00e9 cos\u00ec inscenare una dimostrazione pubblica in una grande sala della Harvard Medical School, dove era solito operare il famoso professor John Collins Warren (fondatore dell'American Medical Association e iniziatore del New England Journal of Medicine). Fu proprio lui a presentarlo ai docenti e agli studenti, tra lo scetticismo generale. Non essendo previsto per quel giorno nessun caso chirurgico, Wells si offr\u00ec per estrarre un dente ad un volontario del pubblico. Il caso volle che il volontario fosse un uomo corpulento e probabilmente la dose di anestetico usata fu insufficiente, tanto che all'inizio dell'estrazione l'uomo si mise subito a gridare dal dolore. Il pubblico in sala inizi\u00f2 a fischiare contro lo sfortunato dentista e a gridare \"humbug\" (imbroglione). Ma anche quando prov\u00f2 a riproporre l'esperimento fu tutto vano, non essendoci stato pi\u00f9 nessuno del pubblico a farsi avanti. Questo fallimento condizion\u00f2 e distrusse la sua vita: ossessionato dalla sua idea, Wells continu\u00f2 i suoi esperimenti utilizzando altre sostanze che provava sempre pi\u00f9 spesso su di s\u00e9, tanto che fin\u00ec per intossicarsi in modo serio, compromettendo radicalmente la sua personalit\u00e0.\nNel frattempo Morton continuava a sperimentare l'uso dell'etere come anestetico con propriet\u00e0 analoghe a quelle del protossido di azoto. Il 16 ottobre 1846, forte delle esperienze del suo amico e di ulteriori suggerimenti ricevuti da un chimico di Boston, Charles Thomas Jackson, tent\u00f2 una nuova dimostrazione pubblica, stavolta nel pi\u00f9 importante anfiteatro chirurgico del Massachusetts General Hospital, oggi rinominato \"The Ether Dome\". La dimostrazione funzion\u00f2 brillantemente: Morton si preoccup\u00f2 di addormentare il paziente e Warren di asportare un tumore al collo. Al termine dell'operazione Warren si rivolse ai presenti pronunciando una frase rimasta celebre: \u201cGentlemen, this is no Hambug!\u201d.\nOrmai il protossido di azoto era stato completamente eclissato dall'uso dell'etere; dopo solo poche settimane in tutto il mondo i maggiori chirurghi iniziarono ad utilizzarlo. In poco pi\u00f9 di un anno almeno una dozzina di pubblicazioni scientifiche di alto livello ne diffusero e perfezionarono principi e metodi.\nGli ultimi anni.\nSentendosi fortemente tradito, Wells decise ormai di abbandonare la professione di odontoiatra e viaggi\u00f2 per il Connecticut vendendo e sponsorizzando docce automatiche ed altri articoli per la casa. Intanto la profonda amarezza provata lo spinse a rivolgere petizioni e richieste alle autorit\u00e0 e al mondo scientifico, nella speranza che gli venisse attribuita la paternit\u00e0 dell'invenzione, nonch\u00e9 il brevetto e la possibilit\u00e0 di sfruttarlo commercialmente.\nQuando decise di intraprendere un viaggio in Europa nella speranza di trovare un pubblico pi\u00f9 ricettivo, la Societ\u00e0 Medica di Parigi mostr\u00f2 un certo interesse per i suoi studi tanto da offrirgli un lavoro di ricercatore, che per\u00f2 non lo soddisfaceva a pieno.\nNel gennaio del 1848, infatti, ritorn\u00f2 in America, questa volta a New York: qui, per\u00f2, la solitudine e la nostalgia di casa lo portarono ad utilizzare l'etere ed il cloroformio in maniera cos\u00ec sconsiderata da diventarne ben presto dipendente. La situazione precipit\u00f2 quando la notte del suo trentatreesimo compleanno, in preda al delirio, gett\u00f2 dell'acido contro due prostitute di Broadway, corrodendone fortunatamente solo gli indumenti. La polizia sopraggiunta arrest\u00f2 Wells immediatamente per tentato omicidio, e lo incarcer\u00f2 al Manhattan Detention Complex, carcere municipale di New York. Qualche giorno dopo chiese alle guardie di scortarlo a casa per prendere il suo rasoio da barba, ma poi lo us\u00f2 per recidersi l'arteria femorale all'inguine sinistro, dopo aver inalato una dose di cloroformio sufficiente a non provare dolore.\nAlla sua morte, il corpo fu consegnato alla famiglia che si premur\u00f2 di seppellirlo nel cimitero di Old North Burying Ground ad Hartford, fino a che, nel 1908, il figlio Charles decise che il padre e la madre, ormai anch'essa deceduta, dovessero essere seppelliti entrambi nel Cedar Hill Cemetery. Volle che sulla lapide fosse inciso \"Horace Wells: lo scopritore dell'anestesia\".\nSolo pochi giorni dopo il suicidio giunse alla moglie Elizabeth una lettera in cui si leggeva: \u201cMio caro Wells, ritorno proprio ora da una seduta della Societ\u00e0 Medica di Parigi, dove, con una votazione, \u00e8 stato stabilito che soltanto a Horace Wells spetta la gloria di avere per primo usato il gas come narcotico\u201d. Poco dopo sui giornali si leggeva la risposta della povera vedova: \u201cIl grande dono che mio marito ha fatto all'umanit\u00e0 si \u00e8 mutato nella pi\u00f9 grande maledizione per la sua famiglia\u201d.\nMonumenti e Ricordi.\nNel 1864, anche l'American Dental Association, seguita nel 1870 dall'American Medical Association, riconobbe Horace Wells come lo scopritore della moderna anestesia. Nel 1868 venne eretto nel Public Garden di Boston l'Ether Monument, a celebrare l'introduzione della tecnica anestetica nella medicina chirurgica. Nel luglio del 1874 fu commissionata una sua statua a grandezza naturale, che ora si trova nel Bushnell Park di Hartford.\nNel marzo del 1910 gli fu dedicato un monumento in marmo nella Place des Etats-Unis a Parigi."}
{"id": "472180", "revid": "486946", "url": "https://it.wikipedia.org/wiki?curid=472180", "title": "Pentito", "text": ""}
{"id": "472187", "revid": "599013", "url": "https://it.wikipedia.org/wiki?curid=472187", "title": "Bjorn Andresen", "text": ""}
{"id": "472193", "revid": "599013", "url": "https://it.wikipedia.org/wiki?curid=472193", "title": "The Bohemian Girl", "text": ""}
{"id": "472194", "revid": "4327", "url": "https://it.wikipedia.org/wiki?curid=472194", "title": "La Chica de Via Condotti", "text": ""}
{"id": "472196", "revid": "4327", "url": "https://it.wikipedia.org/wiki?curid=472196", "title": "La fille sur le pont", "text": ""}
{"id": "472197", "revid": "834", "url": "https://it.wikipedia.org/wiki?curid=472197", "title": "The Queen of the Damned", "text": ""}
{"id": "472198", "revid": "228587", "url": "https://it.wikipedia.org/wiki?curid=472198", "title": "La reine Margot", "text": ""}
{"id": "472199", "revid": "4327", "url": "https://it.wikipedia.org/wiki?curid=472199", "title": "Young Bess", "text": ""}
{"id": "472200", "revid": "767487", "url": "https://it.wikipedia.org/wiki?curid=472200", "title": "Dick Tracy Returns", "text": "La resa dei conti (conosciuto anche col titolo originale Dick Tracy Returns) \u00e8 il secondo serial cinematografico dei quattro realizzati, della Republic Pictures dedicato al personaggio di Dick Tracy.\nProduzione.\nIl film fu prodotto dalla Republic Pictures.\nDistribuzione.\nDistribuito dalla Republic Pictures, il film usc\u00ec nelle sale cinematografiche USA il 20 agosto 1938.\nI serial della Republic.\nLa Republic Pictures tra il 1937 e il 1941 produsse ben quattro serial basati sul personaggio dei fumetti Dick Tracy creato da Chester Gould nel 1931"}
{"id": "472201", "revid": "599013", "url": "https://it.wikipedia.org/wiki?curid=472201", "title": "The Dragnet", "text": ""}
{"id": "472202", "revid": "228587", "url": "https://it.wikipedia.org/wiki?curid=472202", "title": "Dragnet", "text": "Saga di \"Dragnet\".\n\"Dragnet\" \u00e8 stata una popolare serie di fiction statunitense partita come radiodramma il 3 giugno 1949 e dipanatasi poi attraverso vari seguiti e rifacimenti in serie televisive, film per il cinema e per la televisione dal 1951 al 2004 come segue:"}
{"id": "472203", "revid": "2175", "url": "https://it.wikipedia.org/wiki?curid=472203", "title": "The Green-Eyed Blonde", "text": ""}
{"id": "472204", "revid": "4327", "url": "https://it.wikipedia.org/wiki?curid=472204", "title": "Frisco Kid", "text": ""}
{"id": "472207", "revid": "2175", "url": "https://it.wikipedia.org/wiki?curid=472207", "title": "The Second Woman", "text": ""}
{"id": "472208", "revid": "4327", "url": "https://it.wikipedia.org/wiki?curid=472208", "title": "Un meurtre est un meurtre", "text": ""}
{"id": "472209", "revid": "1543377", "url": "https://it.wikipedia.org/wiki?curid=472209", "title": "Erborinatura", "text": "L'erborinatura \u00e8 una tecnica di lavorazione casearia che consente lo sviluppo di muffe nella pasta del formaggio con la conseguente comparsa di caratteristiche striature e chiazze blu-verdi. I formaggi che subiscono questo processo vengono detti formaggi erborinati o formaggi a pasta erborinata, o pi\u00f9 semplicemente formaggi verdi o formaggi blu (dal francese \"fromage bleu\", poi passato nell'inglese \"blue cheese\") dalla colorazione delle venature.\nL'etimologia del termine riporta ad \"erborin\", prezzemolo in dialetto milanese, perch\u00e9 \u00e8 come vedere delle foglioline di prezzemolo all'interno della pasta.\nProduzione.\nL'erborinatura \u00e8 dovuta alla formazione dei miceli colorati di funghi del genere \"Penicillium\" (ad esempio \"Penicillium glaucum\" per la produzione di Gorgonzola o \"Penicillium roqueforti\" per la produzione di Roquefort e Danish Blue) che si sviluppano durante la maturazione delle forme. Affidata un tempo solo al caso, l'erborinatura \u00e8 oggi rigorosamente controllata e ottenuta aggiungendo al latte, prima della cagliata, colture pure e selezionate degli agenti specifici.\nAd esempio, il metodo usato per l'erborinatura del gorgonzola consta nel bucare le forme con spessi aghi di ferro durante il periodo della stagionatura; la pasta del formaggio si presenta poi compatta, burrosa, di colore giallo paglierino, effetto dovuto alle muffe blu verdastre.\nDopo un'erborinatura artificiale la crosta del formaggio, solitamente, diviene ruvida irregolare e con una tipica colorazione giallo-rossastra.\nIl caratteristico gusto del formaggio erborinato tende ad essere pungente e leggermente piccante. L'odore \u00e8 dato invece sia dalla pasta, e quindi dal tipo di lavorazione e dal tipo di latte, che dalla tipologia di batteri incoraggiati a crescere all'interno del formaggio. Ad esempio il batterio \"Brevibacterium linens\" \u00e8 responsabile dell'odore di molti formaggi erborinati, e viene spesso identificato gergalmente come \"odore di piedi puzzolenti\", o di altre parti del corpo.\nStoria.\nIl processo dell'erborinatura \u00e8 noto per essere stato scoperto in modo completamente accidentale. Le grotte in cui i primi formaggi venivano lasciati maturare condividevano sia l'umidit\u00e0 che la temperatura degli ambienti controllati, oltre ad essere particolarmente favorevoli alla proliferazione di muffe. Il Roquefort venne inventato nel 1070, mentre il gorgonzola, notoriamente uno dei pi\u00f9 antichi formaggi erborinati, viene datato all'anno 879, anche se sembra non contenesse venature colorate prima dell'XI secolo. Il formaggio Stilton risulta essere invece una creazione relativamente recente, comparendo la prima volta nel XVIII secolo. Molte variet\u00e0 di formaggi erborinati vennero create conseguentemente alla crescente richiesta di formaggio Roquefort che, nella sua ricetta originale, risultava proibitivo per l'alto costo di produzione.\nUsi culinari.\nIl sapore unico del formaggio erborinato \u00e8 da sempre sfruttato per la preparazione di piatti e ricette, ad esempio:\nAltri formaggi apparentemente simili.\nLe venature colorate della pasta del formaggio non sono sempre indice di un processo di erborinatura; ad esempio il Derby alla salvia inglese \u00e8 prodotto mescolando alla cagliata delle foglie di salvia e altre erbe durante la lavorazione, per ottenere il caratteristico effetto marmorizzato di colore verde."}
{"id": "472210", "revid": "1305772", "url": "https://it.wikipedia.org/wiki?curid=472210", "title": "Born to Be Bad", "text": ""}
{"id": "472211", "revid": "4327", "url": "https://it.wikipedia.org/wiki?curid=472211", "title": "Men Are Not Gods", "text": ""}
{"id": "472212", "revid": "4327", "url": "https://it.wikipedia.org/wiki?curid=472212", "title": "Cebo para una adolescente", "text": ""}
{"id": "472213", "revid": "158913", "url": "https://it.wikipedia.org/wiki?curid=472213", "title": "Y\u014djinb\u014d", "text": ""}
{"id": "472214", "revid": "110157", "url": "https://it.wikipedia.org/wiki?curid=472214", "title": "Museo casa Rodolfo Siviero", "text": "Il Museo casa Rodolfo Siviero o pi\u00f9 comunemente Casa Siviero si trova sul lungarno Serristori, nel quartiere di Oltrarno a Firenze.\nStoria e descrizione.\nRodolfo Siviero \u00e8 stato ministro negli anni '50, ma il suo pi\u00f9 grande merito, al quale la sua memoria \u00e8 maggiormente legata, fu quello di \"detective dell'arte\" che restitu\u00ec al nostro paese molte importanti opere d'arte trafugate illegalmente durante la seconda guerra mondiale.\nAlla sua scomparsa nel 1983 don\u00f2 la sua casa con la collezione di opere d'arte e la sua biblioteca alla regione Toscana, che apr\u00ec i locali al pian terreno come casa-museo. L'abitazione, di per s\u00e9 interessante, fu realizzata da Giuseppe Poggi, l'artefice principale del risanamento ottocentesco della citt\u00e0.\nFra le opere migliori alcune statue lignee policrome risalenti al Quattrocento, dipinti a fondo oro, terrecotte, bronzetti, reliquiari e mobilio antico. Sono presenti anche opere di artisti a lui contemporanei e a cui era legato con rapporti di amicizia (Ardengo Soffici, Giorgio De Chirico, Pietro Annigoni, Giacomo Manz\u00f9).\nVi vengono organizzate esposizioni, anche congiuntamente con altre istituzioni culturali."}
{"id": "472215", "revid": "256896", "url": "https://it.wikipedia.org/wiki?curid=472215", "title": "Casa Siviero", "text": ""}
{"id": "472216", "revid": "869733", "url": "https://it.wikipedia.org/wiki?curid=472216", "title": "The Sphinx", "text": ""}
{"id": "472217", "revid": "4327", "url": "https://it.wikipedia.org/wiki?curid=472217", "title": "His Girl Friday", "text": ""}
{"id": "472218", "revid": "4327", "url": "https://it.wikipedia.org/wiki?curid=472218", "title": "La femme d'\u00e0 c\u00f4t\u00e9", "text": ""}
{"id": "472219", "revid": "1226", "url": "https://it.wikipedia.org/wiki?curid=472219", "title": "La dame aux cam\u00e9lias", "text": ""}
{"id": "472220", "revid": "1632387", "url": "https://it.wikipedia.org/wiki?curid=472220", "title": "Ambiguit\u00e0", "text": "La parola ambiguit\u00e0 (dal latino \"ambiguitas\", -\"atis\", da \"amb\"-, 'intorno', e \"ag\u0115re\"), con riferimento ad un testo (scritto o orale), rinvia alle diverse e anche contrastanti interpretazioni che di quel testo, nella sua interezza o anche riguardo ad una singola frase o parola, possono essere date.\nL'ambiguit\u00e0 \u00e8 un fenomeno intrinseco al fatto linguistico, alla testualit\u00e0 e alla comunicazione. La \"langue\", il patrimonio linguistico di ciascun parlante, \u00e8 diverso da individuo a individuo (vedi Idioletto). Ogni testo \u00e8 quindi potenzialmente polisemico. Il significato che d\u00e0 il mittente potrebbe cio\u00e8 essere diverso da quello interpretato dal destinatario.\nL'ambiguit\u00e0 \u00e8 di cinque tipi: fonetica, lessicale, sintattica, di scopo o pragmatica.\nAmbiguit\u00e0 fonetica.\nIl funzionamento del codice linguistico \u00e8 garantito dalla diversit\u00e0 dei significanti, in rapporto tra loro in base al principio di interrelazione oppositiva. Accade per\u00f2 che significati diversi coincidano nel medesimo significante. Sono segni linguistici diversi fra loro, che casualmente si trovano ad avere lo stesso significante: se hanno in comune la grafia, si chiamano omografi; se hanno in comune la realizzazione fonetica (il suono), si dicono omofoni. Si dicono invece omonime le parole che hanno identica grafia e identica pronuncia, ma significato diverso (o anche opposto, come nel caso delle locuzioni enantiosemiche).\nUn esempio di omofonia in lingua italiana \u00e8 tra \"l'amorale\" e \"la morale\".\nAmbiguit\u00e0 lessicale.\nL'ambiguit\u00e0 lessicale riguarda il contenuto concettuale del singolo lessema: ad esempio la parola \"acuto\" indica in italiano sia una persona intelligente che un suono di timbro superiore alla norma.\nTipi di ambiguit\u00e0 lessicale semantica sono la cosiddetta ambiguit\u00e0 complementare (o polisemia) e l'ambiguit\u00e0 contrastiva (o omonimia). Nel primo caso, i diversi significati del lessema sono comunque legati, o fanno parte di domini affini, nel caso dell'omonimia invece si tratta di due lessemi differenti che per diverse controversie etimologiche sono venuti a coincidere nella loro forma grafica/fonetica. La risoluzione automatica dell'ambiguit\u00e0 delle parole prende il nome di disambiguazione.\nAmbiguit\u00e0 sintattica o di scopo.\nSi ha ambiguit\u00e0 sintattica quando la sintassi di una frase pu\u00f2 essere interpretata in diversi modi, di modo che la frase stessa ha significati diversi. Ad esempio:\nChi aveva il cannocchiale? Luca o Chiara?\nQual \u00e8 il soggetto? Qual \u00e8 il verbo? La frase allude a un'anziana signora che scorre con gli occhi il testo di una norma oppure di una fattispecie, qui indicata dal pronome \"la\", regolamentata da un'antica legge? Nella lingua parlata (secondo la pronuncia standard o quella toscana) l'ambiguit\u00e0 \u00e8 risolta dal modo in cui si pronuncia la \"e\" tonica di \"legge\":\nPer evitare ambiguit\u00e0 dovute all'apertura e alla chiusura di una vocale tonica \u00e8 consigliabile utilizzare l'accento grave se aperta (\"\u00e8\", \"\u00f2\") o acuto se chiusa (\"\u00e9\", \"\u00f3\"). \nL'ambiguit\u00e0 di scopo si verifica quando ci sono pi\u00f9 elementi dello stesso tipo in una frase, ad esempio:\n\"Ogni uomo ama una donna\"\nPu\u00f2 significare che esiste una donna amata da ogni uomo, oppure ogni uomo ama una donna diversa.\nAmbiguit\u00e0 pragmatica.\nL'ambiguit\u00e0 pragmatica si produce quando l'intenzione comunicativa viene recepita dal destinatario secondo una funzione dominante diversa. Siamo in presenza di un fraintendimento relativo alla struttura dominante di un messaggio. Ad esempio, nella frase\nla funzione dominante potrebbe essere quella emotiva (la presenza del giocatore \u00e8 fondamentale psicologicamente per i tifosi) o quella referenziale (l'assenza del giocatore rende la nazionale tecnicamente pi\u00f9 debole).\nEsempi letterari.\nIl termine \"ambiguit\u00e0\" \u00e8 ritornato in auge nel linguaggio della critica letteraria in seguito al successo dell'opera di William Empson \"Seven types of ambiguity\" (1930), ma non bisogna dimenticare che gi\u00e0 ai tempi della retorica medievale, l'ambiguit\u00e0 era considerata una chiave di lettura per riconoscere i vari significati di un testo Non \u00e8 un caso se nei secoli successivi l'ambiguit\u00e0, intesa come strumento stilistico, verr\u00e0 utilizzata a piene mani da letterati come Mallarm\u00e9, Apollinaire e James Joyce."}
{"id": "472221", "revid": "77358", "url": "https://it.wikipedia.org/wiki?curid=472221", "title": "The Lady from Shanghai", "text": ""}
{"id": "472222", "revid": "599013", "url": "https://it.wikipedia.org/wiki?curid=472222", "title": "The Ladykillers", "text": ""}
{"id": "472223", "revid": "4327", "url": "https://it.wikipedia.org/wiki?curid=472223", "title": "A woman", "text": ""}
{"id": "472224", "revid": "1318658", "url": "https://it.wikipedia.org/wiki?curid=472224", "title": "The Thin Red Line", "text": ""}
{"id": "472226", "revid": "1318658", "url": "https://it.wikipedia.org/wiki?curid=472226", "title": "The Spy", "text": ""}
{"id": "472227", "revid": "1684799", "url": "https://it.wikipedia.org/wiki?curid=472227", "title": "The Thief", "text": "The Thief (\"il ladro\" in lingua inglese) pu\u00f2 riferirsi a:"}
{"id": "472228", "revid": "1924342", "url": "https://it.wikipedia.org/wiki?curid=472228", "title": "Gnarls Barkley", "text": "Il duo Gnarls Barkley \u00e8 un gruppo musicale che abbina la musica elettronica al soul, \u00e8\nformato dal produttore Danger Mouse e dal rapper Cee Lo Green i quali lo costituiscono verso la fine del 2004, dopo che i due scoprono di avere una passione comune per la musica soul e le pi\u00f9 moderne sonorit\u00e0 elettroniche.\nL'annuncio della formazione del duo porta ad un immediato interesse da parte delle etichette discografiche, che porter\u00e0 al contratto con la Warner Music.\nStoria.\nIl primo singolo estratto dal \"full-length\" d'esordio \"St. Elsewhere\" \u00e8 \"Crazy\", pubblicato il 24 aprile 2006 nel Regno Unito e il 6 maggio 2006 negli Stati Uniti. Senza una particolare campagna promozionale, il brano ottiene un fenomenale successo: risulta infatti primo nella classifica di brani singoli acquistati su iTunes e rimarr\u00e0 in vetta per ben undici settimane. Il brano trae origine da una traccia della colonna sonora di un western italiano, \"Preparati la bara!\", di Ferdinando Baldi, composto da Gian Franco Reverberi e Gian Piero Reverberi, e intitolato \"Nel cimitero di Tucson\".\nDopo soli due mesi il brano e l'album debuttano in vetta alle classifiche di molte nazioni (Regno Unito, America, Austria, Belgio, Irlanda, Danimarca, Nuova Zelanda, Svizzera, Paesi Bassi, Finlandia, Germania e Italia).\nL'album \"St. Elsewhere\" \u00e8 uscito nell'aprile 2006 nel Regno Unito e nel maggio seguente negli Stati Uniti. Nell'ottobre 2006 \u00e8 stata pubblicata la registrazione live \"Live from Abbey Road\".\nNel marzo 2008 \u00e8 uscito il secondo album del gruppo \"The Odd Couple\", seguito dall'EP \"Who's Gonna Save My Soul\" (novembre 2008), che contiene quattro versioni di altrettanti brani presenti in \"The Odd Couple\", una versione live di \"Neighbors\" e un inedito, \"Mystery Man\", di cui viene realizzato un video diretto da Walter Robot."}
{"id": "472229", "revid": "2175", "url": "https://it.wikipedia.org/wiki?curid=472229", "title": "The Spy in Black", "text": ""}
{"id": "472230", "revid": "2175", "url": "https://it.wikipedia.org/wiki?curid=472230", "title": "The Cat Burglar", "text": ""}
{"id": "472231", "revid": "4327", "url": "https://it.wikipedia.org/wiki?curid=472231", "title": "La mari\u00e9e \u00e9tait en noir", "text": ""}
{"id": "472233", "revid": "4327", "url": "https://it.wikipedia.org/wiki?curid=472233", "title": "Marvin's Room", "text": ""}
{"id": "472235", "revid": "118256783", "url": "https://it.wikipedia.org/wiki?curid=472235", "title": "Step", "text": ""}
{"id": "472236", "revid": "4327", "url": "https://it.wikipedia.org/wiki?curid=472236", "title": "C-Man", "text": ""}
{"id": "472237", "revid": "1318658", "url": "https://it.wikipedia.org/wiki?curid=472237", "title": "The Princess Bride", "text": ""}
{"id": "472238", "revid": "599013", "url": "https://it.wikipedia.org/wiki?curid=472238", "title": "Easy Street", "text": ""}
{"id": "472240", "revid": "4327", "url": "https://it.wikipedia.org/wiki?curid=472240", "title": "Jamaica Inn", "text": ""}
{"id": "472241", "revid": "1305772", "url": "https://it.wikipedia.org/wiki?curid=472241", "title": "The Cobweb", "text": ""}
{"id": "472242", "revid": "1318658", "url": "https://it.wikipedia.org/wiki?curid=472242", "title": "The Spider's Web", "text": ""}
{"id": "472243", "revid": "1305772", "url": "https://it.wikipedia.org/wiki?curid=472243", "title": "Tempest", "text": ""}
{"id": "472244", "revid": "1318658", "url": "https://it.wikipedia.org/wiki?curid=472244", "title": "The Perfect Storm", "text": ""}
{"id": "472245", "revid": "2175", "url": "https://it.wikipedia.org/wiki?curid=472245", "title": "The Black Tent", "text": ""}
{"id": "472246", "revid": "4327", "url": "https://it.wikipedia.org/wiki?curid=472246", "title": "Land of the Dead", "text": ""}
{"id": "472247", "revid": "35813", "url": "https://it.wikipedia.org/wiki?curid=472247", "title": "Gabriele Condulmer", "text": ""}
{"id": "472248", "revid": "4327", "url": "https://it.wikipedia.org/wiki?curid=472248", "title": "Thunder Afloat", "text": ""}
{"id": "472249", "revid": "4327", "url": "https://it.wikipedia.org/wiki?curid=472249", "title": "We Dive at Dawn", "text": ""}
{"id": "472250", "revid": "4327", "url": "https://it.wikipedia.org/wiki?curid=472250", "title": "The Tomb of Ligeia", "text": ""}
{"id": "472251", "revid": "1543377", "url": "https://it.wikipedia.org/wiki?curid=472251", "title": "Matteo Palizzi", "text": "Biografia.\nMatteo Palizzi - figlio di Nicol\u00f2 II Palizzi - era il rampollo di una famiglia \"latina\" in forte ascesa, contraria al predominio delle casate aragonesi e catalane sul trono di Sicilia. Aveva la signoria su Messina, a Castrogiovanni e su diversi centri del palermitano, fra cui Ciminna e Tripi. Un suo primo matrimonio \u00e8 testimoniato da un'iscrizione sepolcrale conservata in Pisa, dalla quale risulta come moglie una Eleonora Ventimiglia, figlia di Nicol\u00f2 Ventimiglia Conte del Maro, e nipote di Enrico II Ventimiglia, conte di Geraci. La sposa risulta morta nel 1340 nella citt\u00e0 toscana - sepolta presso un chiostro della chiesa di San Francesco - rifugio temporaneo di Matteo durante un esilio. Politicamente avverso a Blasco II Alagona, forse per opportunismo ne spos\u00f2 la nipote Margherita, figlia di Giovanni. Molti cronisti definirono la sua signoria cruenta e spregiudicata con i popolani.\nMatteo Palizzi fu conte di Novara dal giugno 1337, e dal 1338 possedette l'ampia signoria di Caronia, sequestrata ai Ventimiglia. Altri beni vassallatici furono il castello di Castelluccio di Noto, il feudo Churca, i castelli di Santa Lucia del Mela o Maccaruni e Saponara, nonch\u00e9 la foresta Porta di Randazzo. Matteo fu eletto Maestro Razionale del Regno nel 1337, ma costretto all'esilio nel giugno 1340, sino al giugno 1348, quando riacquist\u00f2 il titolo comitale su Novara, e le signorie di Tripi, Caronia, Saponara e Militello.\nMatteo fu nominato nel giugno 1349 Gran Cancelliere del Regno di Sicilia, mentre nel novembre 1350 cedette a Blasco II Alagona il feudo di Caronia, ricevendo in cambio Montalbano Elicona e Butera.\nNel 1353 chiese alla corte angioina di Napoli un intervento a Messina, ma assediato dalle armate di Ludovico d'Aragona, fu deposto e assassinato il 19 luglio di quell'anno dalla popolazione locale, in un tumulto, insieme a moglie e figlio.\nIl Villani lo ricorda nella sua \"Nuova Cronica\", definendolo fra \"i pi\u00f9 possenti di Messina\" narra della sua fine e della sua casata."}
{"id": "472252", "revid": "4327", "url": "https://it.wikipedia.org/wiki?curid=472252", "title": "Colonel Blood", "text": ""}
{"id": "472253", "revid": "287204", "url": "https://it.wikipedia.org/wiki?curid=472253", "title": "Tower of London", "text": ""}
{"id": "472254", "revid": "438678", "url": "https://it.wikipedia.org/wiki?curid=472254", "title": "Manhandled", "text": ""}
{"id": "472256", "revid": "4327", "url": "https://it.wikipedia.org/wiki?curid=472256", "title": "Die Schlangengrube und das Pendel", "text": ""}
{"id": "472258", "revid": "4327", "url": "https://it.wikipedia.org/wiki?curid=472258", "title": "The Robe", "text": ""}
{"id": "472259", "revid": "4327", "url": "https://it.wikipedia.org/wiki?curid=472259", "title": "Valley of Vengeance", "text": ""}
{"id": "472260", "revid": "4327", "url": "https://it.wikipedia.org/wiki?curid=472260", "title": "Vengeance Valley", "text": ""}
{"id": "472261", "revid": "2175", "url": "https://it.wikipedia.org/wiki?curid=472261", "title": "The Lucky Texan", "text": ""}
{"id": "472262", "revid": "4327", "url": "https://it.wikipedia.org/wiki?curid=472262", "title": "Vdova", "text": ""}
{"id": "472263", "revid": "1318658", "url": "https://it.wikipedia.org/wiki?curid=472263", "title": "The Merry Widow", "text": "The Merry Widow \u00e8 un titolo originale che pu\u00f2 riferirsi a:"}
{"id": "472264", "revid": "4327", "url": "https://it.wikipedia.org/wiki?curid=472264", "title": "Revenge of the Creature", "text": ""}
{"id": "472265", "revid": "767487", "url": "https://it.wikipedia.org/wiki?curid=472265", "title": "The Secret Language of Birds", "text": "The Secret Language of Birds \u00e8 il terzo lavoro da solista di Ian Anderson, leader della band progressive rock inglese dei Jethro Tull, pubblicato nel 2000.\nIl disco.\nAll'interno della discografia solista di Anderson, \"The Secret Language of Birds\" \u00e8 con ogni probabilit\u00e0 il pi\u00f9 acclamato tra i fans. Finalmente viene registrato il tanto agognato album acustico, dopo un'attesa che durava ormai dal lontano 1983, anno di uscita di \"Walk Into Light\". Molti hanno addirittura lamentato il fatto che sia stato pubblicato come album solista e non come un album dei Jethro Tull. Effettivamente per realizzarlo Anderson si avvale non poco di Andrew Giddings il quale arriva ad essere anche coautore in diversi brani, oltre a suonare diversi strumenti. Ci sono anche Martin Barre e il figlio dello stesso Anderson, James Duncan."}
{"id": "472266", "revid": "4327", "url": "https://it.wikipedia.org/wiki?curid=472266", "title": "The Revenge of the Pink Panther", "text": ""}
{"id": "472267", "revid": "4327", "url": "https://it.wikipedia.org/wiki?curid=472267", "title": "The Revenge of Frankenstein", "text": ""}
{"id": "472269", "revid": "4327", "url": "https://it.wikipedia.org/wiki?curid=472269", "title": "Street of Sin", "text": ""}
{"id": "472270", "revid": "3427669", "url": "https://it.wikipedia.org/wiki?curid=472270", "title": "Monet", "text": ""}
{"id": "472271", "revid": "4327", "url": "https://it.wikipedia.org/wiki?curid=472271", "title": "Dance, Fools, Dance", "text": ""}
{"id": "472274", "revid": "1318658", "url": "https://it.wikipedia.org/wiki?curid=472274", "title": "King Creole", "text": ""}
{"id": "472275", "revid": "1318658", "url": "https://it.wikipedia.org/wiki?curid=472275", "title": "The Way West", "text": ""}
{"id": "472276", "revid": "2175", "url": "https://it.wikipedia.org/wiki?curid=472276", "title": "The Air Circus", "text": ""}
{"id": "472277", "revid": "1305772", "url": "https://it.wikipedia.org/wiki?curid=472277", "title": "Rapha\u00ebl Aubert", "text": "Biografia.\nNato in una famiglia di artisti, dopo gli studi di lettere e di teologia all'Universit\u00e0 di Losanna e a Parigi, divenne giornalista e viaggi\u00f2 sia in Europa orientale che in Russia, Medio Oriente e Asia.\nIl suo primo libro fu una raccolta di poesie, \"Proche de l'argile ou la Remont\u00e9e\" (\"Vicino all'argilla o la Risalita\"), pubblicata nel 1975. Da allora ha pubblicato una decina di opere, tra le quali dei racconti e dei romanzi di cui \"La Battaglia di San Romano\" che parla di un mistero che ruota attorno al celebre quadro di Paolo Uccello; Aubert, per\u00f2, \u00e8 conosciuto soprattutto per i suoi saggi, per esempio su Andr\u00e9 Malraux e il primo libro in francese su Salman Rushdie.\nAttualmente Aubert vive a Losanna e nel sud della Francia, collabora a diverse riviste letterarie svizzere et francese (\"art press\", \"Le Passe Muraille\"). Corrispondendo svizzero del Cerchio Ricerca e Notizia Andr\u00e9 Malraux, collabora alla redazione del \"Dizionario Malraux\" (a sembrare in 2011 alle Edizioni del CNRS a Parigi)."}
{"id": "472278", "revid": "287204", "url": "https://it.wikipedia.org/wiki?curid=472278", "title": "Star Dust", "text": ""}
{"id": "472279", "revid": "46931", "url": "https://it.wikipedia.org/wiki?curid=472279", "title": "La voie lactee", "text": ""}
{"id": "472280", "revid": "2134534", "url": "https://it.wikipedia.org/wiki?curid=472280", "title": "It's a Wonderful Life (album)", "text": "It's a Wonderful Life \u00e8 il terzo album degli Sparklehorse, pubblicato nel 2001. Tra i musicisti che hanno collaborato all'album vi sono Tom Waits, PJ Harvey, John Parish, Nina Persson, e Dave Fridmann. \u00c8 stato il loro album col maggiore successo commerciale, riuscendo a vendere pi\u00f9 di 63,000 copie.\nL'album.\nMark Linkous ha registrato i suoi primi due album, Good Morning Spider e Vivadixesubmarinetransmissionplot, in una piccola stanza all'interno della sua fattoria in Virginia. L\u00ec ha lavorato da solo, registrando tutti gli strumenti e la voce. It's a Wonderful Life \u00e8 stata la prima uscita in cui Linkous non si \u00e8 esibito da solo nel suo studio privato.\nSecondo quanto riferito, Linkous era incredibilmente nervoso all'idea di contattare Tom Waits. In un'intervista con The Guardian ha ammesso di aver dovuto bere cinque shot di whisky prima di trovare il coraggio di chiamare il famoso cantautore. Durante la telefonata, i due organizzarono un incontro in California. L'incontro \u00e8 stato piuttosto insolito e si \u00e8 svolto all'interno di un SUV mentre i due uomini percorrevano un'autostrada della California. In macchina discutevano di possibili idee per l'album, dei loro animali meno amati e del reciproco disgusto per gli avvoltoi. Waits ha registrato la canzone \"Dog Door\".\nIt's a Wonderful Life \u00e8 stata registrata anni dopo l'overdose di droga quasi fatale di Linkous in una stanza d'albergo di Londra. L'incidente ha ricevuto una grande copertura mediatica ed \u00e8 stato documentato in diverse riviste musicali, tra cui Rolling Stone e Spin. Linkous ha dovuto spesso rispondere a domande sulla sua overdose durante le interviste. \u00c8 stato anche rimproverato da alcuni critici per i temi estremamente cupi nel suo lavoro, che avevano influenzato la scrittura della traccia omonima dell'album."}
{"id": "472282", "revid": "4327", "url": "https://it.wikipedia.org/wiki?curid=472282", "title": "La vie est \u00e0 nous", "text": ""}
{"id": "472283", "revid": "35813", "url": "https://it.wikipedia.org/wiki?curid=472283", "title": "Ottone Colonna", "text": ""}
{"id": "472284", "revid": "4327", "url": "https://it.wikipedia.org/wiki?curid=472284", "title": "Claudia and David", "text": ""}
{"id": "472285", "revid": "599013", "url": "https://it.wikipedia.org/wiki?curid=472285", "title": "Aljaksandr Hleb", "text": "Biografia.\nNasce nel 1981 a Minsk da madre operaia e padre autista di camion cisterna contenenti petrolio. Il padre fu esposto alle radiazioni nucleari legate all'incidente di \u010cernobyl', in Ucraina, dove si era recato come volontario dopo il disastro del 1986, che ne causarono la morte. Suo fratello minore, Vja\u010dasla\u016d Hleb, \u00e8 anch'egli un calciatore professionista.\nCaratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nDopo aver praticato nuoto e ginnastica, inizia a praticare il calcio sui campi della scuola calcio della e a 17 anni, nel 1998, \u00e8 messo sotto contratto dal BATE di Borisov, con cui vince il campionato bielorusso del 1999, mettendosi in luce come uno dei giovani pi\u00f9 promettenti.\nNel 2000 il giovane Hleb passa per 150.000 euro allo Stoccarda, debuttando il 5 settembre 2000 in Bundesliga contro il . Nella prima stagione in Germania gioca prevalentemente come riserva, ma in quelle successive riesce ad imporsi nella squadra, ottenendo un posto da titolare.\nIl 28 giugno 2005 \u00e8 acquistato dall'Arsenal per 11,2 milioni di sterline (pari a circa 15 milioni di euro), stipulando un contratto quadriennale. Durante il campionato il tecnico Ars\u00e8ne Wenger lo utilizza in vari ruoli di centrocampo, ma viene rimpiazzato da Fredrik Ljungberg o da Robert Pir\u00e8s. Segna il suo primo gol alla sua prima presenza con i Gunners dopo che erano passati due minuti dall'inizio della partita.\nIl 21 agosto 2005 fa il suo esordio in Premier League nel derby contro il Chelsea. Durante una partita con la nazionale bielorussa subisce un infortunio al ginocchio, che lo costringe a stare lontano dal campo per diversi mesi. Ritorna a vestire la maglia dell'Arsenal il 7 dicembre, giocando circa 60 minuti contro l'Ajax nella fase a gironi della Champions League.\nNel 2006 Hleb, guarito dall'infortunio, viene inserito stabilmente in prima squadra. Gioca anche gli ottavi di finale di Champions League contro il Real Madrid. Diventa cos\u00ec a 27 anni uno dei punti di forza dell'Arsenal di Wenger, che nel 2008 giunge ai quarti di finale di Champions League.\nIl 16 luglio 2008 il sito ufficiale del Barcellona comunica la notizia ufficiale del suo passaggio dall'Arsenal al club spagnolo per 15 milioni di euro (pi\u00f9 2 milioni per ogni trofeo vinto con la nuova squadra e una clausola rescissoria di 90 milioni di euro); il giocatore firma un contratto quadriennale che lo lega al Barcellona fino al 2012.\nIl 27 luglio 2009 \u00e8 inizialmente inserito nella trattativa che porta Zlatan Ibrahimovi\u0107 dall'Inter al club blaugrana; tuttavia per volont\u00e0 del giocatore stesso il trasferimento non si \u00e8 alla fine concretizzato.\nIl 30 luglio 2009 lo Stoccarda comunica sul proprio sito di aver acquisito il calciatore in prestito per un anno. Nel club tedesco Hleb si assicura una maglia da titolare sulla fascia destra, ma nonostante ci\u00f2 il giocatore dichiara di volersene andare a fine stagione. Il 31 agosto 2010 si trasferisce in prestito al Birmingham City.\nAlla fine della stagione 2010-2011 torna al Barcellona, ma non viene pi\u00f9 considerato parte del progetto e viene quindi messo fuori rosa. Il 31 agosto 2011 passa, di nuovo in prestito, al club tedesco del Wolfsburg in sostituzione di Diego, trasferitosi all'. Il 13 dicembre dello stesso anno, con una nota sul sito ufficiale della squadra tedesca, il giocatore fa ancora ritorno al Barcellona dopo i ripetuti problemi fisici, ma alla fine di gennaio 2012 rescinde il contratto con i catalani, rimanendo svincolato.\nIl 17 febbraio 2012 viene ingaggiato a titolo definitivo dalla squadra russa del Kryl'ja Sovetov Samara.\nIl 27 luglio 2012 Hleb torna al BATE. Dopo un biennio in Turchia con alterne fortune, l'8 agosto 2015 firma per la terza volta un contratto col Futbol'ny Klub BAT\u0116 .\nIl 23 marzo 2018 ritorna per la quinta volta a giocare tra le file bielorusse del Futbol'ny Klub BAT\u0116. Nel 2019 si accasa per un breve periodo al club bielorusso Futbol'ny Klub Isla\u010d Minskaha Ra\u00ebna. Ritiratosi temporaneamente nel marzo 2020, nel luglio 2021 torna a giocare per il club Al Khalidiya nella Prima Lega (Bahrein)\nStatistiche.\nPresenze e reti nei club.\n\"Statistiche aggiornate al 1\u00ba dicembre 2019.\""}
{"id": "472286", "revid": "1924342", "url": "https://it.wikipedia.org/wiki?curid=472286", "title": "Dazed and Confused", "text": ""}
{"id": "472288", "revid": "17654", "url": "https://it.wikipedia.org/wiki?curid=472288", "title": "Gonade", "text": ""}
{"id": "472289", "revid": "1318658", "url": "https://it.wikipedia.org/wiki?curid=472289", "title": "Never the Twain Shall Meet", "text": ""}
{"id": "472290", "revid": "429328", "url": "https://it.wikipedia.org/wiki?curid=472290", "title": "La voix humaine", "text": ""}
{"id": "472291", "revid": "4327", "url": "https://it.wikipedia.org/wiki?curid=472291", "title": "Charley's Aunt", "text": ""}
{"id": "472292", "revid": "4327", "url": "https://it.wikipedia.org/wiki?curid=472292", "title": "Ber\u00f6ringen", "text": ""}
{"id": "472293", "revid": "486946", "url": "https://it.wikipedia.org/wiki?curid=472293", "title": "She Done Him Wrong", "text": ""}
{"id": "472295", "revid": "438678", "url": "https://it.wikipedia.org/wiki?curid=472295", "title": "Palizzi (famiglia)", "text": "I Palizzi (anche citati come Palici e Palizzolo) furono una famiglia molto potente della Sicilia del XII, XIII e XIV secolo. Di derivazione normanna, ricoprirono diverse cariche fra cui consiglieri reali e membri delle compagnie dei Bianchi di Monte San Giuliano e di Catania. Durante i regni di Pietro II d'Aragona (1337-1342) e di Ludovico suo figlio (1342-1355), i Palizzi guidarono con i Chiaramonte la fazione Latina che si opponeva a quella dei Catalani.\nStoria.\nIl celebre genealogista del XVII secolo, Filadelfo Mugnos, nel suo \"Teatro Genologico delle Famiglie nobili, titolate, feudatarie\", riporta l'inizio della Famiglia con un \"Riccardo\" che fu condottiero della cavalleria del Duca Roberto il Guiscardo cio\u00e8 l'Astuto, (Hauteville, 1015 ca. - Cefalonia, 17 luglio 1085) nella conquista normanna della Sicilia.\nIl primo a portare questo cognome in Sicilia, fu \"Roberto\", straticoto di Messina nel 1115. \nI Palizzi furono Signori di Tripi (ME), di Saponara (ME), Collesano e Ciminna. Politicamente \"latini\" furono spesso avversi alla corona aragonese di Sicilia e alle famiglie della nobilt\u00e0 catalana, fra cui gli Alagona. La famiglia si estinse nel 1354 quando \"Matteo Palizzi\" venne assassinato nei tumulti di popolo a Messina.\nSempre citando Filadelfo Mugnos, \u00e8 possibile analizzare alcuni particolari storici della famiglia Palizzi:\nIsabella Palizzi.\n\"Isabella Palizzi\", moglie di Giovanni Alagona e madre di Beatrice Alagona. Signora di Novara di Sicilia 1356.\nIl Villani ricorda i Palizzi nella sua \"Nuova Cronica\", definendoli fra \"i pi\u00f9 possenti di Messina\" e narra proprio i fatti di Messina e la fine della casata.\nArma.\nBlasonatura: d'azzurro, a tre pali d'argento scorciati aguzzi di sopra e di sotto (in alcune versioni: sormontati da due stelle di argento di sei raggi). &lt;br&gt;\nElmo di nobile antico con lambrequini volanti d'azzurro e d'argento, lo scudo accollato da trofeo militare."}
{"id": "472296", "revid": "38275", "url": "https://it.wikipedia.org/wiki?curid=472296", "title": "Sollecitazione a rottura", "text": ""}
{"id": "472298", "revid": "35813", "url": "https://it.wikipedia.org/wiki?curid=472298", "title": "Angelo Correr", "text": ""}
{"id": "472300", "revid": "287204", "url": "https://it.wikipedia.org/wiki?curid=472300", "title": "Francesco Pedicini", "text": "Biografia.\nInfanzia e giovent\u00f9.\nNacque da Giuseppe Pedicini, massaro di umili origini, e Rosa Palumbo, a Foglianise, nel casale Leschito. Al paese nativo, egli rester\u00e0 sempre legato, tanto da esprimersi in tal modo:\nIl 20 aprile 1819 ricevette da mons. Bartolomeo Goglia, vescovo di Sant'Angelo dei Lombardi, il sacramento della Confermazione, nella chiesa dei Frati minori, in Vitulano.\nIl suo viaggio nel sapere comincia in Montesarchio, sotto l'attenta guida del parroco don Vincenzo Bocciano, erudito insegnante. All'et\u00e0 di 13 anni entr\u00f2 nel seminario di Benevento, guidato dai Gesuiti, noto per il valore dei maestri e per il rigore degli studi.\nLa malattia.\nIn seminario, il giovane Francesco speriment\u00f2 la sofferenza a causa di una malattia che appariva inesorabilmente invincibile: la tisi. Don Pellegrino Pacifico, canonico, sacerdote dotto e di gran bont\u00e0, lo accolse con s\u00e9, rischiando il contagio. Per non lasciare nulla di intentato, si rec\u00f2 dal dottor Lanza. Grazie a questi, giunse lentamente la guarigione, del tutto inattesa, e, con rinnovato fervore, Francesco si prepar\u00f2 alla conclusione dei suoi studi, per divenire finalmente sacerdote.\nIl sacerdozio.\nPer le qualit\u00e0 dimostrate venne ordinato sacerdote senza sostenere esami, fatto insolito. Lo ordin\u00f2 il cardinale Giovanni Battista Bussi, arcivescovo di Benevento, nel 1835.\nIl novello sacerdote si distinse subito per la sua semplicit\u00e0; la triade che accompagn\u00f2 la sua crescita spirituale era costituita da: preghiera, studio, sacrificio.\nL'inginocchiatoio della sua stanza aliment\u00f2 la costante vocazione; la preghiera, accompagnata dal digiuno, sostenuta dalla lettura, costituirono gli aspetti caratteristici della sua vita.\nIn Foglianise, don Francesco oper\u00f2 instancabilmente. Nella sua abitazione apr\u00ec una scuola per la formazione dei giovani. Raggiungevano il casale Leschito non solo i ragazzi del suo paese, ma di tutta la Valle Vitulanese. Tra i suoi allievi dobbiamo ricordare il cardinal Camillo Mazzella, originario di Vitulano, illustre prelato che si \u00e8 distinto per la sua profonda dottrina.\nSubito dopo la consacrazione sacerdotale, ricopr\u00ec il ruolo di direttore spirituale nella confraternita del santo Rosario, in Foglianise, propagando il culto della Vergine.\nVescovo.\nA Monopoli.\nPapa Pio IX, nel giugno del 1854, lo nomin\u00f2 vescovo di Monopoli, sede suffraganea di Bari. La scelta del papa lo lasci\u00f2 nello sconcerto, perch\u00e9 si riteneva indegno di essere un successore degli apostoli. Per tale motivo, quindi, si mostr\u00f2 titubante, ma dopo nove mesi accett\u00f2 di servire la Diocesi in Monopoli.\nGiunse in citt\u00e0 il 25 marzo 1855, festa dell'Annunciazione del Signore. Ispirandosi a San Paolo, nello stemma episcopale inser\u00ec il motto: \"Servire la verit\u00e0 nella carit\u00e0\".\nVarie sono le opere a cui si dedic\u00f2 il nuovo vescovo. Raccomand\u00f2, innanzitutto, ai sacerdoti di cooperare nella Chiesa e di testimoniare la fede, al fine di accostare maggiormente i fedeli a Ges\u00f9 Cristo. Pose le fondamenta del Seminario, istitu\u00ec delle scuole, nomin\u00f2 professori, inser\u00ec nei piani di studio due nuove cattedre, quelle di Diritto e di Storia Ecclesiastica. Stabil\u00ec, inoltre, che al termine dell'anno scolastico fossero sostenuti esami pubblici e solenni, assegnando dei premi per i pi\u00f9 meritevoli.\nIn questi anni, due terremoti scossero la citt\u00e0 di Monopoli, e a Cisternino si diffuse il colera. Per fronteggiare tali emergenze e per alleviare i disagi, apr\u00ec il Seminario e accolse i senza tetto nel suo palazzo, provvedendo a tutte le necessit\u00e0.\nNella Curia di Monopoli \u00e8 conservato un suo pregevole ritratto a olio su tela, in basso a sinistra dello spettatore \u00e8 dipinto un piccolo cartiglio cartaceo sul quale appare la scritta: \"Mons. Pedicini\". Il ritratto faceva parte della dispersa galleria dei Vescovi Monopolitani, attualmente in fase di ricomposizione.\nA Bari e l'esilio a Foglianise.\nDopo la dipartita dell'arcivescovo di Bari e Canosa Clary, papa Pio IX scelse come suo successore mons. Pedicini, che prese possesso canonico dell'arcidiocesi l'8 dicembre 1858. L'anno successivo diede avvio alla sua prima visita pastorale, motivata nell\"editto\" che la precedette, alla necessit\u00e0 di avvicinare i fedeli alla figura del loro pastore, in \"tempi di spirituali calamit\u00e0\". Sempre del 1859, all'interno del pozzo di Capurso, nel luogo ove fu rinvenuta l'icona della Madonna del Pozzo, \u00e8 eretto, per volont\u00e0 dell'arcivescovo Pedicini, un piccolo altare di marmo con un quadro ad olio, imitazione del dipinto ritrovato in quel sacro luogo da don Domenico Tanzella.\nCondann\u00f2 la massoneria, che cercava di annebbiare la figura della Chiesa e per le sue simpatie verso i Borboni, le persecuzioni anticlericali non lo risparmiarono. Nel 1860 fu costretto dai piemontesi a lasciare la sua diocesi e rifugiarsi a Foglianise. Qui insedi\u00f2 la curia, continuando a dirigere per corrispondenza l'arcidiocesi di Bari. Il suo esilio dur\u00f2 6 anni, durante i quali la polizia piemontese tenne sempre sotto controllo il presule con continue perquisizioni. In un rapporto del 15 agosto 1861, diretto al governatore di Benevento si legge: \u201c\"Ieri mattina questa stazione perquis\u00ec il domicilio di mons. Arcivescovo di Bari, lui presente, Pedicini Francesco, in Foglianise, e nella camera del medesimo si rinvenne una lettera proveniente da Roma per mezzo particolare, nella quale vi sono dei verbi di malcontento dello stato attuale delle cose, e fu sequestrata\"\". Informazioni sull'esilio foglianesaro erano contenute in un diario manoscritto, scomparso e mai pi\u00f9 ritrovato, che avrebbe certamente fatto luce sulle vicende della storia locale, intrecciate alle vicissitudini e gli aneliti di indipendenza dell'Italia prima e dopo l'unit\u00e0 nazionale.\nIl rientro nell'arcidiocesi, dopo l'esilio forzato, rafforz\u00f2 il legame con i baresi. In contesti economici assai difficili, con le offerte ricevute istitu\u00ec l'Orfanotrofio del Carmine, diretto poi dalle Suore dell'Immacolata, pagando la pigione di un palazzo in cui vivevano le religiose. Pose inoltre le suore stimmatine alla guida dell'Asilo della Piet\u00e0 e, con innumerevoli difficolt\u00e0, fece erigere la chiesa di San Rocco, situata nella citt\u00e0 nuova. Per il Seminario profuse grandissime energie, curando la formazione dei chierichetti e coltivando la vocazione dei futuri sacerdoti.\nOratore e poeta.\nTra le qualit\u00e0 di mons. Francesco Pedicini spiccava il dono della parola. Attento ai mutamenti sociali, culturali e religiosi del XIX secolo, grazie alla sua arte oratoria, riusciva, nelle omelie, ad affascinare i suoi fedeli.\nVari sono i suoi scritti. Tra questi ricordiamo:\nNella poesia esalt\u00f2 il carisma della bellezza; verg\u00f2 versi ispirati alla Madonna. Nella comunit\u00e0 di Foglianise, i fedeli cantano ancora gli inni scritti da mons. Pedicini, dedicati alla Vergine del Monte Carmelo, alla Regina del Rosario, a San Rocco, a San Michele Arcangelo e a Sant'Anna.\nPartecipazione al Concilio Vaticano I.\nNel Concilio Vaticano I mons. Pedicini entr\u00f2 a far parte della Commissione dei Giudici e delle Escusazioni con gli arcivescovi di Colonia, Granada, Firenze, Reims. Per due volte prese la parola tra gli 800 partecipanti e, con pertinenti argomentazioni, ricevette apprezzamenti dagli eminenti prelati.\nGli ultimi anni.\nIl carico eccessivo di lavoro e le numerose privazioni volte a lenire le sofferenze del prossimo, indebolirono il suo stato di salute e, colpito dall\"angina pectoris\", accusava dolori molto forti. Nonostante le sofferenze, per tutto il mese di maggio del 1886, cant\u00f2, preg\u00f2 e recit\u00f2 il Rosario alla Madonna nella Chiesa di San Rocco, il luogo sacro che tanto si era adoperato per fare erigere.\nIl suo decesso arriva alle 12.20 del 6 giugno 1886. La notizia della morte si diffonde rapidamente ed il prefetto proclama cinque giorni di lutto cittadino. Nel giorno dei funerali, una moltitudine di baresi, numerosi sacerdoti e prelati accorrono intorno al feretro. La celebrazione delle esequie viene presieduta dall'arcivescovo di Taranto, Luigi Bruno, che legge l'orazione funebre. In serata, un corteo, mestamente, accompagn\u00f2 per l'ultima volta i resti mortali del vescovo, in un clima di grande commozione, verso la dimora eterna.\nLa traslazione della salma.\nPer una sepoltura pi\u00f9 decorosa, il superiore della casa dei Missionari del Preziosissimo Sangue di Bari, al termine dei lavori di restauro della chiesa di San Rocco, predispose un sacello per tumulare Mons. Francesco Pedicini. Il 19 aprile 1931 ritorn\u00f2 in mezzo alla sua gente preceduto dalle confraternite, dal clero regolare e secolare, dall'arcivescovo di Bari, mons. Augusto Curi, dal vescovo di Monopoli mons. Melono e dalle autorit\u00e0 civili. Dietro la bara, il parroco di Foglianise, Gioacchino Pedicini, il vice\u2013podest\u00e0 del Comune, Enrico Pastore, i dottori Mario e Germano Pedicini, nipoti del compianto estinto. Nell'urna preparata ai piedi del busto marmoreo, venne deposto mons. Francesco Pedicini.\nIl giorno seguente si celebr\u00f2 un solenne pontificale di suffragio, presieduto dall'arcivescovo di Bari, concelebrato dai vescovi Luigi Fantozzi, gi\u00e0 vescovo di Veroli, mons. Pasquale Gioia, vescovo di Giovinazzo, mons. Nicola Savinetti, gran priore della basilica di San Nicola, padre Raffaele Cerracchio, provinciale dei Missionari del Preziosissimo Sangue. A quest'ultimo religioso venne affidata la lettura del discorso funebre, nel quale rievoc\u00f2 la figura del vescovo.\nGenealogia episcopale.\nLa genealogia episcopale \u00e8:"}
{"id": "472301", "revid": "287204", "url": "https://it.wikipedia.org/wiki?curid=472301", "title": "Renoir", "text": ""}
{"id": "472302", "revid": "682118", "url": "https://it.wikipedia.org/wiki?curid=472302", "title": "Sisley", "text": ""}
{"id": "472305", "revid": "74149", "url": "https://it.wikipedia.org/wiki?curid=472305", "title": "Stemma di Genova", "text": "Lo stemma del Comune di Genova \u00e8 il simbolo araldico del capoluogo ligure. Ha sub\u00ecto nel tempo diverse modifiche e, nella versione attuale, alla sua base vi \u00e8 un rostro bronzeo di nave romana, a testa di cinghiale che sostituisce l'originaria raffigurazione del Giano bifronte, simbolo delle origini della citt\u00e0.\nStoria.\nLa storia dello stemma di Genova \u00e8 lunga e, per certi versi, assai tormentata, e riflette, per buona parte (almeno fino ai primi decenni dell'Ottocento) le vicende secolari della Repubblica di Genova.\nL'imperatore Napoleone Bonaparte, con lettere patenti del 6 giugno 1811, concesse alla citt\u00e0 un nuovo stemma che manteneva il vecchio aggiungendo gli ornamenti propri dell'araldica napoleonica tra cui un \"capo araldico di rosso a tre api d'oro poste in fascia\" e una corona muraria a sette merli e togliendo i due tenenti; il nuovo capo indicava il rango di bonne ville attribuito dall'imperatore alla citt\u00e0.\nNel 1816, dopo che il territorio della Repubblica di Genova (restaurata per un breve periodo nel 1815) venne annesso, sulla base del Congresso di Vienna del 1814-1815, a quello del Regno di Sardegna, Genova pot\u00e9 tuttavia continuare ad effigiarsi del suo stemma, sia pure con i grifoni riportanti le punte della coda abbassate tra le zampe, in segno - per volere dello stesso re Vittorio Emanuele I di Savoia - di assenza di indipendenza e di sottomissione al nuovo regno.\nQuesta almeno fu la risposta alla richiesta del Consiglio generale del Corpo cittadino.\nNel 1897, con una instanza della Giunta Municipale, accolta dal re Umberto I di Savoia la coda dei due grifoni pot\u00e9 uscire dalle zampe, pur rimanendo bassa.\n\u00c8 alla fine degli anni novanta, che la coda dei due grifoni ha potuto rialzarsi, in una prospettiva strettamente grafica ma con un indubbio valore simbolico che ha restituito, anche sul piano dell'immagine, nuovo orgoglio alla citt\u00e0.\nL'attuale stemma \u00e8 quello deliberato dal Comune di Genova, il 20 luglio 2000.\nSimbologia dello stemma.\nGli elementi che costituiscono lo stemma cittadino \u2014 come ricorda \"Il Comune di Genova e il suo marchio\", pubblicato dal Comune \u2014 sono molteplici e rivestono differenti valori simbolici che qui possono essere cos\u00ec riassunti.\nGiano bifronte e lo scudo crociato.\nPrima di tutto la figura del Giano bifronte, che appare per la prima volta sulla base dello stemma nel XVIII secolo, richiama direttamente alla leggenda della fondazione di \"Ianua\", la citt\u00e0 di Genova.\nPoi lo scudo crociato, che riporta al culto di san Giorgio, la cui venerazione risale all'anno 1099, quando il santo, in occasione della prima crociata, venne dichiarato \"protettore e gonfaloniere\" di Genova. La citt\u00e0 ligure condivide con l'Inghilterra la croce di San Giorgio, cio\u00e8 la croce rossa in campo bianco, poich\u00e9 inizialmente affitt\u00f2 ed in seguito vendette l'uso della croce rossa templare su fondo bianco all'Inghilterra.\nL'iconografia classica rappresenta san Giorgio a cavallo, armato di asta e scudo crociato, nell'atto di trafiggere il drago. La croce rossa in campo bianco, adottata anch'essa come insegna al tempo delle crociate, ha lo scopo di ricordare la passione di Cristo e simboleggiare contestualmente i valori della Vittoria e della Liberazione.\nLa corona ducale e i grifoni.\nMentre la corona ducale \u00e8 di inserimento pi\u00f9 recente (la citt\u00e0 fu Dogato dal 1339 ma il primo scudo cimato dalla corona ducale apparve sullo stemma solo duecentotrent'anni circa dopo), i due grifoni alati fecero la loro comparsa \u2014 sotto forma di impronta \u2014 fin dal 1139, quando i Genovesi iniziarono a coniare proprie monete (v. monetazione genovese).\nLa prima riproduzione avvenne sui \"quartari\", sottomultipli dei denari. Va ricordato che il grifone, potente animale chimerico simbolo della custodia di ricchezze, in araldica \u00e8 considerato simbolo di ferocia, prontezza e vigilanza guerriera.\nQuando poi, nel 1580, lo stemma inizi\u00f2 ad essere riprodotto graficamente, i due grifoni posti di fronte l'uno all'altro vennero rappresentati \"a protezione\" \u2014 secondo lo storiografo e geografo genovese Francesco Maria Accinelli (1700\u20131777), che ne scrisse nel suo \"Prova e dichiarazione del blasone di Genova\" \u2014 delle \"case d'Austria e di Spagna\".\nLe code dei grifoni.\nLo stemma di Genova sub\u00ec un leggero cambiamento nel 1815, a seguito della forzata annessione della Repubblica di Genova al Regno di Sardegna, avvenuta durante il Congresso di Vienna: in tale occasione le code dei due grifoni furono abbassate e poste sotto le zampe, probabilmente a simboleggiare metaforicamente la sottomissione dell'antica Repubblica alla potenza sabauda.\nNel 1897 la Giunta Municipale a ricordo della dignit\u00e0 passata chiese a Re Umberto I di modificare lo stemma: \"... D'argento alla croce di rosso. Lo scudo sar\u00e0 cimato da corona ducale, col cimiero della testa di Giano bifronte, ed i sostegni di due grifoni\". \nLa base dello stemma \u00e8 adornata sui due lati del rostro bronzeo di nave romana a forma di testa di cinghiale. In questo stemma le code dei grifoni, pur sempre abbassate, sono state rivolte con la punta all'esterno.\nIl 20 luglio 2000 la Giunta Comunale di Genova ha ripristinato l'antico stemma, riportando in alto le code dei due grifoni.\nLa base dello stemma.\nInfine, la base dello stemma, adornata su ambo i lati da un rostro bronzeo di nave romana che ricorda le fattezze di una testa di cinghiale. Un rostro analogo, unico al mondo, fu effettivamente recuperato a fine del XVI secolo nelle acque portuali.\nA lungo conservato nell'arsenale di Porta Principe, fu poi trasferito, alla demolizione della struttura, nell'Armeria Reale di Torino.\nLa base dello stemma \u00e8 completata al centro da una conchiglia con ai lati rami di palma, simbolo ancora di Vittoria, che simboleggia anche in questo caso l'impegno genovese nelle crociate in Terrasanta."}
{"id": "472308", "revid": "3427886", "url": "https://it.wikipedia.org/wiki?curid=472308", "title": "Marinetti", "text": ""}
{"id": "472311", "revid": "79564793", "url": "https://it.wikipedia.org/wiki?curid=472311", "title": "Tommaso Marinetti", "text": ""}
{"id": "472313", "revid": "35813", "url": "https://it.wikipedia.org/wiki?curid=472313", "title": "Piero Tomacelli", "text": ""}
{"id": "472316", "revid": "729019", "url": "https://it.wikipedia.org/wiki?curid=472316", "title": "Castel Trauttmansdorff", "text": "Castel Trauttmansdorff (chiamato anche Castel Neuberg (di Nova), in ted.: Schloss Trauttmansdorff) \u00e8 un castello che si trova a Merano (BZ). Ospita il Touriseum, il museo provinciale del Turismo. Nel 2001 \u00e8 stato aperto l'orto botanico che circonda il castello: Touriseum e giardini di castel Trauttmansdorff.\nStoria.\nNel XIV secolo nel luogo dove ora sorge il castello c'era un altro castello, chiamato \"Neuberg\", che ebbe fra i proprietari gli Angerheim e i Suppan. La famiglia Trauttmansdorff lo acquist\u00f2 nel 1543 mentre si trasferivano dalla Stiria nel Tirolo meridionale, oltre a due castelli nei pressi di Trento. Franz, il figlio dell'acquirente, lo fece ampliare. Due generazioni pi\u00f9 tardi questo ramo della famiglia Trauttmansdorff si estinse, segnando il tramonto di un'epoca: la nobilt\u00e0 perse interesse per i castelli di sua propriet\u00e0 e si ritir\u00f2 nelle residenze urbane. La conseguenza fu il decadimento del castello Neuberg nell'anno 1777. Tra il 1777 e il 1778 crollarono la torre e la cappella.\nSoltanto nel 1846 Joseph von Trauttmansdorff, conte di Stiria, si trasfer\u00ec a Merano, neonata \"citt\u00e0 di cura\", ricomprando il castello 150 anni dopo che i suoi parenti l'avevano abbandonato. Ridotto a rovine, lo ampli\u00f2 fino alle dimensioni che lo caratterizzano al giorno d'oggi, integrandolo con elementi neogotici. Il castello fu rinominato Trauttmansdorff e fu il primo esempio di castello neogotico nel Tirolo. Nel 1867 Joseph mor\u00ec ed il suo corpo venne deposto nella cripta, situata attualmente sotto la cappella del castello. Morto scapolo, il suo ingente patrimonio pass\u00f2 in eredit\u00e0 al cavalier Moritz von Leon, molto probabilmente figlio illegittimo del conte.\nNel 1870 ospit\u00f2 Elisabetta di Baviera, la principessa d'Austria Sissi, durante le sue cure a Merano. Con le figlie Gisella e Maria Valeria, rispettivamente di 14 anni la prima e di 2 anni la seconda, l'imperatrice occup\u00f2 l'ultimo piano dell'edificio. Questa visita rese la cittadina sudtirolese estremamente famosa come luogo termale. Vissero nelle stanze del secondo piano dell'edificio. Il seguito dell'Imperatrice era invece composto da 102 persone e fu sistemato in alcune residenze nei dintorni della struttura. Fu grazie all'Imperatrice Elisabetta che Merano divenne una nota \"citt\u00e0 di cura\". A pochi mesi dal suo arrivo a Merano, infatti, i giornali viennesi annunciarono i progressi fatti dall'Imperatrice, che non godeva di ottima salute, beneficiando del clima mite presente nella citt\u00e0 dove si stanzi\u00f2 per sette mesi. Nel settembre 1889 Elisabetta torn\u00f2 per la seconda volta a castel Trauttmansdorff, otto mesi dopo che suo figlio Rodolfo d'Asburgo-Lorena, nonch\u00e9 principe ereditario, si era suicidato a Mayerling.\nL'ospite dell'imperatrice fu Moritz von Leon, che per\u00f2 fu costretto a rivendere tutti i suoi beni, compreso il castello e le residenze di Pienzenau e Fragsburg, con le relative tenute a Friedrich von Deuster di Kitzingen, proveniente da Kitzingen, non distante da W\u00fcrzburg. Deuster partecip\u00f2 attivamente alla vita della citt\u00e0 di cura in pieno sviluppo. Divent\u00f2 membro della direzione corse dell'ippodromo, acquist\u00f2 Fragsburg, fece allestire frutteti e giardini tutto attorno al castello e rialz\u00f2 l'ala orientale con una sala in stile neorococ\u00f2. Questi port\u00f2 il castello a nuovo splendore, che termin\u00f2 con l'inizio della prima guerra mondiale.\nIn seguito alla prima guerra mondiale e l'annessione del Tirolo meridionale al Regno d'Italia nel 1919/20, Friedrich von Deuster fu espropriato dei suoi beni, come molti cittadini germanici in Italia, sotto il Fascismo, e divenne sede dell'Opera Nazionale Combattenti e fu italianizzato in \"Castel di Nova\" (dal nome del torrente che scorre poco distante). Nel periodo caratterizzato dal fascismo gli arredi del castello furono quasi completamente perduti e l'edificio divent\u00f2 cadente. L'ONC tent\u00f2 di trovare un acquirente per la propriet\u00e0 del castello, senza per\u00f2 riuscirci. Nel corso dell'occupazione tedesca della provincia dopo l'armistizio dell'8 settembre fu usato dalla Wehrmacht.\nNel 1977 l'Associazione Nazionale Combattenti fu sciolta e la propriet\u00e0 pass\u00f2 all'amministrazione provinciale, che nel 1990 lo adib\u00ec a sede del Touriseum, aperto nel 2003 dopo anni di restauri. I giardini del castello sono stati realizzati in collaborazione con il Giardino esotico Pallanca. Nel 2001 fu aperto anche l'orto botanico di Merano."}
{"id": "472320", "revid": "16758", "url": "https://it.wikipedia.org/wiki?curid=472320", "title": "Castel di Nova", "text": ""}
{"id": "472322", "revid": "16758", "url": "https://it.wikipedia.org/wiki?curid=472322", "title": "Castel Trauttmansdorf", "text": ""}
{"id": "472323", "revid": "35813", "url": "https://it.wikipedia.org/wiki?curid=472323", "title": "Bartolomeo Prignano", "text": ""}
{"id": "472325", "revid": "3427973", "url": "https://it.wikipedia.org/wiki?curid=472325", "title": "Macchiaiolo", "text": ""}
{"id": "472334", "revid": "188402", "url": "https://it.wikipedia.org/wiki?curid=472334", "title": "F-Zero", "text": " \u00e8 un videogioco del genere simulatore di guida sviluppato da Nintendo EAD e pubblicato da Nintendo nel 1990 per Super Nintendo Entertainment System.\nProdotto da Shigeru Miyamoto e pubblicato in Giappone il 21 novembre 1990, \u00e8 stato successivamente distribuito negli Stati Uniti d'America nell'agosto 1991 e in Europa il 4 giugno 1992. Nonostante il successo del primo titolo della serie omonima, il videogioco ha ricevuto un sequel in occidente solamente otto anni dopo, con la pubblicazione di \"F-Zero X\" (1998). \u00c8 stato successivamente convertito per Wii, Wii U e Nintendo 3DS. Il gioco \u00e8 inoltre incluso in tutte le versioni del .\nVideogioco per giocatore singolo, \"F-Zero\" presenta uno scenario futuristico in cui sono presenti quattro tipi di veicoli a levitazione antigravitazionale capaci di correre lungo 15 percorsi differenti. Insieme a \"Pilotwings\" \u00e8 uno dei primi videogiochi Nintendo in grafica pseudo 3D a impiegare la Mode 7 dello SNES. \"F-Zero\" \u00e8 considerato da IGN uno dei giochi di guida pi\u00f9 influenti della storia, definendo lo standard di titoli come \"Wipeout\" e \"Rollcage\".\nTra le fonti di ispirazione per \"F-Zero\" i suoi autori hanno citato \"\", \"Hot Wheels\" e il film \"Batman\".\nTrama.\nVerso la fine del ventesimo secolo l'umanit\u00e0 era attanagliata dalla paura di invasioni extraterrestri, note come UFO.\nNell'anno 2560, in seguito a innumerevoli incontri fra umani e forme di vita aliena in tutto l'universo, la struttura sociale della Terra si espanse fino a proporzioni astronomiche.\nCommercio, tecnologia e scambi culturali sono all'ordine del giorno fra i diversi pianeti. I multimiliardari che fecero la loro fortuna grazie al commercio intergalattico erano soddisfatti del loro stile di vita, tuttavia sentivano che mancava qualcosa che stimolasse la loro esistenza, e fu cos\u00ec che nacque un nuovo tipo di svago, basato sulle vecchie corse di Formula 1, chiamato semplicemente F-Zero.\nModalit\u00e0 di gioco.\n\"F-Zero\" possiede un totale di 15 tracciati divisi in 3 leghe da 5 ciascuno, secondo la difficolt\u00e0. Inoltre \"F-Zero\" ha tre diversi livelli di difficolt\u00e0 iniziali: \"beginner\" (principiante), \"intermediate\" (intermedio) ed \"expert\" (esperto). Dopo aver completato un intero torneo al livello \"expert\" si sbloccher\u00e0 un quarto livello di difficolt\u00e0, \"master\".\nPersonaggi.\nI personaggi che possono essere scelti per partecipare ad un campionato di \"F-Zero\" sono quattro. Essi non compaiono mai all'interno del gioco in quanto sono perennemente all'interno della loro vettura.\nEsistono poi una serie di altre vetture anch'esse in gara che per\u00f2 non possono essere guidate dal giocatore, inclusi alcuni veicoli di colore giallo senape che non gareggiano ma hanno la sola funzione di intralciare i concorrenti. All'interno della storia di \"F-Zero\" svolgono lo stesso ruolo delle motociclette e delle automobili nelle corse ciclistiche. Alcuni di essi sono di un colore rosa fosforescente e al minimo contatto esplodono, danneggiando il veicolo in corsa."}
{"id": "472342", "revid": "121029120", "url": "https://it.wikipedia.org/wiki?curid=472342", "title": "Reattanza", "text": "La reattanza, nell'analisi di un circuito elettrico a corrente alternata (per esempio un circuito RLC in serie), \u00e8 la parte immaginaria dell'impedenza ed \u00e8 causata dalla presenza di induttori e/o condensatori nel circuito. La reattanza produce una differenza di fase tra la corrente e la tensione del circuito. La reattanza \u00e8 simbolizzata con la lettera \"X\" ed \u00e8 misurata in ohm.\nIl rapporto con l'impedenza.\nLa relazione tra impedenza, resistenza e reattanza \u00e8 espressa dalla equazione:\ndove formula_2 \u00e8 l'impedenza, formula_3 la resistenza, e formula_4 la reattanza (tutte misurate in ohm), formula_5 \u00e8 l'unit\u00e0 immaginaria.\nPer un circuito puramente induttivo o capacitivo, l'impedenza si riduce quindi alla pura reattanza induttiva o capacitiva.\nLa reattanza di un condensatore e di un induttore in serie \u00e8 la somma algebrica delle loro reattanze.\nin cui XL e XC sono rispettivamente la reattanza induttiva e la reattanza capacitiva.\nReattanza del condensatore o capacitiva.\nUtilizzando la relazione costitutiva di un condensatore, formula_7 in cui C \u00e8 la capacit\u00e0 del condensatore, e tenendo presente la propriet\u00e0 di derivazione dei fasori (a una funzione sinusoidale di fasore formula_8 \u00e8 associata una funzione sinusoidale derivata di uguale pulsazione e di fasore formula_9, in cui \"j\" \u00e8 l'unit\u00e0 immaginaria e formula_10 la pulsazione), si ha che:\nL'ultima formula permette, tramite qualche passaggio algebrico, di ricavare l'impedenza del condensatore, pari a\nEssendo l'impedenza formata interamente dalla parte immaginaria, si calcola la reattanza del condensatore (\"reattanza capacitiva\"), pari a\nReattanza dell'induttore o induttiva.\nTramite la relazione costitutiva degli induttori, formula_14, in cui L rappresenta l'induttanza dell'induttore, e tenendo presente la propriet\u00e0 di derivazione dei fasori, si ha:\nL'impedenza, rapporto tra il fasore della tensione e quello della corrente, \u00e8 pertanto pari a\nDall'ultima formula si ricava facilmente che la reattanza dell'induttore (\"reattanza induttiva\") \u00e8 pari a"}
{"id": "472347", "revid": "125646179", "url": "https://it.wikipedia.org/wiki?curid=472347", "title": "Facel Vega", "text": "La Facel Vega \u00e8 stata una casa automobilistica francese attiva dal 1954 al 1964.\nL'obiettivo del marchio era quello di produrre veloci automobili di lusso in grado di contrastare la supremazia delle inglesi Rolls-Royce, Bentley, Aston Martin, Jaguar e dell'italiana Maserati. All'incirca 2.900 auto totali di tutti i modelli sono state create a mano nella breve vita della Facel.\nLa storia.\nTutto cominci\u00f2 nel 1954 da un'idea di Jean Daninos (fratello dell'umorista Pierre Daninos, scrittore del \"Les Carnets du Major Thompson\"): il patron della carrozzeria FACEL (Forges et Ateliers de Construction d'Eure-et-Loir, \"in italiano: officine di stampaggio e costruzione della regione del Eure-et-Loir\"), che fino a quel momento disegnava e produceva scocche, quasi tutte destinate a vestire le Simca, le Panhard e le ultime Delahaye di quegli anni, a met\u00e0 anni '50 decise di abbandonare tale campo per dedicarsi alla costruzione di vetture lussuose. Fu cos\u00ec che nacque la Facel Vega.\nFu cos\u00ec che ebbe inizio la breve vita della Facel Vega, le cui vetture erano equipaggiate da motori V8 Chrysler.\nPresentata al Salone di Parigi del 1954, la Facel Vega FV coup\u00e9 a 2 porte equipaggiata con un Chrysler V8 da 4,5 litri rappresentava la prima importante automobile di lusso francese costruita nel dopoguerra. Tale vettura era gi\u00e0 fin dall'inizio caratterizzata da ricca dotazione e prestazioni brillanti. Nel 1955 viene avviata l'attivit\u00e0 della Facel Vega con un volume di produzione ridotto. La maggior parte delle vetture \u00e8 destinata all'esportazione. \nNel 1956 la Facel Vega viene equipaggiata con un motore Chrysler V8 da 4,8 litri e 200 CV, pi\u00f9 tardi sostituito con una versione ad elevata compressione dello stesso motore in grado di fornire 250 CV. \nNello stesso anno viene presentata la Excellence, una berlina a 4 posti, senza montante centrale e portiere ad armadio, realizzata su una versione allungata del telaio standard della Facel Vega.\nNel 1957 viene adottato un propulsore di maggiore cilindrata, un Chrysler V8 da 5,4 litri, mentre fra gli accessori ottenibili su richiesta figurano il servosterzo della British Hydrosteer e la guida a destra.\nNel 1958 viene presentata la HK500, basata sullo stesso telaio della Vega ma con incremento sia del passo che della carreggiata; la vettura \u00e8 equipaggiata con un ChryslerV8 da 5,9 litri. All'epoca della sua commercializzazione si fregi\u00f2 del titolo di auto a 4 posti pi\u00f9 veloce del mondo.\nNel 1960 i freni a disco entrano a far parte della dotazione standard sia della HK500 che delle ultime serie della Excellence. Viene avviata la produzione della Facellia, una vettura di dimensioni pi\u00f9 ridotte, che viene offerta nelle versioni coup\u00e9 2+2, 4 posti e convertibile, equipaggiate con il nuovo motore Facel 1600 a doppio albero a camme in testa con una potenza di 115 CV. Il successo iniziale della vettura viene tuttavia frenato dagli inconvenienti causati dal motore. \nTale motore, progettato da Carlo Marchetti, ex Talbot, e costruito da un'azienda specializzata in scatole del cambio a Pont-a-Mousson, si rivel\u00f2 per\u00f2 ben presto inaffidabile. Questo promettente propulsore infatti aveva gravi problemi sia col raffreddamento, sia con gli alberi a camme e ci\u00f2 min\u00f2 notevolmente l'immagine della Casa francese, la quale non riusc\u00ec pi\u00f9 a riprendersi e le gi\u00e0 esigue vendite delle sue vetture non bastarono pi\u00f9 a sanare i danni economici derivanti dagli interventi in garanzia sui motori della Facellia.\nNel 1961 viene presentata la Facel Vega II, dotata di un ChryslerV8 di 6,3 litri e con carrozzeria completamente ridisegnata. La vettura viene offerta con il cambio automatico Chrysler Torqueflite a 3 rapporti o con il cambio meccanico Pont-a-Mousson a 4 marce.Nel 1963 la Facellia viene equipaggiata con un 4 cilindri Volvo da 1,8 litri ed \u00e8 ribattezzata con il nome di Facel III. Nello stesso anno appare la Facel 6, dotata di un 6 cilindri di 2,8 litri costruito dalla BMC, lo stesso della Austin Healey 3000, ma con cilindrata ridotta. Di questa versione vengono costruiti solo 46 esemplari.\nNel 1964 la Facel Vega prepara una vettura da competizione con cui intende partecipare alla 24 Ore di Le Mans, ma abbandona il progetto. Nel mese di settembre vengono costruite le ultime Facel prima che la fabbrica venga definitivamente chiusa.\nCuriosit\u00e0.\nMolte persone famose possedettero una Facel Vega. Pablo Picasso ne ebbe una, insieme con Joan Fontaine (sorella minore di Olivia de Havilland), Ava Gardner, Christian Dior, Danny Kaye, Louis Malle, Joan Collins, Tony Curtis, Fred Astaire e Dean Martin. Il cantante Ringo Starr l'ador\u00f2 cos\u00ec come la famiglia reale Saudita. Il pilota Maurice Trintignant gradiva il fatto che la vettura fosse sia francese che veloce. Sir Stirling Moss utilizz\u00f2 una HK500 per spostarsi tra i circuiti europei. Lo scrittore e filosofo francese Albert Camus mor\u00ec il 4 gennaio 1960 in un incidente d'auto a bordo di una Facel Vega FV3B, nel quale perse la vita anche il suo editore Michel Gallimard che era alla guida dell'auto: presso Villeblevin, vicino a Sens (Yonne) e sulla strada per Parigi, il conducente perse il controllo dell'automobile che guidava a circa 140 km/h in pieno rettilineo, prima di schiantarsi contro un platano. Gallimard mor\u00ec sul colpo, Camus venne estratto dall'auto ormai incosciente e con gravissime ferite, e poco dopo venne dichiarato morto. La figlia e la moglie di Gallimard si salvarono e riferirono di un forte rumore prima dello sbandamento, come un cedimento strutturale sotto la macchina. Nelle sue tasche fu trovato inoltre un biglietto ferroviario non utilizzato, segno che probabilmente aveva pensato di usare il treno, cambiando idea all'ultimo momento."}
{"id": "472355", "revid": "1632387", "url": "https://it.wikipedia.org/wiki?curid=472355", "title": "Rocket Ride", "text": "Rocket Ride \u00e8 il settimo album della power metal band tedesca Edguy. \u00c8 uscito il 20 gennaio 2006.\nCon questo album, gli Edguy si allontanano dal power metal, avvicinandosi ad un suono tipicamente hard rock (un esempio perfetto potrebbe essere la canzone \"Fucking with Fire\"). Non mancano comunque le linee melodiche, come ad esempio in Sacrifice o nella ballata Save me."}
{"id": "472357", "revid": "712828", "url": "https://it.wikipedia.org/wiki?curid=472357", "title": "Amon S\u00fbl", "text": ""}
{"id": "472361", "revid": "1598666", "url": "https://it.wikipedia.org/wiki?curid=472361", "title": "Abbazia di Iona", "text": "Labbazia di Iona \u00e8 uno dei pi\u00f9 antichi ed importanti centri religiosi nell'Europa occidentale.\nEssa si trova nell'isola di Iona (arcipelago delle Ebridi Interne), situata sulla costa occidentale della Scozia a breve distanza dall'isola di Mull. Iona \u00e8 considerata il centro da cui ha avuto origine la diffusione del cristianesimo in tutta la Scozia.\nStoria.\nIl 12 maggio 563 san Columba, (in gaelico: \"Colum Cille\", che significa \"colomba della Chiesa\"), re irlandese e monaco guerriero, giunse insieme a dodici compagni nell'isola di Iona provenendo dall'Irlanda e vi fond\u00f2 un monastero. L'abbazia si svilupp\u00f2 velocemente e molto presto divenne uno dei pi\u00f9 importanti centri religiosi dell'Europa Occidentale. Alcuni monaci provenienti dalla scuola di Iona, fra cui san Colombano, discepolo di Columba, si sparsero per tutta l'Europa e costruirono altri monasteri e centri religiosi, come per esempio le fondazioni di san Colombano: l'abbazia di Luxeuil in Francia (590) e l'abbazia di Bobbio in Italia (614), l'Abbazia di Lindisfarne, costruita in Northumbria dal monaco di Iona Sant'Aidan verso il 635, e l'abbazia di San Gallo, fondata in Svizzera dal discepolo e compagno di san Colombano, san Gallo, nel 612.\nNell'anno 806 tutti i 68 abitanti dell'Abbazia vennero ritrovati morti; il massacro fu attribuito ad una scorreria dei Vichinghi. Altri tre attacchi vichinghi avvennero negli undici anni successivi a questo episodio.\nLa Chiesa celtica rimase separata dalla Chiesa cattolica per molti secoli; tuttavia, nel XIII secolo, l'abbazia di Iona venne assorbita nella Chiesa di Roma, divenendo un centro dell'Ordine benedettino.\nCon l'arrivo e la diffusione in Scozia della Riforma protestante Iona perse la sua importanza, molti suoi edifici furono demoliti e le croci di pietra vennero quasi tutte distrutte.\nNel XIX secolo l'abbazia venne donata alla Chiesa presbiteriana scozzese e vennero intrapresi ampi lavori di ricostruzione e restauro.\nNel 1938 il reverendo George MacLeod, ministro della Chiesa presbiteriana nella citt\u00e0 di Glasgow, guid\u00f2 un gruppo di persone che ricostru\u00ec l'abbazia e vi fond\u00f2 la Comunit\u00e0 di Iona, una comunit\u00e0 cristiana ecumenica che continua ancora oggi a vivere in questo luogo.\nL'Abbazia fu particolarmente amata da John Smith, uno dei capi del Partito Laburista britannico, che dopo la sua morte improvvisa nel 1994 fu seppellito a Iona.\nL'isola di Iona \u00e8 un cimitero regale: vi furono sepolti quasi tutti i capi clan e i re di Scozia sicuramente dal periodo del cristianesimo, ma forse anche dal periodo precedente, fino al 1200 d.C.; le cronache parlano di 48 fra monarchi e principi scozzesi, 8 re norvegesi, 4 irlandesi e 2 francesi.\nMonumenti e luoghi d'interesse.\nMolti tra i primi re di Scozia e nobili, come anche alcuni re d'Irlanda, Norvegia e Francia sono sepolti nel cimitero dell'abbazia. Anche il re Duncan I di Scozia, la vittima dell'assassinio da parte di Macbeth (argomento dell'omonima tragedia di Shakespeare) \u00e8 sepolto a Iona. Anche la tomba pi\u00f9 recente di John Smith pu\u00f2 essere visitata.\nSi possono vedere molte croci celtiche sull'isola di Iona. La \"Croce di san Martino\" (risalente al IX secolo) si trova ancora in piedi sul lato della strada e una copia fatta in epoca moderna della \"Croce di san Giovanni\" si trova all'entrata dell'abbazia. L'originale restaurato (che data dall'VIII secolo) \u00e8 situato nell'antica \"infermeria\", trasformata in museo, nel retro dell'abbazia.\nLo scultore contemporaneo scozzese Christopher Hall ha lavorato per molti anni scolpendo il chiostro dell'abbazia, che rappresenta uccelli, flora e fauna nativa dell'isola di Iona. Pi\u00f9 di recente Hall ha scolpito anche il monumento funebre della tomba di John Smith."}
{"id": "472362", "revid": "3428268", "url": "https://it.wikipedia.org/wiki?curid=472362", "title": "Clemenceau", "text": ""}
{"id": "472363", "revid": "2198430", "url": "https://it.wikipedia.org/wiki?curid=472363", "title": "Joe T Vannelli", "text": "Di origini lucane, \u00e8 specializzato in musica house ed elettronica.\nBiografia.\nJoe T Vannelli inizia la sua carriera nel 1978 in un locale dell'epoca di nome Si o Si di Milano e come venditore commesso in un negozio di dischi importatore di musica dance, prima da Goody Music/Fiorucci e poi da Mariposa Milano. Successivamente lavora anche per alcune radio private come Radio Metropoli, Radio Milano Ticinese, GBR International, Studio Elle-GBR, RIN, Radio Deejay con diversi programmi dedicati alla dance. Studia come attore al CTA con Nicoletta Ramorino a Milano e si appassiona al doppiaggio nella stessa scuola, prestando la propria voce a soap opera e cartoon, diventando voce ufficiale di Johnatan dimensione avventura e Grand Prix sulle reti Mediaset. Viene anche scelto per alcune campagne pubblicitarie.\nCome dj \u00e8 stato resident per pi\u00f9 dieci anni della discoteca After Dark di Milano (1980/1991) dal 1991 diventa resident di diversi party/rave come TuttiFrutti, Exogroove, New York Bar, arrivando nell'autunno del 2000 a creare la propria one-night Supalova Club, all'inizio al Tocqueville di Milano, poi all'Old Fashion Milano per lungo tempo, passando dal Desade e poi chiudere negli ultimi anni allo Shocking sino al 2014, generando una serie di compilation live. Divenuta in breve tempo un appuntamento di riferimento nel panorama house italiano, anche grazie alla diretta radiofonica prima su Radio Italia Network, poi passa a Radio Deejay e poi su m2o e al tour estivo e invernale a spasso per la penisola e nel 2013 al Sankeys di Ibiza.\nHa pubblicato dischi anche con il nome JT Company. Il primo singolo \"Don't deal with us\" esce nel 1989 ed entra subito nella classifica UK dance, seguono altri singoli e collaborazioni come Joe T Vannelli (Asha remix, remix per il gruppo Banderas, Joe Roberts, Bobby Brown ecc) Nel 1993 esce il singolo \"Play With The Voice\" con la partecipazione vocale di Csilla. Il brano vanta vari remixes, tra cui quelli dei Masters at Work, Paul van Dyk e Joey Beltram, John Digweed nel 2021; nel 1995, sempre con Csilla, pubblica il singolo \"Voices In Harmony\". \"Play with Vannelli\" e successivamente \"Night in Budapest\" che nel 2015 diventa con la collaborazione del dj \"Hot Since 82\" un nuovo brano dal titolo \"The End\" rimanendo primo in classifiche elettroniche, per diverse settimane. Nel 1994 pubblica \"Sweetest day of may\" con Janice Robinson e ottiene la prima copertina della rivista dance UK pi\u00f9 importante dell'epoca, ottenendo tour mondiali che lo hanno messo in contatto con diversi artisti djs esteri. Nel 1995 lancia sul mercato con la propria etichetta \"Children\" di Robert Miles, che divenne la canzone strumentale italiana dance pi\u00f9 venduta nel mondo. Nel 2004 \u00e8 stato pubblicato \u201c\"Who Fucked the Dj?\"\u201d il primo album di Joe T Vannelli, contenente sia nuove produzioni, sia vecchi successi. Nel 2009 Joe T Vannelli pubblicher\u00e0 il suo secondo album.\nJoe T Vannelli si esibisce nelle pi\u00f9 famose discoteche: a New York, Los Angeles, Miami, Dubai, Sydney, Melbourne, Tokyo, Londra, Parigi, Ibiza, Mykonos, Amsterdam, Oslo, Helsinki, Berlino, Potenza, Amburgo. Ha partecipato a party e eventi come \"Ministry of Sound\", \"Soap\", \"Renaissance\", \"Cream\"e numerosi altri.\n\u00c8 stato protagonista di tourn\u00e9e in Oceania, Giappone, Caraibi, \u00e8 stato il primo dj vincitore dei \"1999 Dj Awards\" al \"Pacha\" di Ibiza ed \u00e8 proprietario di una casa discografica JT Company, fondata nel 1989, oggi 909 Music srl, e anche di diverse etichette come Dream Beat, DBX, Clubbing, 909, MWC - Music Without Control e JTV Recordings.\nHa remixato Giorgio Moroder, Bohannon, Thelma Houston, Bobby Brown, Mark Morrison, Eartha Kitt, Danny Tenaglia, Little Louie Vega, Chab e David Guetta ecc. \u00c8 stato produttore esecutivo di Robert Miles, Spiller, Pink Coffee, Rockets. Ha prodotto anche Helen&amp;Terry, Csilla, Silvano Del Gado e molti altri. Vanta anche una carriera di doppiatore ed ha prestato la sua voce a marchi quali Smart, Fiat, Lotto, Parmalat. Come testimonial ha partecipato e partecipa a campagne pubblicitarie per marchi quali Burn, MTV, Camel, Yamaha, Glenlivet, Cloralit, Axe, Robe di Kappa, Levi's, World dj Fund.\nJoe T Vannelli nel 2008 acquista la discoteca Area Venice di Mestre ex Area City e trasferisce in questo club la sua esperienza e la sua passione pluriennale per il djing. L'Area Venice viene inaugurata a febbraio e si presenta come un concentrato di tecnologia ai massimi livelli. Nello stesso anno, compra anche La Caniccia di Pietrasanta, in Versilia, e diventa socio dello Shoking Club di Milano che lascer\u00e0 successivamente per dedicarsi al nuovo progetto Hub Creativo Sound Faktory a Milano in cerca sempre di nuovi talenti musicali. Il 25 febbraio 2011 passa da Radio Deejay a m2o sempre con il radio show \"Slave To The Rhythm\" e dal mese di marzo approda con lo stesso radio show sull'emittente bulgara Alpha Radio, Stati Uniti Hard As A Rock Radio, Svezia Club Zone, Cipro e Egitto Red Sea Dance Radio e in diverse radio internazionali attraverso il podcast su iTunes in Inglese. Nel 2018 il nuovo programma \"Supalova Radio Show\" viene diffuso da tutti i maggiori social mondiali, compreso Spotify."}
{"id": "472364", "revid": "1629429", "url": "https://it.wikipedia.org/wiki?curid=472364", "title": "Alonso de Ercilla", "text": "Biografia.\nApparteneva a una delle famiglie nobili di Biscaglia. Fu paggio dell'infante don Filippo (futuro re di Spagna Filippo II), figlio di Carlo V. Suo padre era Fortu\u00f1o Garc\u00eda de Ercilla e sua madre Do\u00f1a Leonor de Z\u00fa\u00f1iga. Nel 1548, dopo la morte di suo padre, sua madre divenne dama di compagnia per l'infanta Maria di Spagna. Ercilla ebbe un'educazione molto accurata, perch\u00e9, oltre ad avere gli insegnanti pi\u00f9 dotti, pot\u00e9 godere dei vantaggi di viaggiare molto e di vivere a corte dove entrava in contatto con grandi personaggi. Quando aveva solo quindici anni accompagn\u00f2 Filippo II di Spagna attraverso l'Italia e la Germania, viaggio che dur\u00f2 tre anni. In seguito, Ercilla accompagn\u00f2 la madre in Boemia, poi visit\u00f2 l'Austria, l'Ungheria e altri paesi, tra cui l'Italia, la Germania e i Paesi Bassi, e fu presente, nel 1554, al matrimonio di Filippo II con la regina Maria I d'Inghilterra.\nA Londra fece la conoscenza di Jer\u00f3nimo de Alderete (1555), le cui storie delle sue avventure nel Nuovo Mondo scossero cos\u00ec tanto l'immaginazione di Ercilla che questi decise di accompagnarlo in America quando se ne present\u00f2 l'occasione. Egli ottenne quindi il permesso da Filippo, e salp\u00f2 per l'America il 15 ottobre 1555. Poco dopo il loro arrivo, per\u00f2, Alderete mor\u00ec (nei pressi di Panama, aprile 1556). Ercilla continu\u00f2 il suo viaggio in Per\u00f9, e nel 1557, quando venne a sapere che si stava preparando una spedizione per sottomettere gli Araucani del Cile, si un\u00ec alle forze di Garc\u00eda Hurtado de Mendoza, che poco prima era stato nominato governatore del Cile.\nSi distinse nella campagna successiva, ma, dopo aver litigato con un compagno, fu condannato a morte nel 1558 dal suo generale, Garc\u00eda Hurtado de Mendoza. La sentenza fu commutata in carcere, ma fu poi rilasciato e combatt\u00e9 nella battaglia di Quipeo (14 dicembre 1558).\nNel 1556 Ercilla arriv\u00f2 in Per\u00f9 e accompagn\u00f2 don Garc\u00eda Hurtado de Mendoza, governatore e comandante in capo del Cile. Rimase in Cile circa diciassette mesi, tra il 1557 e il 1559. Partecip\u00f2 alle battaglie di Lagunillas, Quiapo e Millarapue, e assistette alla morte di Caupolic\u00e1n, protagonista poi de \"La Araucana\", un poema epico di esaltazione militare in 37 canti, in cui vengono narrati i fatti pi\u00f9 significativi della guerra contro gli Araucani (Mapuche), che cominci\u00f2 a scrivere durante la campagna.\nDopo il conflitto, segu\u00ec Mendoza in un viaggio esplorativo nella Terra del Fuoco, nel 1558. Ritorn\u00f2 in Spagna nel 1562, e si stabil\u00ec infine a Madrid.\nOpere.\n\u00c8 autore del primo grande poema ispirato all'America, \"L'Araucana\", che fu pubblicato dal 1569 al 1589, un poema epico di 37 canti che descrive le difficolt\u00e0 incontrate dagli spagnoli durante le insurrezioni degli Araucani e le gesta dei nativi. I luoghi sono mirabilmente descritti, le date sono indicate con precisione, ed i costumi dei nativi fedelmente esposti.\nErcilla conosceva a menadito i poeti classici e gli italiani Dante, Petrarca e Ariosto. La prima parte del suo grande poema risente delle sue esperienze americane resta uno dei pi\u00f9 importanti documenti delle conquiste spagnole e dei sentimenti che si manifestarono, da quelli religiosi a quelli patriottici. Inoltre segn\u00f2 l'inizio della cosiddetta letteratura creola.."}
{"id": "472367", "revid": "3428305", "url": "https://it.wikipedia.org/wiki?curid=472367", "title": "Rivoluzione sovietica", "text": ""}
{"id": "472368", "revid": "1782831", "url": "https://it.wikipedia.org/wiki?curid=472368", "title": "Sailor Uranus", "text": ", il cui vero nome \u00e8 , \u00e8 un personaggio del manga e anime \"Sailor Moon\". Fa parte del gruppo delle Guerriere Sailor ed \u00e8 conosciuta in Italia come Heles. Oltre a quello di Sailor Uranus, lei adotta anche il nome di battaglia Sailor Urano negli albi pubblicati in Italia dalla Diamond, ed infatti Sailor Uranus rappresenta Urano, il pianeta dei venti, ed insieme a Michiru, Setsuna e Hotaru fa parte del gruppo di Guerriere del Sistema Solare Esterno. Compare per la prima volta all'interno della terza serie.\nAspetto e carattere.\nSailor Uranus \u00e8 un personaggio ostinato, individualista e impulsivo, ma anche protettivo, affascinante e dotato di una forte volont\u00e0. Ha i capelli biondi corti, gli occhi grigi e ama vestirsi sempre con abiti maschili, assomigliando cos\u00ec a un ragazzo: infatti, Sailor Uranus \u00e8 una ragazza dai bei lineamenti androgini, cosa che spesso porta le ragazze della serie a scambiarla per un ragazzo particolarmente avvenente, dando vita a numerose gag comiche nelle quali personaggi come Makoto Kino, Rei Hino e Minako Aino provano a flirtare con Sailor Uranus, salvo poi accorgersi della sua vera identit\u00e0 di genere e restare di stucco davanti all'evidenza. Nella terza serie vive una relazione omosessuale con Sailor Neptune, con la quale \u00e8 fidanzata, censurata nell'edizione italiana dall'emittente Mediaset e sulle reti televisive statunitensi. Appare estremamente protettiva nei confronti di Usagi, per la sua natura di Principessa della Luna, ma anche per il particolare rapporto d'affetto che si instaura fra le due. In ogni caso, cos\u00ec come Michiru, Sailor Uranus rimane un personaggio misterioso che chiaramente persegue i suoi scopi, spesso sconosciuti ai pi\u00f9, e insieme a Michiru frequenta l'Istituto Mugen. Ha una spiccata passione per la corsa e per i motori, in generale per la velocit\u00e0, che accompagna ad un interesse per la musica classica e all'abilit\u00e0 nel suonare il pianoforte. I suoi colori preferiti sono il blu scuro e il nero, il punto forte a scuola \u00e8 l'educazione fisica, mentre il cibo preferito \u00e8 l'insalata con il mais dolce. Odia studiare il giapponese moderno e il suo sogno \u00e8 diventare una pilota professionista. La sua automobile \u00e8 una Toyota 2000GT decappottabile, gialla o bianca a seconda delle versioni, mentre solo una volta compare su una Mazda Mx-5 Miata, montego blu. I suoi abiti scolastici sono stati ispirati alla Takeuchi da alcune rappresentazioni teatrali facenti capo al Takarazuka Revue, una forma di espressione teatrale tipicamente giapponese nella quale i personaggi maschili sono interpretati da donne.\nTrasformazioni e aspetti.\nSailor Uranus.\nCome Michiru e Setsuna, Sailor Uranus detiene uno dei Tre Talismani, la spada \"Space Sword\" (evidente riferimento alla spada Kusanagi della tradizione giapponese) ed ha il titolo di \"Guerriera dei Cieli\". Sailor Uranus acquista una valenza significativa sia durante la terza serie, che nella quinta.\n\u00c8 in grado di avvertire e comprendere la voce del vento soprattutto all'avvicinarsi di problemi. Nel manga, la sua aura \u00e8 blu, nell'anime invece \u00e8 un misto di blu e oro. I suoi attacchi si rifanno ai movimenti d'aria, alle forze magnetiche e supersoniche dello spazio: si tratta, in generale, di colpi che partono dall'alto e che vengono scaricati verso il basso, in quanto si credeva che Urano, essendo la personificazione del cielo nella mitologia greco-romana, fosse l'unica divinit\u00e0 ad avere la facolt\u00e0 di scuotere il mondo.\nCome rifer\u00ec il regista della terza serie, Sailor Uranus, come Sailor Neptune del resto, nell'anime possiede un talismano perch\u00e9 \u00e8 pronta a sacrificare la sua vita, o quella di un innocente, per un bene maggiore, ed \u00e8 pronta a tutto per la salvezza del pianeta e del futuro. Viene spiegato che solo un cuore estremamente puro non avrebbe paura del sacrificio comportato dalla loro missione.\nNaoko Takeuchi disse che Sailor Uranus era una donna con un corpo di donna e il cuore di uomo.\nPrincipessa Uranus.\nDurante il Silver Millennium, Sailor Uranus era anche la principessa del suo pianeta. Insieme a Sailor Pluto e Sailor Neptune, aveva il compito di proteggere il regno dagli attacchi esterni al sistema solare. La Principessa Uranus viveva nel \"Miranda Castle\", ed indossava una veste blu, come appare nell'atto 41 del manga. A quanto pare a quel tempo non aveva una relazione con la Principessa Neptune, in quanto le outer senshi raramente si incontravano, essendo tutte e tre relegate nelle loro rispettive postazioni di difesa.\nPoteri e attacchi.\nUranus Planet Power, Make Up!: al momento della trasformazione, primo fra tutti appare il simbolo astronomico di Urano e dopo aver ruotato su se stesso si ricongiunge al Lip Rod di Sailor Uranus che appare sullo sfondo, Haruka lo afferra, mostrando delle unghie smaltate color blu.\nEmanando un'onda luminosa dorata, Sailor Uranus ruota su s\u00e9 stessa per creare un cerchio dello stesso colore, che la avvolge dal basso in un furioso vortice di vento.\nViene mostrato il suo viso e un leggero strato di lucidalabbra, appare quindi nelle sue vesti di Guerriera, prima che assuma la sua posa definitiva.\nWorld Shaking: per realizzare questo attacco, Sailor Uranus solleva in alto la sua mano destra, evocando inizialmente un'energia dorata, che si concentra intorno alla mano stesa assumendo la forma di un pianeta con un anello attorno. Successivamente getta con forza la sfera a terra, che inizia a spaccarsi, scatenando un terremoto e attirando dei fulmini intorno ad esso.\nRifacendosi ai caratteri kanji usati per la scrittura giapponese di questo attacco, esso contiene parole come \"cielo\", \"mondo celeste\" e \"sisma\", attingendo al potere di cui era investito il dio romano Urano personificazione della volta celeste, il quale era l'unico ritenuto in grado di scuotere il pianeta dall'alto dei cieli.\nSpace Sword Blaster: attacco che prevede l'uso della Space Sword per colpire il nemico con una potente onda d'energia, rilasciata dal Talismano, capace di fendere qualsiasi cosa e colpire pi\u00f9 nemici simultaneamente.\nSpace Turbolence: attacco che prevede l'uso della Space Sword Sailor Uranus solleva le sue mani per concentrare un'enorme quantit\u00e0 d'energia con la quale colpire il nemico.\nDoppiatrici e attrici.\nNella versione giapponese Sailor Uranus \u00e8 stata doppiata da Megumi Ogata e da Junko Minagawa (serie \"Crystal\"), mentre in quella italiana da Maddalena Vadacca e da Tatiana Dessi (serie \"Crystal\") e solo nell'episodio 200, da Loredana Nicosia.\nNei musical \u00e8 stata interpretata da 5 attrici: Sanae Kimura (1994-1998), Nao Takagi (1998-2002), Asako Uchida (2003-2004), Akiko Nakayama (2004-2005) e Shuu Shiotsuki (dal 2015).\nNon \u00e8 mai apparsa nella versione live-action."}
{"id": "472370", "revid": "2214144", "url": "https://it.wikipedia.org/wiki?curid=472370", "title": "Chiesa di Sant'Andrea al Quirinale", "text": "La chiesa di Sant'Andrea al Quirinale \u00e8 un luogo di culto cattolico di Roma, situato nel rione Monti, prospiciente la facciata della \"Manica Lunga\" del palazzo del Quirinale.\n\u00c8 talvolta indicata dalle fonti come Sant'Andrea al Noviziato in quanto fu la prima sede del noviziato della Compagnia di Ges\u00f9 \nStoria.\nSituata di fronte alla \"manica lunga\" del Palazzo del Quirinale, la piccola chiesa fu costruita tra il 1658 e il 1670 su progetto di Gian Lorenzo Bernini, grazie alla commissione del papa Alessandro VII e del cardinale Camillo Pamphili, nipote di papa Innocenzo X. \nEssa venne eretta in corrispondenza di un'analoga chiesa, sempre intitolata a S. Andrea a Montecavallo, gi\u00e0 chiesa del noviziato dei Gesuiti nel corso della seconda met\u00e0 del Cinquecento, che era stata edificata su indicazione del Preposito generale Francesco Borgia.\nDescrizione.\nLa facciata si apre su un piccolo sagrato dilatato da due ali concave, che ampliano illusionisticamente lo spazio sul modello del colonnato della basilica di San Pietro in Vaticano, anch'esso del Bernini. Completano la facciata una gradinata semicircolare ed un portico monumentale, con lo stemma dei Pamphili (realizzato da allievi) retto da colonne ioniche, che copre la finestra della facciata.\nLa pianta, centralizzata, \u00e8 ovale, con l'asse maggiore trasversale; le minuscole dimensioni sono cos\u00ec dilatate in un ampio respiro. Le due absidi laterali non sono occupate da cappelle ma da elementi di sostegno, cos\u00ec da spingere lo sguardo direttamente sull'altare maggiore, costituito da una cappella in cui la pala d'altare \u00e8 illuminata da una fonte di luce nascosta, secondo un espediente mutuato dalla scenografia teatrale che Gian Lorenzo Bernini aveva gi\u00e0 utilizzato altre volte, ad esempio nella cappella Cornaro a Santa Maria della Vittoria. Le due ali del sagrato nel progetto di Bernini si protendevano maggiormente verso il palazzo del Quirinale, dando quell'effetto barocco, gi\u00e0 sperimentato con il colonnato di piazza San Pietro, dell'abbraccio di santa madre Chiesa alla cristianit\u00e0.\nIl successivo ampliamento della strada ha comportato la riduzione di tali ali, che oggi appaiono arretrate rispetto alla scalinata, facendo perdere cos\u00ec al progetto l'originaria funzione. La piccola cupola \u00e8 decorata da cassettoni dorati e le pareti sono ricoperte da preziosi marmi mischi. Oltre alla pala dell'altare maggiore, di Guillaume Courtois si segnalano tre tele di Baciccio. Nella cappella a destra dell'altar maggiore vi sono tre dipinti di Giacinto Brandi: il \"Compianto sul Cristo morto\" (1675-76), che \u00e8 la pala d'altare, \"La salita al Calvario\" (a sinistra) e \"La flagellazione di Cristo\" a destra. Nelle stanze annesse alla chiesa, attigue all'attuale comunit\u00e0 dei padri gesuiti, si trova la statua di \" morente\", di Pierre Legros.\nPoco distante, sempre sulla via del Quirinale, \u00e8 possibile ammirare uno dei capolavori del rivale di Bernini, la piccola chiesa di San Carlo alle Quattro Fontane di Francesco Borromini, avendo la possibilit\u00e0 di mettere cos\u00ec a confronto la diversa soluzione di un analogo tema da parte di due geni tanto diversi del barocco italiano.\nAll'interno della chiesa \u00e8 inumato il Re di Sardegna Carlo Emanuele IV.\nNella piccola cantoria alla destra dell'ingresso principale, si trova l'organo a canne Mascioni \"Opus 515\" costruito per la chiesa nel 1938. Lo strumento, ha due tastiere da 58 tasti ciascuna e pedaliera da 30, \u00e8 a trasmissione elettrica e dispone di 14 registri."}
{"id": "472371", "revid": "287204", "url": "https://it.wikipedia.org/wiki?curid=472371", "title": "Mississippiano", "text": "Nella scala dei tempi geologici il Mississippiano (in Europa noto anche come Carbonifero inferiore), viene considerato dalla Commissione internazionale di stratigrafia come il primo dei due sub-periodi in cui viene suddiviso il Carbonifero, che a sua volta \u00e8 il quinto periodo dei sei che compongono l'era del Paleozoico.\nIl Mississippiano va da 359,2 \u00b1 2,5 a 318,1 \u00b1 1,3 milioni di anni fa (Ma). \u00c8 preceduto dal Devoniano, il quarto periodo dell'era del Paleozoico e seguito dal Pennsylvaniano.\nA questo periodo risale la formazioni dei monti Appalachi negli Stati Uniti.\nEtimologia.\nIl termine di Mississippiano fu proposto nel 1869 dal geologo statunitense Alexander Winchell che lo identific\u00f2 nelle rocce calcaree esposte nella valle del fiume Mississippi. Nel 1891 questi profili stratigrafici furono messi in rapporto da H. S. Williams con gli strati ricchi di residui carboniosi del Pennsylvaniano. Questa suddivisione non \u00e8 per\u00f2 del tutto corrispondente a quella del Carbonifero inferiore dell'Europa. Nel 2004 la Commissione Internazionale di Stratigrafia e la IUGS hanno ratificato questa suddivisione come sotto-periodo del Carbonifero.\nDefinizioni stratigrafiche e GSSP.\nLa base del Mississippiano, nonch\u00e9 dell'intero Carbonifero, \u00e8 fissata dalla prima comparsa del conodonte \"Siphonodella sulcata\"\ncome passaggio evolutivo dalla \"Siphonodella praesulcata\".\nIl limite superiore \u00e8 dato dalla prima comparsa negli orizzonti stratigrafici dei fossili di conodonte \"Declinognathodus nodiliferus\".\nGSSP.\nIl GSSP, lo stratotipo ufficiale di riferimento della Commissione Internazionale di Stratigrafia, \u00e8 stato identificato in un profilo di La Serre, nel versante sudovest della Montagne Noire, in Francia.\nSi tratta di una trincea profonda circa 80\u00a0cm, posizionata 125 m a sud della cima del monte La Serre (252 m), situata 525 m a ovest della Maison La Roquette, che si trova 2,5\u00a0km a nordovest del villaggio di Font\u00e8s nel dipartimento di H\u00e9rault.\nCaratteristiche.\nNell'America settentrionale, dove i sedimenti consistevano soprattutto di calcare marino, fu un periodo geologico intenso tra il Devoniano ed il Pennsylvaniano. In Europa, l'era Mississippiana e Pennsylvaniana produssero una continua sedimentazione nelle pianure del continente.\nCome per la maggior parte delle altre unit\u00e0 geocronologiche, gli strati rocciosi che definiscono il Mississippiano sono ben identificati, ma le date esatte dell'inizio e della fine sono incerte e oscillano con un'approssimazione di circa alcuni milioni di anni.\nSuddivisioni.\nLa Commissione Internazionale di Stratigrafia riconosce per il Mississippiano, la suddivisione in tre epoche e tre piani o piani, ordinati dal pi\u00f9 recente al pi\u00f9 antico secondo il seguente schema, che riporta a fianco anche la precedente convenzione europea, che utilizzava una suddivisione di tipo diverso:\nI primi due piani vengono dalla stratigrafia europea, l'ultimo da quella russa.\nPrima della fissazione ufficiale delle suddivisioni da parte della IUGS nel 2004, venivano utilizzate anche altre suddivisioni locali. Nel sistema nordamericano ad esempio il Mississippiano veniva suddiviso in quattro piani:"}
{"id": "472372", "revid": "3428434", "url": "https://it.wikipedia.org/wiki?curid=472372", "title": "Lloyd George", "text": ""}
{"id": "472373", "revid": "697352", "url": "https://it.wikipedia.org/wiki?curid=472373", "title": "Asquith", "text": ""}
{"id": "472374", "revid": "1543377", "url": "https://it.wikipedia.org/wiki?curid=472374", "title": "Screamo", "text": "Lo screamo \u00e8 un sottogenere del punk evolutosi in prevalenza a partire dall'hardcore punk nei primi anni novanta. Inizialmente il termine fu applicato ad un genere derivato dell'emo sviluppatosi a San Diego nel 1991, caratterizzato da tracce brevi, caotiche e dissonanti.\nNei primi anni duemila, il termine inizi\u00f2 ad essere utilizzato per descrivere un genere meno dissonante, pi\u00f9 lento e melodico con influenze alternative rock.\nStoria.\nPrima ondata.\nIl termine fu inizialmente associato ad una scena musicale sviluppatasi attorno al locale Ch\u00e9 Caf\u00e9 di San Diego nel 1991, dove si esibivano gruppi come Heroin, Antioch Arrow, Angel Hair, Mohinder, Swing Kids e Portraits of Past. Questi complessi erano influenzati dal post-hardcore di Fugazi e Nation of Ulysses, dallo straight edge, da gruppi hardcore punk pi\u00f9 tradizionali come Articles of Faith e Die Kreuzen e dal post-punk di Joy Division e Bauhaus.\nLe due etichette pi\u00f9 interessate a questo nuovo stile di hardcore furono la Gravity Records e la Ebullition Records.\nLe innovazioni portate da questo genere furono presto raccolte anche da altri gruppi, tra cui i The Blood Brothers di Seattle e da gruppi degli USA orientali come Orchid, Circle Takes the Square, pg. 99, Hot Cross, Saetia, e Ampere, che contribuirono a rielaborare lo stile originale, spostandolo verso il grindcore. Questo stile di screamo, influenzato anche dal powerviolence, \u00e8 noto talvolta come \"emo violence\", termine coniato dagli In/Humanity.\nLo stile screamo originale \u00e8 ancora suonato da un buon numero di gruppi, soprattutto in Europa, dove sono attivi Amanda Woodward, Louise Cyphre, La Quiete e Raein.\nAnche se la scena screamo underground \u00e8 molto pi\u00f9 presente in Europa, esistono comunque alcuni importanti gruppi negli USA, come i Comadre di Redwood City, gli Off Minor di New York, gli Spires di Oakland, gli Ampere di Amherst, e ...Who Calls So Loud e I Wrote Haikus About Cannibalism in Your Yearbook di San Francisco.\nCaratteristiche.\nMolti complessi della prima ondata di screamo erano caratterizzati da una forte connotazione politica, spesso in reazione alla svolta conservatrice della California dell'epoca, operata da politici come Roger Hedgecock. Alcuni gruppi erano anche ispirati da personaggi molto particolari: gli Angel Hair inserirono gli scrittori surrealisti Antonin Artaud e Georges Bataille tra le proprie influenze, e gli Orchid prendevano ispirazione dall'icona della Nouvelle Vague Anna Karina e dalla Frankfurt School, creatrice della teoria critica.\nI gruppi della prima ondata utilizzavano strumenti rock convenzionali, ma le canzoni erano brevi, caotiche e caratterizzate dalla voce in scream. Alcuni gruppi in seguito introdussero elementi sperimentali e elettronici.\nSeconda ondata.\nAttorno al 2002 il termine inizi\u00f2 ad essere utilizzato anche dalla stampa musicale, soprattutto da critici come Jim DeRogatis e Andy Greenwald, per descrivere uno stile musicale pi\u00f9 lento e meno dissonante, suonato da band come gli Emanuel, influenzati dall'alternative rock. Questi nuovi complessi incorporavano gli elementi pi\u00f9 commerciali di alternative rock, emo e post-hardcore. Tra i primi gruppi a adattarsi a questo stile ci furono i Far e i Grade, presto seguiti da gruppi di maggior successo come Thursday e Alexisonfire. I Thursday citarono tra le proprie influenze il post-punk dei Joy Division e il post-hardcore dei Fugazi, ma anche l'alternative di Radiohead, U2 e The Cure. Tra le prime band screamo a raggiungere il successo nelle classifica di mainstream ci sono anche i The Red Jumpsuit Apparatus, che ottennero una breve notoriet\u00e0 tra il 2006 e il 2007.\nIn forte contrasto con il carattere DIY della prima ondata, molti gruppi screamo recenti come Thursday e The Used hanno firmato contratti multimilionari con le \"major\" Island (Universal Music Group) e Reprise (Warner Music Group). Bert McCracken, frontman dei The Used, ha dichiarato che \"screamo\" \u00e8 solo un termine utilizzato dall'industria discografica per vendere dischi e dai negozi per categorizzarli.\nI gruppi della seconda ondata hanno spesso due chitarristi, che raramente eseguono assoli; sono invece molto presenti i cambi di tempo e le contrapposizioni tra parti aggressive e melodiche all'interno della stessa canzone. Diversamente dalla prima ondata, spesso i gruppi pi\u00f9 recenti compongono power ballad. Lo stile della seconda ondata \u00e8 stato descritto come \"un mix dei testi poetici e intellettuali dell'emo e di un'aggressione sonora pi\u00f9 metallica e grezza\".\nL'emo violence.\nGran parte delle fonti non ritengono che l'emo violence (nome coniato dalla band statunitense In/Humanity) sia un sottogenere a parte rispetto allo screamo, ed anzi tendono a ritenerlo come una semplice evoluzione dello stesso genere, avvenuta a partire dalla seconda met\u00e0 degli anni 2000 a causa dell'influenza sullo screamo del power violence.\nInvece, secondo una diversa interpretazione, l'emo violence sarebbe da ritenere un genere a s\u00e9 stante, la cui genesi deriva dalla confluenza tra lo screamo, l'emo, ed il power violence. Diversamente da coloro che ritengono i due generi come un'unica cosa, questa seconda interpretazione, pur confermando le radici power violence, pone pi\u00f9 l'attenzione sulle influenze emo."}
{"id": "472377", "revid": "4327", "url": "https://it.wikipedia.org/wiki?curid=472377", "title": "Airplane!", "text": ""}
{"id": "472378", "revid": "1318658", "url": "https://it.wikipedia.org/wiki?curid=472378", "title": "The Defector", "text": ""}
{"id": "472380", "revid": "599013", "url": "https://it.wikipedia.org/wiki?curid=472380", "title": "Hard to Handle", "text": ""}
{"id": "472381", "revid": "599013", "url": "https://it.wikipedia.org/wiki?curid=472381", "title": "The Valiant", "text": "The Valiant (\"Il valoroso\" in lingua inglese) pu\u00f2 riferirsi a:"}
{"id": "472382", "revid": "33689", "url": "https://it.wikipedia.org/wiki?curid=472382", "title": "Secret Agent", "text": "Secret Agent o The Secret Agent (agente segreto in lingua inglese) pu\u00f2 riferirsi a:"}
{"id": "472383", "revid": "4327", "url": "https://it.wikipedia.org/wiki?curid=472383", "title": "Trail Dust", "text": ""}
{"id": "472384", "revid": "339392", "url": "https://it.wikipedia.org/wiki?curid=472384", "title": "Ill Met by Moonlight", "text": ""}
{"id": "472385", "revid": "709565", "url": "https://it.wikipedia.org/wiki?curid=472385", "title": "The Trap", "text": ""}
{"id": "472386", "revid": "92723", "url": "https://it.wikipedia.org/wiki?curid=472386", "title": "Nome in codice NATO", "text": "Con l'accezione generica di nome in codice NATO (o semplicemente nome NATO / codice NATO) si indicano i nomi in codice adottati dai paesi del patto atlantico durante la guerra fredda per designare l'equipaggiamento e i mezzi militari delle nazioni aderenti al patto di Varsavia e di altri stati come Cina e Corea del Nord. \u00c8 utilizzato correntemente per indicare modelli di aeromobile, tipi di missile e classi di sommergibile in modo univoco e con parole facili da pronunciare in inglese.\nL'insieme di questi nomi in codice \u00e8 dato da diverse classificazioni, non definite dalla NATO o da organizzazioni a essa correlate, ma dallo Air Standardization Coordinating Committee, e dal Dipartimento della Difesa degli Stati Uniti d'America.\nOrigine e diffusione.\nLo ASCC, Air Standardization Coordinating Committee (Comitato per l'omologazione e il coordinamento aeronautico), \u00e8 un organismo, di cui fanno parte Australia, Canada, Nuova Zelanda, Regno Unito e gli Stati Uniti d'America, mirante a omologare e coordinare i nomi aeronautici dei paesi membri. In particolare lo ASCC \u00e8 conosciuto per i nomi in codice assegnati ad apparecchiature militari originarie dei paesi esterni alla coalizione, come per esempio l'Unione Sovietica e la Cina. Queste designazioni erano create allo scopo di facilitare l'individuazione, ad esempio di aeroplani i cui nomi non erano ancora noti in occidente, e le comunicazioni tra unit\u00e0 che parlavano lingue diverse.\nIn Unione Sovietica di solito non venivano assegnati nomi ufficiali agli aerei militari, cosa invece abbastanza comune in Occidente. Esistevano per\u00f2 soprannomi non ufficiali dati dal personale di reparto. In genere i piloti del blocco orientale non hanno mai utilizzato le designazioni ASCC (n\u00e9 tantomeno le loro traduzioni) in quanto questi rappresentavano la designazione data dalle forze nemiche, tra l'altro diventavano note molto tempo dopo l'introduzione in servizio dei mezzi, quando cio\u00e8 i soprannomi locali erano gi\u00e0 entrati nell'uso comune. Un altro aspetto riguarda i significati dei nomi NATO che spesso risultano poco appropriati o dispregiativi. Inoltre, per alcuni nomi, non esiste un vero e proprio significato traducibile, oppure i significati possono essere molteplici. In alcuni casi per\u00f2, e in particolare con la caduta della \"cortina di ferro\", alcuni nomi ASCC vennero trovati appropriati e alla fine divennero popolari anche in Russia. Tra questi vale la pena citare il MiG-29 Fulcrum, il Tu-95 Bear e il Su-27, noto con il soprannome di \"Flanker\", fiancheggiatore. Tra gli altri mezzi si citano i sommergibili di classe Tifone (Typhoon), la designazione occidentale della classe Akula (Project 941, \u0430\u043a\u0443\u043b\u0430 vuol dire pescecane in russo), immortalata nel film \"Caccia a Ottobre Rosso\".\nIl Dipartimento della Difesa degli Stati Uniti spesso impiegava i nomi in codice ASCC anche nell'ambito della NATO.\nL'assegnazione di nomi in codice si ricollega all'uso statunitense, durante la seconda guerra mondiale, di assegnare soprannomi ai velivoli giapponesi. Anche in questo caso la denominazione ufficiale era spesso sconosciuta, o se nota, poteva rappresentare difficolt\u00e0 di pronuncia. Tipicamente come soprannomi ai velivoli, venivano utilizzati nomi di persona, come ad esempio \"Betty\" per il Mitsubishi G4M.\nAl termine della seconda guerra mondiale, con l'emergere dell'URSS come nuova forza nemica, l'USAF cominci\u00f2 ben presto a catalogare i nuovi velivoli sovietici. Si trattava della semplice assegnazione di un numero progressivo, man mano che venivano individuati nuovi velivoli. La catalogazione ebbe inizio con la parata aerea di Tushino in occasione della \"Giornata delle Forze Aeree Sovietiche\" del 18 agosto 1946, nonostante questa soluzione avesse poco o nulla di sistematico. Infatti un numero non consentiva di distinguere tra le diverse versioni di uno stesso velivolo, anzi lo stesso velivolo poteva essere identificato altre volte e quindi trovarsi assegnato pi\u00f9 numeri. Il sistema venne quindi abbandonato e sostituito con una nuova convenzione gestita dal Air Standardization Coordinating Committee, che utilizzava parole anzich\u00e9 numeri e consentiva una classificazione di massima del tipo di velivolo. A questa convenzione, prettamente aeronautica, si affiancarono via via altre designazioni in codice per i mezzi militari di oltrecortina, tutte quante indicate genericamente come \"nome in codice NATO\".\nEspansioni del Dipartimento Difesa USA (USDD).\nIl Dipartimento della Difesa degli Stati Uniti (US DoD United States Department of Defense) utilizza dei suffissi aggiuntivi ai nomi in codice NATO, per meglio identificare la tipologia del missile. Questo suffisso a due lettere \u00e8 seguito da un numero progressivo e precede il nome in codice NATO. Il suffisso prevede l'aggiunta della lettera N (dall'inglese \"Naval\", navale) per identificare i sistemi missilistici imbarcati, distinguendoli da quelli basati a terra. Il nome in codice NATO non distingue infatti tra sistemi imbarcati (su navi o sottomarini) e quelli basati a terra, anche quando ci sono piccole differenze (o non esiste una vera e propria corrispondenza). Nel caso in cui, per una particolare versione, non ci sia corrispondenza e non esista un nome in codice NATO, il DoD introduce un nuovo nome.\nNel linguaggio parlato \u00e8 d'uso comune aggiungere una M, per Missile (ad esempio SAM). Per missili di produzione cinese in genere si antepone una C alla sigla.\nElenco dei nomi in codice.\nCatalogo dell'aeronautica USA (USAF Catalog).\nDal 18 agosto 1946, data della parata aerea di Tushino in occasione della \"Giornata delle Forze Aeree Sovietiche\", l'aeronautica statunitense incominci\u00f2 a catalogare gli aeroplani sovietici con il nome \"tipo\" seguito da un numero progressivo. Questo sistema di designazione era assai scomodo e venne abbandonato nel 1955.\nNomi in codice ASCC.\nNel 1955, a causa della limitata praticit\u00e0 del sistema numerale, si adott\u00f2 un nuovo sistema per designare gli aeroplani. Innanzitutto si adottarono nomi di fantasia, la cui iniziale doveva chiarificare il compito dell'apparecchio. Infatti i nomi che cominciano con A designano un missile aria-aria, con B un bombardiere (\"bomber\" in inglese), con C un aereo da trasporto (\"cargo\" appunto), con F un caccia (\"fighter\"), con G un missile terra-aria, con H un elicottero (\"helicopter\"), con K un missile aria-superficie, con M un aeroplano con compiti diversi dai precedenti (\"miscellaneous\") e infine con S un missile superficie-superficie. Inoltre i nomi monosillabici indicavano un aeromobile con propulsori a elica, viceversa un aeromobile con propulsore a getto. Per distinguere le diverse versioni si aggiungeva come suffisso una lettera, ad esempio per il prototipo del Su-27, il T-10, si adottava la designazione Flanker-A, per l'aereo di serie Flanker-B. Si veda la voce corrispondente al singolo aeromobile per le varie versioni.\nPrimi avvistamenti di macchine sperimentali.\nIl Dipartimento della Difesa assegnava agli aeroplani sovietici o cinesi, scoperti da pattugliatori o da satelliti e non ancora identificati, in via preliminare, un codice che dipendeva dalla posizione dell'avvistamento, seguito da una lettera sequenziale.\nSibNIA.\n\u0421\u0438\u0431\u0438\u0440\u0441\u043a\u0438\u0439 \u041d\u0430\u0443\u0447\u043d\u044b\u0439 \u0418\u043d\u0441\u0442\u0438\u0442\u0443\u0442 \u0410\u0432\u0438\u0430\u0446\u0438\u0438 Istituto scientifico siberiano di aviazione\nNomi in codice NATO per i sottomarini.\nLa NATO impiegava l'alfabeto fonetico per designare e identificare il naviglio da immersione del blocco comunista, senza un ordine particolare (per esempio la classe chiamata \"Alfa\" \u00e8 stata scoperta nel 1969, ben dopo la classe \"Whiskey\", del 1951). Dato che i sottomarini erano considerati mezzi di importanza strategica capitale per la marina sovietica (anche per questo motivo la loro progettazione e costruzione era assai abbondante), tutte le 26 lettere dell'alfabeto si esaurirono nel 1985.\nIn quell'anno vennero adottati nuovi nomi e le due successive classi vennero designate Akula (\u0430\u043a\u0443\u043b\u0430, pescecane in russo) e Beluga (\u0431\u0435\u043b\u0443\u0433\u0430, storione). \u00c8 importante notare che questi nomi non sono versioni latinizzate del nome originale sovietico.\nLe uniche due eccezioni allo schema alfabetico dei nomi in codice furono i nomi assegnati alla classe Whale (\"Balena\") e Typhoon (\"Tifone\"). Sembra che il nome Typhoon venne assegnato a causa di un discorso di Brezhnyev (\u0411\u0440\u0435\u0436\u043d\u0435\u0432) del 1974 nel quale menzion\u00f2 un nuovo SSBN (sottomarino nucleare) chiamato \u0422\u0430\u0439\u0444\u0443\u043d (appunto tifone). In realt\u00e0 il vero nome della classe Typhoon \u00e8 classe Akula.\nSottomarini cinesi.\nLegenda: \"exp.\" = esportati - \"conv.\" = convertiti - \"\u043f\u0440\u043e\u0435\u043a\u0442\" = progetto - \u578b\u6838\u6f5c\u8247 = tipo"}
{"id": "472387", "revid": "4327", "url": "https://it.wikipedia.org/wiki?curid=472387", "title": "White Squall", "text": ""}
{"id": "472388", "revid": "4327", "url": "https://it.wikipedia.org/wiki?curid=472388", "title": "Synthetic Sin", "text": ""}
{"id": "472390", "revid": "4327", "url": "https://it.wikipedia.org/wiki?curid=472390", "title": "Goodbye Broadway", "text": ""}
{"id": "472392", "revid": "4327", "url": "https://it.wikipedia.org/wiki?curid=472392", "title": "Das abenteuer geht weiter", "text": ""}
{"id": "472394", "revid": "4327", "url": "https://it.wikipedia.org/wiki?curid=472394", "title": "Lost and Delirious", "text": ""}
{"id": "472395", "revid": "4327", "url": "https://it.wikipedia.org/wiki?curid=472395", "title": "El otro lado de la cama", "text": ""}
{"id": "472396", "revid": "4327", "url": "https://it.wikipedia.org/wiki?curid=472396", "title": "Sling Blade", "text": ""}
{"id": "472397", "revid": "2175", "url": "https://it.wikipedia.org/wiki?curid=472397", "title": "A Lady Without Passport", "text": ""}
{"id": "472399", "revid": "4327", "url": "https://it.wikipedia.org/wiki?curid=472399", "title": "Evelyn Prentice", "text": ""}
{"id": "472401", "revid": "344503", "url": "https://it.wikipedia.org/wiki?curid=472401", "title": "Black Widow", "text": ""}
{"id": "472402", "revid": "2175", "url": "https://it.wikipedia.org/wiki?curid=472402", "title": "The Bitter Tea of General Yen", "text": ""}
{"id": "472403", "revid": "1305772", "url": "https://it.wikipedia.org/wiki?curid=472403", "title": "Riders of the Purple Sage", "text": ""}
{"id": "472404", "revid": "339392", "url": "https://it.wikipedia.org/wiki?curid=472404", "title": "Die botschafterin", "text": ""}
{"id": "472405", "revid": "4327", "url": "https://it.wikipedia.org/wiki?curid=472405", "title": "Old Acquaintance", "text": ""}
{"id": "472406", "revid": "834", "url": "https://it.wikipedia.org/wiki?curid=472406", "title": "Frank en Eva", "text": ""}
{"id": "472407", "revid": "4327", "url": "https://it.wikipedia.org/wiki?curid=472407", "title": "L'amour en fuite", "text": ""}
{"id": "472409", "revid": "4327", "url": "https://it.wikipedia.org/wiki?curid=472409", "title": "Der Blaue Engel", "text": ""}
{"id": "472410", "revid": "2175", "url": "https://it.wikipedia.org/wiki?curid=472410", "title": "The Blue Angel", "text": ""}
{"id": "472411", "revid": "1394797", "url": "https://it.wikipedia.org/wiki?curid=472411", "title": "Night Nurse", "text": ""}
{"id": "472412", "revid": "2175", "url": "https://it.wikipedia.org/wiki?curid=472412", "title": "The White Angel", "text": ""}
{"id": "472413", "revid": "4327", "url": "https://it.wikipedia.org/wiki?curid=472413", "title": "Death of an Angel", "text": ""}
{"id": "472414", "revid": "4327", "url": "https://it.wikipedia.org/wiki?curid=472414", "title": "Black Angel", "text": ""}
{"id": "472415", "revid": "4327", "url": "https://it.wikipedia.org/wiki?curid=472415", "title": "L'ange noir", "text": ""}
{"id": "472417", "revid": "4327", "url": "https://it.wikipedia.org/wiki?curid=472417", "title": "El \u00e1ngel exterminador", "text": ""}
{"id": "472418", "revid": "4327", "url": "https://it.wikipedia.org/wiki?curid=472418", "title": "Yoidore tenshi", "text": ""}
{"id": "472419", "revid": "1318658", "url": "https://it.wikipedia.org/wiki?curid=472419", "title": "The Anniversary", "text": ""}
{"id": "472420", "revid": "2175", "url": "https://it.wikipedia.org/wiki?curid=472420", "title": "The Apartment", "text": ""}
{"id": "472421", "revid": "4327", "url": "https://it.wikipedia.org/wiki?curid=472421", "title": "L'auberge espagnole", "text": ""}
{"id": "472422", "revid": "2056951", "url": "https://it.wikipedia.org/wiki?curid=472422", "title": "Pogrom di Kielce", "text": "Con pogrom di Kielce ci si riferisce agli eventi avvenuti il 4 luglio 1946 nella citt\u00e0 polacca di Kielce, dove 40 ebrei polacchi furono massacrati e 80 furono feriti.\nPur non essendo, in termini di vittime, il pogrom pi\u00f9 grave della storia, \u00e8 un episodio estremamente significativo, poich\u00e9 ebbe luogo oltre un anno dopo la fine della seconda guerra mondiale e dopo la sconfitta del nazismo; la popolazione ebraica della cittadina era composta da circa 200 sopravvissuti alla Shoah.\nIl 4 luglio 1946 si era sparsa la voce che alcuni ebrei avevano rapito un bambino per usarne il sangue.\nLa popolazione della cittadina si riun\u00ec nei pressi degli edifici abitati da ebrei e, nell'indifferenza delle forze dell'ordine, linci\u00f2 i residenti; gli ebrei presenti nei treni di passaggio nella locale stazione ferroviaria furono prelevati e uccisi."}
{"id": "472423", "revid": "78273", "url": "https://it.wikipedia.org/wiki?curid=472423", "title": "Hwal", "text": ""}
{"id": "472424", "revid": "4327", "url": "https://it.wikipedia.org/wiki?curid=472424", "title": "Army of Darkness", "text": ""}
{"id": "472426", "revid": "4327", "url": "https://it.wikipedia.org/wiki?curid=472426", "title": "Biruma no tategoto", "text": ""}
{"id": "472427", "revid": "4327", "url": "https://it.wikipedia.org/wiki?curid=472427", "title": "L'Arriv\u00e8e d'un train en gare de La Ciotat", "text": ""}
{"id": "472428", "revid": "4327", "url": "https://it.wikipedia.org/wiki?curid=472428", "title": "The People vs. Larry Flynt", "text": ""}
{"id": "472429", "revid": "4327", "url": "https://it.wikipedia.org/wiki?curid=472429", "title": "Fury at Furnace Creek", "text": ""}
{"id": "472431", "revid": "78273", "url": "https://it.wikipedia.org/wiki?curid=472431", "title": "De aanslag", "text": ""}
{"id": "472432", "revid": "834", "url": "https://it.wikipedia.org/wiki?curid=472432", "title": "True Confessions", "text": ""}
{"id": "472434", "revid": "4327", "url": "https://it.wikipedia.org/wiki?curid=472434", "title": "The Quatermass Xperiment", "text": ""}
{"id": "472435", "revid": "4327", "url": "https://it.wikipedia.org/wiki?curid=472435", "title": "Die herrin von Atlantis", "text": ""}
{"id": "472436", "revid": "4327", "url": "https://it.wikipedia.org/wiki?curid=472436", "title": "Dead Poets Society", "text": ""}
{"id": "472437", "revid": "599013", "url": "https://it.wikipedia.org/wiki?curid=472437", "title": "The Actress", "text": ""}
{"id": "472438", "revid": "17654", "url": "https://it.wikipedia.org/wiki?curid=472438", "title": "Campo (urbanistica)", "text": ""}
{"id": "472439", "revid": "1318658", "url": "https://it.wikipedia.org/wiki?curid=472439", "title": "The Poseidon Adventure", "text": ""}
{"id": "472440", "revid": "2175", "url": "https://it.wikipedia.org/wiki?curid=472440", "title": "A Lady of Chance", "text": ""}
{"id": "472441", "revid": "1305772", "url": "https://it.wikipedia.org/wiki?curid=472441", "title": "The Law and the Lady", "text": ""}
{"id": "472442", "revid": "1318658", "url": "https://it.wikipedia.org/wiki?curid=472442", "title": "The Devil's Advocate", "text": ""}
{"id": "472443", "revid": "4327", "url": "https://it.wikipedia.org/wiki?curid=472443", "title": "Lawrence of Arabia", "text": ""}
{"id": "472444", "revid": "298229", "url": "https://it.wikipedia.org/wiki?curid=472444", "title": "Brand Extension", "text": "La Brand Extension \u00e8 stato un importante avvenimento nella storia della WWE che ha portato, nel marzo del 2002 e nel luglio del 2016, alla suddivisione del parco lottatori in due diversi roster, ognuno dei quali associato agli show principali della federazione (\"Raw\" e \"SmackDown\").\nNel giugno del 2006 si aggiunse un terzo roster, quella della rinata ECW, che per\u00f2 venne abbandonato nel marzo del 2010.\nStoria.\nIl 19 novembre 2001, nella puntata di \"Raw\" successiva a \"Survivor Series\", Ric Flair fece il suo ritorno nella World Wrestling Federation dopo otto anni, annunciando di esserne diventato il proprietario al 50% dopo aver acquisito le azioni da Shane e Stephanie McMahon (\"kayfabe\"). Vince McMahon non accett\u00f2 l'idea di dividere la sua federazione con Flair e studi\u00f2 quindi un piano per annullare questa collaborazione forzata.\nIl 18 marzo 2002 Linda McMahon annunci\u00f2 l'inizio della \"Brand Extension\", ognuno dei quali associato agli show principali della federazione (\"Raw\" e \"SmackDown\"), con Ric Flair a capo di \"Raw\" e Vince McMahon a capo di \"SmackDown\". La settimana successiva si tenne il primo \"draft\" nella storia del wrestling professionistico: i due proprietari scelsero trenta lottatori che avrebbero fatto parte, in esclusiva, del loro show.\nDopo aver iniziato un feud con The Undertaker, il \"Nature Boy\" si prepar\u00f2 a disputare un match contro il \"Deadman\" a \"WrestleMania X8\"; il consiglio di amministrazione della WWF pose per\u00f2 un veto: avrebbe permesso a Flair di lottare solo se avesse restituito il totale controllo dello show a McMahon, cosa che egli fece.\nIl sistema della \"Brand extension\" fu soppresso il 29 agosto 2011, con la nascita del nuovo \"Raw SuperShow\", tuttavia torn\u00f2 in vigore a partire dalla puntata di \"SmackDown\" del 19 luglio 2016 con il nome Draft WWE.\nConseguenze.\nPay-per-view esclusivi.\nInizialmente le interazioni tra i wrestler di \"Raw\" e quelli di \"SmackDown\" furono evitate il pi\u00f9 possibile. L'unica occasione in cui entrambi i roster partecipavano allo stesso evento era nel corso dei pay-per-view; tuttavia nel 2003 la maggior parte di questi ultimi divennero esclusivi di un singolo show (fatta eccezione per \"Royal Rumble\", \"WrestleMania\", \"SummerSlam\" e \"Survivor Series\", ovvero i cosiddetti \"Big Four\").\nA partire dall'autunno del 2006, nel tentativo di dare maggior risalto a tutti i wrestler, si assistette ad un aumento dei match tra i membri di \"Raw\" e \"SmackDown\"; inoltre, a partire dall'aprile del 2007 tutti gli eventi in pay-per-view divennero accessibili ad entrambi i roster.\nCon la Brand Extension del 2016 la maggior parte dei pay-per-view (fatta eccezione per i \"Big Four\") erano inizialmente esclusiva di un singolo show; tuttavia a partire dal maggio del 2018 sono stati aperti ad entrambi.\nTitoli esclusivi.\nInizialmente il WWE Championship ed il Women's Championship furono resi disponibili per entrambi i roster, mentre gli altri titoli vennero assegnati in esclusiva allo show di cui il campione faceva parte.\nNel settembre del 2002 venne effettuata una prima modifica al regolamento, quando il WWE Championship divenne un'esclusiva di \"SmackDown\"; per sopperire alla mancanza di un titolo massimo, il general manager di \"Raw\", Eric Bischoff, cre\u00f2 per il suo show il World Heavyweight Championship. Qualche tempo dopo \"SmackDown\" istitu\u00ec le proprie cinture per la divisione tag team (WWE Tag Team Championship), riattiv\u00f2 lo United States Championship e prese in esclusiva il Cruiserweight Championship.\nNel frattempo \"Raw\" si assicur\u00f2 l'esclusivit\u00e0 del World Tag Team Championship, l'Intercontinental Championship ed il Women's Championship. In questo modo ogni roster possedeva quattro titoli ciascuno.\nNel giugno del 2006, la WWE decise di far rinascere la Extreme Championship Wrestling e affiancarla a \"Raw\" e \"SmackDown\" come nuovo brand, denominato semplicemente \"ECW\"; l'ECW World Heavyweight Championship fu l'unico titolo ad essere difeso in questo roster."}
{"id": "472445", "revid": "4327", "url": "https://it.wikipedia.org/wiki?curid=472445", "title": "The Shawshank Redemption", "text": ""}
{"id": "472446", "revid": "4327", "url": "https://it.wikipedia.org/wiki?curid=472446", "title": "The Life Aquatic with Steve Zissou", "text": ""}
{"id": "472447", "revid": "4327", "url": "https://it.wikipedia.org/wiki?curid=472447", "title": "Denchu Kozo no Boken", "text": ""}
{"id": "472448", "revid": "2175", "url": "https://it.wikipedia.org/wiki?curid=472448", "title": "The Adventures of Elmo in Grouchland", "text": ""}
{"id": "472449", "revid": "638792", "url": "https://it.wikipedia.org/wiki?curid=472449", "title": "The Adventures of Huckleberry Finn", "text": ""}
{"id": "472450", "revid": "2175", "url": "https://it.wikipedia.org/wiki?curid=472450", "title": "The Adventures of Huck Finn", "text": ""}
{"id": "472451", "revid": "1226", "url": "https://it.wikipedia.org/wiki?curid=472451", "title": "The Adventures of Sherlock Holmes", "text": ""}
{"id": "472452", "revid": "4327", "url": "https://it.wikipedia.org/wiki?curid=472452", "title": "Angela's Ashes", "text": ""}
{"id": "472453", "revid": "1318658", "url": "https://it.wikipedia.org/wiki?curid=472453", "title": "The Keys of the Kingdom", "text": ""}
{"id": "472454", "revid": "4327", "url": "https://it.wikipedia.org/wiki?curid=472454", "title": "Dr. Terror's House of Horrors", "text": ""}
{"id": "472455", "revid": "4327", "url": "https://it.wikipedia.org/wiki?curid=472455", "title": "De fem bensp\u00e6nd", "text": ""}
{"id": "472456", "revid": "1318658", "url": "https://it.wikipedia.org/wiki?curid=472456", "title": "Pillars of Society", "text": ""}
{"id": "472457", "revid": "4327", "url": "https://it.wikipedia.org/wiki?curid=472457", "title": "St\u00fctzen der Gesellschaft", "text": ""}
{"id": "472458", "revid": "267975", "url": "https://it.wikipedia.org/wiki?curid=472458", "title": "Chiesa di S. Maria in Pensole", "text": ""}
{"id": "472459", "revid": "2175", "url": "https://it.wikipedia.org/wiki?curid=472459", "title": "The Unfaithful", "text": ""}
{"id": "472460", "revid": "4327", "url": "https://it.wikipedia.org/wiki?curid=472460", "title": "Les deux anglaises et le continent", "text": ""}
{"id": "472461", "revid": "4327", "url": "https://it.wikipedia.org/wiki?curid=472461", "title": "Orphans of the Storm", "text": ""}
{"id": "472462", "revid": "38120", "url": "https://it.wikipedia.org/wiki?curid=472462", "title": "Les deux orphelines", "text": ""}
{"id": "472463", "revid": "367445", "url": "https://it.wikipedia.org/wiki?curid=472463", "title": "Sisters", "text": "Sisters o The Sisters (\"le sorelle\" in lingua inglese) pu\u00f2 riferirsi a:"}
{"id": "472465", "revid": "1318658", "url": "https://it.wikipedia.org/wiki?curid=472465", "title": "The Furies", "text": ""}
{"id": "472466", "revid": "4327", "url": "https://it.wikipedia.org/wiki?curid=472466", "title": "Wu du", "text": ""}
{"id": "472467", "revid": "287204", "url": "https://it.wikipedia.org/wiki?curid=472467", "title": "Pennsylvaniano", "text": "Nella scala dei tempi geologici il Pennsylvaniano ( in Europa noto anche come Carbonifero superiore), viene considerato dalla Commissione internazionale di stratigrafia come il secondo dei due sub-periodi in cui viene suddiviso il Carbonifero, che a sua volta \u00e8 il quinto dei sei periodi che compongono l'era del Paleozoico.\nIl Pennsylvaniano va da 318,1 \u00b1 1,3 a 299,0 \u00b1 0,8 milioni di anni fa (Ma). \u00c8 preceduto dal Mississippiano, o Carbonifero inferiore, e seguito dal Cisuraliano, la prima epoca del successivo periodo Permiano.\nIn passato era stato considerato come un periodo a s\u00e9 stante, compreso tra il Mississippiano e il Permiano, ma nel 1999 si \u00e8 proposto di classificarlo come sub-periodo del Carbonifero assieme al Mississippiano. La proposta \u00e8 stata ratificata nel 2004 dall'Unione internazionale di scienze geologiche.\nEtimologia.\nIl nome di \"Pennsylvaniano\" deriva da quello dello stato della Pennsylvania (USA), dove queste rocce sono molto diffuse. Questi strati erano stati identificati nel 1891 da H. S. Williams.\nDefinizioni stratigrafiche e GSSP.\nLa base del Pennsylvaniano e del suo primo piano il Bashkiriano, \u00e8 fissata alla prima comparsa negli orizzonti stratigrafici dei fossili del conodonte \"Declinognathodus nodiliferus\".\nIl limite superiore \u00e8 determinato dalla comparsa del conodonte \"Streptognathodus isolatus\".\nGSSP.\nIl GSSP, lo stratotipo di riferimento ufficiale della Commissione Internazionale di Stratigrafia per il Bashkiriano e il Pennsylvaniano \u00e8 stato identificato in un profilo della Battleship Wash-Formation nell'Arrow Canyon del (Nevada, USA).\nSuddivisioni.\nLa Commissione Internazionale di Stratigrafia riconosce per il Pennsylvaniano, una suddivisione in due epoche e quattro piani, ordinati dal pi\u00f9 recente al pi\u00f9 antico secondo il seguente schema, che riporta a fianco anche la precedente convenzione europea, che utilizzava una suddivisione di tipo diverso:\nCaratteristiche.\nNell'America settentrionale, i primi strati del Carbonifero furono soprattutto a base di calcari marini e permettono una buona separazione tra il Mississippiano e il Pennsylvaniano; in Europa invece si ebbe una sedimentazione pressoch\u00e9 continua nelle acque basse e nelle pianure del continente, il che non consente una differenziazione cos\u00ec accurata dei due sottoperiodi.\nTutte le attuali classi di funghi erano gi\u00e0 presenti nel Pennsylvaniano.\nCollegamenti esterni.\n https://web.archive.org/web/20100702114906/http://www.scotese.com/late.htm&lt;BR&gt;\n http://www.ucmp.berkeley.edu/carboniferous/carboniferous.html&lt;BR&gt;\n https://web.archive.org/web/20050305064050/http://www.palaeos.com/Paleozoic/Carboniferous/Pennsylvanian.htm"}
{"id": "472468", "revid": "135491", "url": "https://it.wikipedia.org/wiki?curid=472468", "title": "The Narrow Margin", "text": ""}
{"id": "472469", "revid": "4327", "url": "https://it.wikipedia.org/wiki?curid=472469", "title": "Les invasions barbares", "text": ""}
{"id": "472471", "revid": "287204", "url": "https://it.wikipedia.org/wiki?curid=472471", "title": "G\u00fcl Baba", "text": "A lui la leggenda attribuisce un gran numero di miracoli, molti dei quali legati alle rose. \"G\u00fcl\", in turco, significa infatti \"rosa\" (anche se nel caso presente il significato \u00e8 quello di \"zelo religioso\") che \u00e8 il fiore mistico per eccellenza.\nAlla memoria del derviscio \u00e8 legato un intero quartiere di Budapest, nella parte collinare di Buda, denominato \"Collina delle rose\". Sulla cima di detta collina si trova il santuario musulmano in cui si venerano le spoglie mortali di G\u00fcl Baba, edificato nel 1551 da Mehemmed Pasci\u00e0 su disposizione del Sultano Solimano il Magnifico.\nCon la tipica \"elasticit\u00e0\" di una parte del mondo sufi, la visita pia alla sua \"t\u00fcrbe\" (sepolcro) viene considerata da qualche sufi valida a sostituire il precetto islamico del pellegrinaggio a Mecca, e, in effetti, molti pellegrini musulmani si recano a Budapest un po' da tutta Europa, soprattutto dalla vicina Germania.\nIl santuario \u00e8 sponsorizzato dal governo turco, che intenderebbe dotarlo anche di un centro di studi islamici.\nCon l'espressione G\u00fclbaba si indica inoltre il superiore d'una \"tekke\" (luogo in cui i sufi di una confraternita islamica, o \"tar\u012bqa\", si riuniscono abitualmente per i loro esercizi ascetico-spirituali) dell'ordine della Mevleviyy\u00e8 (o Mawlawiyya), i cui affiliati sono noti come \"dervisci roteanti\"."}
{"id": "472472", "revid": "33689", "url": "https://it.wikipedia.org/wiki?curid=472472", "title": "Arabian Nights", "text": ""}
{"id": "472474", "revid": "599013", "url": "https://it.wikipedia.org/wiki?curid=472474", "title": "A Night Out", "text": ""}
{"id": "472475", "revid": "4327", "url": "https://it.wikipedia.org/wiki?curid=472475", "title": "Breaking the waves", "text": ""}
{"id": "472476", "revid": "599013", "url": "https://it.wikipedia.org/wiki?curid=472476", "title": "The Four Feathers", "text": ""}
{"id": "472477", "revid": "2175", "url": "https://it.wikipedia.org/wiki?curid=472477", "title": "The Roots of Heaven", "text": ""}
{"id": "472478", "revid": "4327", "url": "https://it.wikipedia.org/wiki?curid=472478", "title": "Dangerous Liaisons", "text": ""}
{"id": "472480", "revid": "1318658", "url": "https://it.wikipedia.org/wiki?curid=472480", "title": "The Replacements", "text": ""}
{"id": "472481", "revid": "4327", "url": "https://it.wikipedia.org/wiki?curid=472481", "title": "Rendez-vous de juillet", "text": ""}
{"id": "472482", "revid": "3429055", "url": "https://it.wikipedia.org/wiki?curid=472482", "title": "Boccioni", "text": ""}
{"id": "472483", "revid": "2175", "url": "https://it.wikipedia.org/wiki?curid=472483", "title": "The First Mrs. Fraser", "text": ""}
{"id": "472485", "revid": "4327", "url": "https://it.wikipedia.org/wiki?curid=472485", "title": "Imam dvije mame i dva tate", "text": ""}
{"id": "472486", "revid": "4327", "url": "https://it.wikipedia.org/wiki?curid=472486", "title": "Bride by Mistake", "text": ""}
{"id": "472487", "revid": "3429078", "url": "https://it.wikipedia.org/wiki?curid=472487", "title": "Movimento futurista", "text": ""}
{"id": "472488", "revid": "4327", "url": "https://it.wikipedia.org/wiki?curid=472488", "title": "The Brides of Dracula", "text": ""}
{"id": "472489", "revid": "1318658", "url": "https://it.wikipedia.org/wiki?curid=472489", "title": "God Is My Co-Pilot", "text": ""}
{"id": "472490", "revid": "4327", "url": "https://it.wikipedia.org/wiki?curid=472490", "title": "Les vacances de M. Hulot", "text": ""}
{"id": "472491", "revid": "1494169", "url": "https://it.wikipedia.org/wiki?curid=472491", "title": "City Streets", "text": ""}
{"id": "472492", "revid": "4327", "url": "https://it.wikipedia.org/wiki?curid=472492", "title": "I Walk Alone", "text": ""}
{"id": "472493", "revid": "486946", "url": "https://it.wikipedia.org/wiki?curid=472493", "title": "De Chirico", "text": ""}
{"id": "472494", "revid": "4327", "url": "https://it.wikipedia.org/wiki?curid=472494", "title": "Court-Martial", "text": ""}
{"id": "472495", "revid": "2175", "url": "https://it.wikipedia.org/wiki?curid=472495", "title": "The Foreign Legion", "text": ""}
{"id": "472498", "revid": "1494169", "url": "https://it.wikipedia.org/wiki?curid=472498", "title": "Quai des Orf\u00e8vres", "text": "Quai des Orf\u00e8vres \u00e8 una via di Parigi nell'\u00cele de la Cit\u00e9, ma pu\u00f2 riferirsi anche a:"}
{"id": "472499", "revid": "834", "url": "https://it.wikipedia.org/wiki?curid=472499", "title": "L\u00e9gitime violence", "text": ""}
{"id": "472500", "revid": "2175", "url": "https://it.wikipedia.org/wiki?curid=472500", "title": "She Hate Me", "text": ""}
{"id": "472502", "revid": "4327", "url": "https://it.wikipedia.org/wiki?curid=472502", "title": "Forbrydelsen element", "text": ""}
{"id": "472503", "revid": "108032775", "url": "https://it.wikipedia.org/wiki?curid=472503", "title": "Accusa del sangue", "text": "L'accusa del sangue \u00e8 un'accusa antisemita diffusa sin dall'XI secolo, secondo la quale alcuni gruppi esoterici di ebrei berrebbero sangue infantile adrenalinizzato o, in altri casi, consumerebbero carne umana per compiere rituali di magia nera in onore di Moloch.\nStoria.\nL'accusa \u00e8 stata usata nel corso della storia, fino a tempi recenti (vedi il pogrom di Kielce del 1946), per sfruttare l'emozione popolare e i sentimenti antisemiti, sostenendo in diverse occasioni che bambini cristiani venivano rapiti e uccisi per poterne usare il sangue. In seguito a queste accuse era frequente il verificarsi di pogrom, con linciaggi e stermini di ebrei, o di processi. L'ultimo processo basato sull'accusa del sangue fu celebrato a Kiev nel 1913 contro Menachem Mendel Teviev Beilis. In seguito l'accusa del sangue fu usata dalla propaganda nazista. Un altro esempio dell'uso dell'accusa del sangue per scopi politici e sociali \u00e8 accaduto nella Seconda Repubblica di Polonia, in cui l'associazione studentesca polacca nella facolt\u00e0 di medicina chiese di non permettere agli studenti di medicina appartenenti alla religione ebraica di partecipare alle lezioni di anatomia in cui venivano esaminati cadaveri di cristiani.\nL'argomento \u00e8 stato pi\u00f9 recentemente ripreso per la pubblicazione del contestato libro \"Pasque di sangue\" del figlio dell'ex-Rabbino Capo di Roma, Ariel Toaff (docente dell'universit\u00e0 Bar Ilan). L'autore dopo le polemiche suscitate e le numerose recensioni negative in ambito accademico, decise il ritiro dal commercio del libro poi ripubblicato con una seconda edizione nel 2008, rivisto, corretto e ampliato. Il libro intendeva trattare l'argomento con metodo storico e analitico e non ascriveva genericamente al mondo giudaico la pratica dell'omicidio rituale, ma esclusivamente a ebrei aschenaziti, vissuti tra l'Italia settentrionale e la Germania meridionale. Numerosi sono gli storici e gli esperti, fra questi Massimo Introvigne, Diego Quaglioni, Adriano Prosperi che hanno duramente contestato il metodo e le conclusioni di Toaff rilevando come il contenuto del libro non abbia portato alcuna prova che leghi gli omicidi rituali a componenti del mondo ebraico. Lo stesso Ariel Toaff nel suo libro parla apertamente di \"ipotesi\".\nIl caso di Fulda, nel XIII secolo, \u00e8 il primo episodio noto di accusa agli ebrei di omicidio rituale. Una commissione istituita da Federico II di Svevia, composta da ebrei convertiti al cristianesimo, afferm\u00f2 che il sangue \u00e8 in abominio all'ebraismo. La Chiesa cattolica, che aveva beatificato Simonino di Trento (la cui definizione di \"martire seviziato dagli Ebrei\" era stata inizialmente contestata dalla sede papale, soprattutto per ragioni politiche, anche se nel 1588 il culto di Simonino venne ufficialmente ammesso), dopo il Concilio Vaticano II ha tolto dal martirologio questa celebrazione, riconoscendone la forte natura antisemita e l'assenza di fondamento storico.\nContesto religioso.\nNell'ebraismo tradizionale (ogni corrente ortodossa attuale) il sangue (e la vita) hanno un valore talmente alto e sacro da non poter essere tolti n\u00e9 consumati in nessuna circostanza e per nessuna ragione. La Casherut (insieme di regole alimentari ebraiche, basato su numerosi passi della Torah) prescrive che quando si macella un animale questo debba essere dissanguato completamente (\"shechitah\") e che il sangue venga coperto con sabbia e segatura; le regole che riguardano la purezza della coppia impongono inoltre che la donna durante il suo ciclo dorma separata dal marito per evitare il contatto con il sangue. Ci\u00f2 non esclude l'utilizzo di sangue animale per scopi rituali. Il Talmud (a partire dalla Mishnah che ne rappresenta il nucleo pi\u00f9 importante) contiene norme ed esempi che vietano il contatto con il sangue umano in modo categorico."}
{"id": "472504", "revid": "1305772", "url": "https://it.wikipedia.org/wiki?curid=472504", "title": "The Immigrant", "text": ""}
{"id": "472505", "revid": "4327", "url": "https://it.wikipedia.org/wiki?curid=472505", "title": "Lemony Snicket's A Series of Unfortunate Events", "text": ""}
{"id": "472506", "revid": "834", "url": "https://it.wikipedia.org/wiki?curid=472506", "title": "Jeder f\u00fcr sich und Gott gegen alle", "text": ""}
{"id": "472507", "revid": "1318658", "url": "https://it.wikipedia.org/wiki?curid=472507", "title": "The Grass Is Greener", "text": ""}
{"id": "472510", "revid": "1318658", "url": "https://it.wikipedia.org/wiki?curid=472510", "title": "Das Haus in Montevideo", "text": ""}
{"id": "472512", "revid": "1318658", "url": "https://it.wikipedia.org/wiki?curid=472512", "title": "The Heiress", "text": ""}
{"id": "472513", "revid": "3429204", "url": "https://it.wikipedia.org/wiki?curid=472513", "title": "Russolo", "text": ""}
{"id": "472514", "revid": "1895313", "url": "https://it.wikipedia.org/wiki?curid=472514", "title": "Hard Times", "text": ""}
{"id": "472516", "revid": "4327", "url": "https://it.wikipedia.org/wiki?curid=472516", "title": "Twelve Monkeys", "text": ""}
{"id": "472519", "revid": "4327", "url": "https://it.wikipedia.org/wiki?curid=472519", "title": "The Exorcist", "text": ""}
{"id": "472520", "revid": "1429175", "url": "https://it.wikipedia.org/wiki?curid=472520", "title": "Cristianesimo celtico", "text": "Il cristianesimo celtico \u00e8 il cristianesimo praticato in Irlanda, Galles, Cornovaglia e Bretagna, e originato dalle missioni di san Patrizio e san Niniano nel V secolo (anche conosciuto come \"Vecchia chiesa britannica\", \"Chiesa cattolica celtica\", \"Chiesa culdee\" o \"C\u00e9li D\u00e9\"). In Scozia fu invece portato da una missione del 563, mentre nell'Inghilterra anglosassone, dal 635 fino al sinodo di Whitby nel 664, fu fatto un tentativo di riconciliazione con il rito latino.\nStoria.\nLa Gran Bretagna venne conquistata dai romani nel I secolo. Il cristianesimo venne introdotto nelle isole britanniche qualche tempo dopo, probabilmente durante la cristianizzazione dell'Impero sotto Costantino, nel IV secolo. \nI cristiani celtici delle origini osservavano pratiche di culto divergenti da quelle del resto d'Europa. La questione riguardante la struttura ecclesiastica adottata e il ruolo e l'influenza avuta sulla Chiesa cattolica, ovvero l'esistenza o meno di una distinta \"Chiesa cristiana cattolica celtica\", viene considerata importante in merito alla pretesa della Chiesa cattolica romana alla supremazia, rappresentando un secondo gruppo di cristiani con organizzazione distinta da questa, insieme alla Chiesa ortodossa. La questione \u00e8 stata sollevata in particolare nel contesto di un rinnovato nazionalismo da parte di alcuni moderni movimenti ecclesiali e nella rinascita della cultura celtica in ambito neopagano.\nNel sinodo di Whitby del 664 furono rilevate le differenze delle pratiche celtiche rispetto a quelle romane. Queste differenze furono discusse in una serie di sinodi successivi, che si conclusero con il sinodo di Cashel del 1172, con il quale le pratiche di culto del cristianesimo celtico furono conformate a quelle della Chiesa romana.\nIl dibattito sull'esistenza della Chiesa celtica.\nSi ritiene che \"cristianesimo celtico\" o \"Chiesa celtica\" siano definizioni relative alla forma in cui tale fede fu ricevuta e praticata dalle comunit\u00e0 di lingua celtica stanziate in Irlanda e Gran Bretagna.\nIl dibattito teologico comprende la questione della preminenza della Chiesa romana in quanto fondata dall'apostolo Pietro, mentre il cristianesimo celtico non riconosce tale supremazia, sulla base di una fondazione avvenuta da parte dello stesso Ges\u00f9 Cristo, con l'invio degli apostoli in tutto il mondo e dunque anche in Britannia, e sostiene che le comunit\u00e0 sorte nei diversi luoghi si siano sviluppate autonomamente.\nLe difficolt\u00e0 nelle comunicazioni sorte dopo il crollo dell'Impero romano d'Occidente isolarono le chiese locali, in particolare quelle della Britannia, e resero inevitabile il sorgere di differenze nelle pratiche religiose, nella dottrina e nell'amministrazione delle diocesi. Queste differenze variavano tuttavia da luogo a luogo. L'elenco comprende:\nData della Pasqua.\nIl metodo appropriato da usare per calcolare la data in cui cadr\u00e0 la Pasqua in un certo anno era stato elaborato da Vittorio d'Aquitania nel 457, quando il cristianesimo celtico aveva perduto gi\u00e0 i contatti con Roma in seguito all'abbandono romano della Britannia. Quando i contatti ripresero le chiese locali si adeguarono prontamente al nuovo metodo, che venne applicato nel 632 in Irlanda Meridionale, con il sinodo di Whitby del 664 in Northumbria, con il concilio di Birr del 697 nell'Irlanda del Nord, nel 716 presso il monastero di Iona e nel 768 in Galles.\nSanti e riti celti.\n, hanno sostenuto che Pelagio avrebbe avuto un'influenza diretta sugli inizi dello sviluppo del cristianesimo celtico in Britannia. , hanno replicato che questa ipotesi \u00e8 inesatta e basata sulla proiezione di una visuale contemporanea su un'epoca precedente e antica.\nIl cristianesimo era presente in Britannia fin quasi dalle sue origini e le abbazie di Glastonbury e Whithorn sono attestate gi\u00e0 alla fine del V secolo. La sua espansione fu dovuta al susseguirsi di alcuni re locali che divennero monaci e sacerdoti durante il V ed il VI secolo, fondando molte abbazie e chiese, e venendo in seguito onorati come santi dopo la loro morte. Il cristianesimo si diffuse nello stesso periodo anche in Irlanda; tra le chiese delle due isole nacquero significative relazioni. I pi\u00f9 famosi santi irlandesi che predicarono estesamente in Britannia furono santa Brigida d'Irlanda, (chiamata anche \"Brigitta\", \"Bryd\", \"Bride\"), nata nel 451 e morta nel 525, e san Columba di Iona (\"Chaluim Cille\" o \"Colum Cille\" in Gaelico irlandese), nato nel 521 e morto nel 597. Nella direzione inversa, san Patrizio, nato nel 387 e morto nel 493, originario della Scozia, si stabil\u00ec ad Armagh e divenne \"apostolo dell'Irlanda\".\nVisse nel V secolo san Dyfrig (in latino \"Dubricius\"). \u00c8 considerato il primo capo di una comunit\u00e0 cristiana britannica attestato con certezza dalle fonti dopo la partenza delle legioni romane. Ritenuto figlio del re \"Pabai\" o \"Pepiau\" dell\"'Ercych\" (ora Herefordshire) e di \"Euriddyl\", fond\u00f2 monasteri a \"Henllan\" (\"Vecchia Chiesa\"), ora Hentland-on-Wye, 7 km a nord-ovest di Ross-on-Wye, a \"Mochros\", ora Moccas, nella valle del fiume Wye, 16 km a ovest di Hereford, a \"Ynys Pyr\" (Caldey Island, al largo di Tenby nella contea di Pembrokeshire), e probabilmente due chiese a Porlock e vicino a Luscombe, sulla costa dell'Exmoor, nel Somerset. Egli era vescovo, ma sembra che fosse tale solo con la funzione di ordinare i sacerdoti, non come capo amministrativo della chiesa in una determinata area geografica. Secondo una leggenda, celebr\u00f2 il matrimonio tra re Art\u00f9 e Ginevra.\nDyfrig fu maestro di sant'Illtud (circa 425 - circa 505), il fondatore della grande abbazia, scuola e seminario di Llanilltud Fawr (in Inglese \"Llantwit Major\"), nel South Glamorgan occidentale, in Galles. Illtud fu considerato la persona pi\u00f9 istruita della Britannia, esperto conoscitore anche di matematica, grammatica, filosofia, retorica e della Bibbia. Egli era un druido per nascita, e gli vennero attribuite doti profetiche. In un'epoca in cui l'istruzione era un privilegio riservato solo a pochissime persone, la scuola di Illtud sembra essere stata quella che maggiormente si avvicinava all'idea di una scuola superiore moderna. Fra i suoi allievi ci furono i santi Pol Aurelian (in latino \"Paulinus Aurelianus\"), Samson, Gildas e Dewi (\"David\").\nPaolo Aureliano, figlio di un capoclan britanno ed uno dei sette santi fondatori della Britannia, fond\u00f2 alcune chiese vicino a Llandovery nella contea di Dyfed, nel Carmarthenshire, e prima (nel 518) aveva fondato un'abbazia a Yr Henllwyn (\"Old Bush\" in Inglese) chiamata \"Ty Gwyn\" (\"Chiesa bianca\"). Pi\u00f9 tardi fond\u00f2 dei monasteri in Bretagna e fu il primo vescovo di Saint-Pol-de-L\u00e9on. Sua sorella fu santa Sidwell di Exeter.\nSamson era nato nella contea di Dyfed ed era cugino primo di Illtud e pronipote del santo re Tewdrig (\"Tudor\" in Inglese) del \"Morganwg\" (Glamorgan). Da ragazzo aveva studiato a Llanilltud Fawr ed era stato mandato poi all'abbazia di Ynys Pyr, diventandone abate di l\u00ec a poco. Qualche tempo dopo il 545 subentr\u00f2 temporaneamente nella direzione dell'abbazia di Llanilltud Fawr al posto di Illtud. Quando il cugino rientr\u00f2 nell'abbazia, Samson si mise in viaggio raggiungendo dapprima la Cornovaglia ed in seguito la Bretagna, fondando alcune chiese in entrambi i luoghi e un'abbazia a Dol-de-Bretagne, dove mor\u00ec, circa nel 565. \u00c8 anche considerato l'evangelizzatore dell'isola di Guernsey, nel Canale della Manica.\nGildas (circa 491 - circa 570) fu allievo di sant'Illtud e acquist\u00f2 celebrit\u00e0 come studioso al pari del maestro, al punto che venne chiamato \"Gildas Sapiens\" (il \"Saggio\"). Svolgeva l'attivit\u00e0 di costruttore di campane. Nel 520 fece un pellegrinaggio a Roma, poi trascorse sette anni all'abbazia di Rhuys in Bretagna ed ebbe un incarico per un anno all'abbazia di Llancarfan mentre l'abate, san Cadoc, si trovava in viaggio. Dopo il 528 si rec\u00f2 a Street (vicino a Glastonbury, nel Somerset) e si costru\u00ec da solo un \"lan\" (un eremo comprendente una chiesa e un luogo per la clausura). Pi\u00f9 tardi (circa nel 544) fece ritorno a Rhuys, dove rimase fino alla morte, a parte una visita in Irlanda che gli \"Annales Cambriae\" (una cronaca trovata in un manoscritto con una versione della \"Historia Brittonum\") datano al 565.\nDewi (circa 512 - 587) era figlio di un re di Ceredigion, presumibilmente \"Gwyddno\" e fu istruito all'abbazia di Ty Gwyn, di cui divenne abate assai presto, essendo ancora giovanissimo (nel 528). In seguito egli spost\u00f2 l'abbazia a Glyn Rhosyn, che divenne la citt\u00e0 e la cattedrale di Saint David's (\"Tyddewi\", attualmente la pi\u00f9 piccola citt\u00e0 del Regno Unito la cui cattedrale \u00e8 la prima chiesa Normanna costruita in Gran Bretagna, nel 1115), nel Pembrokeshire. Egli progett\u00f2 e applic\u00f2 una regola monastica assai austera. Si pensa che abbia fondato un gran numero di chiese in un'ampia zona del Galles centrale e meridionale, nel Cerniw (\"Kernyw\", un regno dipendente dalla Dumnonia, che comprendeva la Cornovaglia, il Devon, gran parte del Somerset e parte del Dorset) ed in Bretagna. Partecip\u00f2 anche al sinodo di Llanddewi Brefi.\nUn notevole personaggio cristiano, contemporaneo e in un certo senso rivale di Dewi, fu san Cadoc, che era figlio di \"Gwladys\" e di suo marito, il re \"Gwyllyw\" di \"Gwyllwg\" (in Inglese Glywysing), nipote sia del re Brychan di \"Powys\" che del re \"Glywys\" di \"Glwysing\" (Gloucestershire), e discendente di san Keyne, l'eremita che visse prima a Keynsham, nel Somerset, e pi\u00f9 tardi in Cornovaglia, al Monte di San Michele. Dopo essere stato istruito da Pol, Cadoc si costru\u00ec un eremo a Llancarfan, nel sud della contea di Glamorgan, che si svilupp\u00f2 divenendo presto un vero e proprio monastero, e successivamente un altro eremitaggio a Llanspyddid, a 3\u00a0km da Brecon. Si pensa che abbia costruito diverse chiese nel Dyfed, in Cornovaglia ed in Bretagna. Verso il 528, dopo la morte del padre, costru\u00ec un monastero di pietra sotto il Monte Bannauc (generalmente ritenuto la collina a sudovest di Stirling, dove scorre il fiume Bannock Burn).\n\u00c8 stato ipotizzato da alcuni che il monastero si trovasse dove \u00e8 ora situata la citt\u00e0 di Saint Ninians, 2 chilometri a sud di Stirling. Cadoc and\u00f2 in pellegrinaggio sia a Gerusalemme che a Roma e fu afflitto dal non aver potuto partecipare al sinodo di Llanddewi Brefi, che si tenne durante la sua assenza. Si trov\u00f2 in conflitto con i re Arthur, Maelgwn di Gwynedd, e Rhain di Brycheiniog e fu assassinato nel 580 nella citt\u00e0 di \"Beneventum\", che \u00e8 stata da alcuni identificata con il borgo fortificato di origine romana \"Bannaventa\", 5\u00a0km ad est di Daventry, nel Northamptonshire. Circa le cause della sua morte, si avanza l'ipotesi che la citt\u00e0 sia stata invasa dai Sassoni, il che spiegherebbe sia il suo assassinio che il divieto per i Britanni di entrare in citt\u00e0 per recuperarne la salma. Cadoc, con Illtud, \u00e8 uno dei tre cavalieri che si narra diventassero i custodi del Santo Graal.\nUn fratello del re Gwynllyw fu san Petroc, che fu istruito in Irlanda. Egli trascorse gran parte della sua vita adulta a Padstow, in Cornovaglia, dove fond\u00f2 alcune chiese. Ne fond\u00f2 altre anche nel Devon e nel Somerset, che allora facevano parte del regno di Cerniw, incorporato nel pi\u00f9 vasto reame di Dumnonia, incluse Petherton del sud e del nord (da lui deriva il nome di questi due luoghi, situati nel Somerset occidentale e meridionale). Petroc convert\u00ec il re \"Costantino\" di Dumnonia nell'anno 586 e mor\u00ec nel 590. Con san Piran egli \u00e8 tra i santi della Cornovaglia maggiormente conosciuti.\nAll'epoca il principale esponente del cristianesimo celtico nel nord della Britannia romanizzata fu san Mungo, conosciuto anche come \"San Kentigern\" (\"Cyndeyrn\" in lingua gallese), considerato l'apostolo del regno scozzese di Strathclyde e del Galloway prima che vi giungesse san Columba. Egli nacque nel 518 da Owain mab Urien (\"Owen\"), sovrano del regno di Rheged che regn\u00f2 tra il 560 ed il 590, e Thenaw (\"Thaney\"), figlia di Lot Luwddoc (\"Lloyd\", in Latino \"Lothus\", da cui prese nome la provincia di Lothian), sovrano del Gododdin. Il nome \"Mungo\" deriva dal termine gaelico \"Munghu\" (in Gallese, \"Mwyn-gu\"), che significa \"caro\", un nomignolo famigliare. Mungo fu il fondatore della cattedrale di Glasgow e il primo vescovo della citt\u00e0. Mor\u00ec a Glasgow nel 603."}
{"id": "472522", "revid": "1318658", "url": "https://it.wikipedia.org/wiki?curid=472522", "title": "Letter from an Unknown Woman", "text": ""}
{"id": "472523", "revid": "156341", "url": "https://it.wikipedia.org/wiki?curid=472523", "title": "Twin Beds", "text": ""}
{"id": "472524", "revid": "287204", "url": "https://it.wikipedia.org/wiki?curid=472524", "title": "The Adventurer", "text": ""}
{"id": "472525", "revid": "1677920", "url": "https://it.wikipedia.org/wiki?curid=472525", "title": "1. Fu\u00dfball-Club Magdeburg", "text": "Il 1. FC Magdeburg \u00e8 una societ\u00e0 calcistica tedesca con sede nella citt\u00e0 di Magdeburgo, nella Sassonia-Anhalt. Milita nella 3. Liga, terza divisione del campionato tedesco di calcio.\nFondato nel 1945, a livello internazionale \u00e8 noto per aver vinto la Coppa delle Coppe 1973-1974, che si aggiudic\u00f2 a Rotterdam dopo aver sconfitto il , detentore del trofeo, in finale. Grazie a questo risultato \u00e8 stato il primo e unico club dell'allora Germania Est a vincere un trofeo europeo. In patria, invece, il club ha partecipato al campionato della Germania Est, che negli anni settanta del XX secolo ha vinto per tre volte, oltre ad essersi aggiudicato sette edizioni della coppa nazionale. Dagli anni novanta, in seguito alla riunificazione della Germania, il club ha militato a lungo tra la terza e la quarta divisione del calcio tedesco.\nStoria.\nLa prima squadra calcistica a Magdeburgo \u00e8 il SV Viktoria 96 Magdeburg, che viene fondata nel 1896 per poi essere sciolta nel 1937. Il Magdeburgo nasce successivamente, nel 1945, durante l'occupazione sovietica: in questo anno le due squadre locali all'epoca esistenti, \"SG Sudenburg\" e \"SG Lemsdorf\" vengono fuse in un'unica societ\u00e0, chiamata \"BSG Eintracht Sudenburg\". Nel 1950 il club si fonde con il \"SAG Krupp Grusson\", mentre l'anno seguente viene rinominato \"BSG Stahl Magdeburg\", e conquista la promozione nella seconda divisione nazionale, la DDR-Liga. Nel 1952 avviene un altro cambio di denominazione in \"Motor Mitte Magdeburg\"; nel 1957 il club viene invece aggregato all\"'Aufbau Magdeburg\", diventandone la sezione calcistica. Nel 1959 l'Aufbau ottiene per la prima volta l'accesso alla massima serie nazionale; pur concludendo i primi campionati sempre nella parte bassa della graduatoria la squadra conquista nel 1964 il primo trofeo, la Coppa nazionale, vinta dopo aver sconfitto il Lokomotive Lipsia nella finale. L'anno successivo, con la partecipazione alla Coppa delle Coppe 1964-1965 il club fa l'esordio nelle competizioni europee: qui i tedeschi non vanno oltre il primo turno, tuttavia gli avversari del Galatasaray hanno la meglio solo per sorteggio, dopo che anche la partita di spareggio \u00e8 terminata, come del resto le altre due, sul risultato di 1-1. A fine stagione il Magdeburgo conquista nuovamente la Coppa nazionale, ma questa volta il cammino dei tedeschi nella successiva Coppa delle Coppe arriva fino ai quarti: fatale \u00e8 qui l'incontro con i campioni in carica del West Ham. Nonostante questo buon risultato in campo internazionale, per\u00f2, la squadra non riesce ad evitare la retrocessione in DDR-Liga. In questa stagione, poi, avviene il distacco dall'Aufbau: il club viene cos\u00ec rifondato come \"1. FC Magdeburg\".\nUna nuova era comincia nel 1966: alla guida della squadra arriva Heinz Kr\u00fcgel, e in campo ci sono anche Wolfgang Seguin, J\u00fcrgen Sparwasser, Martin Hoffmann e J\u00fcrgen Pommerenke. Il Magdeburgo torna in massima divisione dopo una sola stagione, e conclude il campionato 1967-1968 al terzo posto. Nella stagione 1968-1969 arriva un altro terzo posto in campionato, e la terza Coppa nazionale. Passano altri tre anni, e i \"bianco-blu\", con l'organico pi\u00f9 giovane di sempre vincono il campionato 1971-1972, conquistando cos\u00ec il primo titolo nazionale. Non \u00e8 per\u00f2 molto fortunata la partecipazione alla Coppa dei Campioni 1972-1973: qui, dopo aver eliminato senza troppi problemi il Turku nel primo turno, il Magdeburgo viene eliminato negli ottavi dalla Juventus poi finalista; la stagione si conclude con la conquista della quarta Coppa nazionale.\nLa stagione 1973-1974 \u00e8 sicuramente la migliore nella storia del club: il Magdeburgo partecipa alla Coppa delle Coppe e, dopo aver sconfitto compagini quali il NAC Breda, il Football Club Ban\u00edk Ostrava e lo Sporting Lisbona arriva a disputare la finale. Questa si gioca l'8 maggio 1974 a Rotterdam, in un Feijenoord Stadion quasi vuoto, e vede opposti ai tedeschi i campioni in carica del di Giovanni Trapattoni. La partita si sblocca verso la fine del primo tempo grazie ad una sfortunata deviazione di Enrico Lanzi che sorprende il proprio portiere; alla met\u00e0 del secondo tempo arriva il gol del definitivo 2-0 per il Magdeburgo, che \u00e8 firmato da Wolfgang Seguin. Il club conquista cos\u00ec un trofeo continentale: sar\u00e0 uno dei pochi conquistato da un club dell'Europa orientale, e l'unico vinto da una squadra della Germania Est; la stagione viene poi arricchita dalla conquista del secondo titolo nazionale. In estate si tengono poi in Germania Ovest i mondiali, a cui la nazionale tedesca orientale partecipa per l'unica volta. Inserita in un gruppo contenente anche i \"cugini\" occidentali, la squadra della DDR accede alla seconda fase vincendo il proprio girone; questo non prima di aver sconfitto nello scontro diretto i padroni di casa che saranno poi campioni grazie ad un gol del \"bianco-blu\" J\u00fcrgen Sparwasser.\nNella stagione 1974-1975 la squadra partecipa alla Coppa dei Campioni, ma viene eliminata agli ottavi dalla squadra campione in carica che poi vincer\u00e0 nuovamente il trofeo, il Bayern Monaco. Da notare che le due squadre avrebbero dovuto incontrarsi anche nell'edizione 1974 della Supercoppa europea; il confronto non sar\u00e0 per\u00f2 mai disputato. Il Magdeburgo a fine stagione conquista il terzo titolo nazionale, a cui segue una poco fortunata partecipazione alla Coppa dei Campioni; intanto \u00e8 arrivato in squadra Joachim Streich, che sar\u00e0 il giocatore con pi\u00f9 gol in assoluto campionato tedesco orientale. In seguito il club non vince pi\u00f9 titoli nazionali, tuttavia nelle stagioni successive rimane sempre tra i migliori del calcio tedesco orientale. Questo porta ad alcune partecipazioni alla Coppa UEFA, la prima delle quali risale all'edizione 1976-1977: senza pi\u00f9 Kr\u00fcgel in panchina il Magdeburgo incontra nel primo turno il che viene eliminato, mentre i tedeschi subiscono la stessa sorte nei quarti, dopo aver incontrato la Juventus poi vincitrice. I tedeschi arrivano ai quarti anche nell'edizione successiva della manifestazione, e anche qui vengono eliminati dalla squadra che poi vincer\u00e0 la coppa, il PSV. Questa stagione si conclude con la conquista della quinta coppa nazionale, che \u00e8 il biglietto d'ingresso alla Coppa delle Coppe 1978-1979: anche questa volta la squadra raggiunge i quarti.\nGli anni ottanta iniziano con altri piazzamenti in campionato, che permettono nuovamente al Magdeburgo di partecipare alla Coppa UEFA; in particolare i tedeschi vengono eliminati dal Torino nell'edizione 1980-1981. La squadra vince l'ultima Coppa nazionale, la settima, nella stagione 1982-1983. La seconda parte del decennio \u00e8 invece pi\u00f9 avara di soddisfazioni per i \"bianco-blu\".\nGli anni novanta cominciano con la riunificazione della Germania; di conseguenza in Germania si decide di creare un unico campionato nazionale. Per questo motivo la stagione 1990-1991 \u00e8 cruciale: in base alla classifica di questo campionato le squadre della Germania Est vengono distribuite tra i vari livelli del nuovo calcio tedesco. Il Magdeburgo conclude questo campionato in decima posizione: un risultato cos\u00ec deludente non si verificava da pi\u00f9 di venticinque anni. Per questo motivo il club nella stagione successiva viene ammesso nella Oberliga Nordost-Mitte/Regionalliga Nordost, all'epoca terza serie del calcio tedesco. La squadra vince nel 1993 la Coppa regionale della Sassonia-Anhalt, mentre l'anno successivo nasce la Regionalliga, campionato a cui la squadra non si riesce a qualificare, e si ritrova cos\u00ec in quarta serie. La promozione in terza divisione avviene invece nel 1997, ma dopo tre campionati il club \u00e8 nuovamente retrocesso.\nLa stagione 2000-2001 \u00e8 da ricordare: il Magdeburgo arriva ai quarti di finale della Coppa di Germania, dove viene eliminato dallo poi campione; prima per\u00f2 ha la soddisfazione di eliminare squadre di categorie superiori come il , il e il Karlsruhe, mentre in questa stessa stagione arrivano sia la quarta Coppa della Sassonia-Anhalt che la promozione in Regionalliga. Nel 2002 problemi finanziari fanno retrocedere di nuovo la squadra in quarta divisione, mentre nel 2006 arrivano sia la sesta coppa regionale che l'accesso in Regionalliga. La squadra ha la possibilit\u00e0 di accedere alla Zweite Bundesliga nel 2007, ma all'ultima giornata manca la promozione per un solo punto. Nella stagione successiva il Magdeburgo manca l'accesso alla neonata 3. Liga e rimane in Regionalliga, che per\u00f2 diventa la quarta serie nazionale. Milita in questo campionato fino al 2015, quando torna in 3. Liga dopo aver vinto il campionato di Regionalliga. Nel 2017-2018 prosegue la risalita ottenendo la promozione in 2. Bundesliga, grazie alla vittoria del campionato di terza divisione. Nel 2018-2019 la squadra, classificatasi penultima in seconda serie, retrocede in 3. Liga.\nColori e simboli.\nColori.\nI colori della maglia del Magdeburgo sono il bianco, che \u00e8 il colore principale, e il blu. Anche i pantaloncini e i calzettoni sono bianchi con bordi blu. Storica \u00e8 la maglia \"modello \" con cui i tedeschi hanno vinto la finale della Coppa delle Coppe 1973-1974: in questo caso naturalmente la banda centrale era blu.\nSimboli ufficiali.\nStemma.\nIl simbolo del Magdeburgo \u00e8 composto da uno scudo diviso verticalmente a met\u00e0: la parte sinistra \u00e8 blu, quella destra bianca. All'interno si pu\u00f2 leggere, a colori invertiti, la scritta \"1. FC MAGDEBURG\".\nStrutture.\nStadio.\nDal 2006 il club disputa le proprie gare interne nell'MDCC-Arena, che sorge a Magdeburgo e che pu\u00f2 ospitare 25.910 spettatori.\nStoricamente il club ha giocato per molti anni nell'Ernst-Grube-Stadion, che venne demolito nel 2005 per far posto all'attuale impianto: esso sorge infatti nella medesima posizione.\nSociet\u00e0.\nSettore giovanile.\nIl FC Magdeburg U19 \u00e8 allenato dalla medaglia d'oro olimpica Martin Hoffmann. Per la stagione 2010-11 la squadra compete in Bundesliga Under 19, la massima serie in cui aveva gareggiato nel corso della stagione 2007-08. Talenti da squadre giovanili del club si fanno stadra fino alla squadra maggiore regolarmente. Complessivamente, pi\u00f9 di 200 giocatori di ogni et\u00e0 giocano nelle squadre giovanili. Le squadre U19 e U17 sono le due squadre giovanili maggiori. Nel 1999, la squadra Under 19 divenne la prima squadra della ex Germania dell'Est a vincere un titolo nazionale nella Germania unificata, vincendo la U19 DFB-Pokal. 27 allenatori si prendono cura delle squadre giovanili, il club ha stabilito una squadra giovanile e offre vitto e alloggio per un certo numero di giocatori giovani. Accordi di cooperazione con il Magdeburgo Sportgymnasium (una scuola superiore con un focus sugli sport) e un certo numero di istituzioni mediche a Magdeburgo si sono proposti per aiutare a promuovere il talento del settore giovanile. Un'altra parte della configurazione dei giovani \u00e8 la squadra U23, visto come una fase di transizione tra i giovani e le squadre maggiori. A partire dal 2009-10, l'U23 compete nella NOFV-Oberliga S\u00fcd.\nAllenatori e presidenti.\nTra gli allenatori del Magdeburgo c'\u00e8 da segnalare Heinz Kr\u00fcgel, che \u00e8 stato in carica per 10 anni, in quello che \u00e8 probabilmente uno dei periodi migliori del club.\nElenco degli allenatori a partire dal 1962:\nStatistiche e record.\nPartecipazione ai campionati e ai tornei internazionali.\nCampionati nazionali.\nNegli Anni Settanta il Magdeburgo ha vinto per 3 volte la DDR-Oberliga, la massima divisione calcistica della Germania Est. Invece, dopo la riunificazione tedesca il punto pi\u00f9 alto toccato dal club \u00e8 stato l'accesso alla 2. Bundesliga 2018-2019, dalla quale \u00e8 stato per\u00f2 subito retrocesso.\nDalla stagione 1960 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIl club \u00e8 stato l'unico della Germania Est, e uno dei pochi del blocco orientale, a conquistare un trofeo internazionale: battendo nella finale di Rotterdam il di Giovanni Trapattoni ha vinto infatti la Coppa delle Coppe 1973-1974. Per questo motivo avrebbe dovuto giocare anche la seconda edizione della Supercoppa UEFA, ma la partita, che si sarebbe dovuta svolgere contro i campioni europei del , non si \u00e8 disputata per ragioni di carattere politico.\nAlla stagione 2020-2021 il club ha ottenuto le seguenti partecipazioni ai tornei internazionali:\nTifoseria.\nL'1. FC Magdeburgo ha un buon seguito di tifosi sia nelle partite casalinghe sia in quelle fuori. Rester\u00e0 indelebile il ricordo dei 25.000 tifosi bianco-blu che invasero Berlino in occasione della finale di Coppa del 1983 contro il Karl-Marx Stadt. Le rivalit\u00e0 maggiori sono quelle con l'Hallescher FC, l'altra grande squadra della Sassonia-Anhalt, e con la Dinamo Dresda, club che contendeva ai bianco-blu negli anni'70 il primato nella Germania Est.\nOrganico.\nRosa 2021-2022.\n\"Aggiornata al 25 gennaio 2022\""}
{"id": "472526", "revid": "2175", "url": "https://it.wikipedia.org/wiki?curid=472526", "title": "The Piano", "text": ""}
{"id": "472527", "revid": "4327", "url": "https://it.wikipedia.org/wiki?curid=472527", "title": "Private Lessons", "text": ""}
{"id": "472528", "revid": "4327", "url": "https://it.wikipedia.org/wiki?curid=472528", "title": "Guilty?", "text": ""}
{"id": "472529", "revid": "4327", "url": "https://it.wikipedia.org/wiki?curid=472529", "title": "L'idiot", "text": ""}
{"id": "472530", "revid": "4327", "url": "https://it.wikipedia.org/wiki?curid=472530", "title": "Hakuchi", "text": ""}
{"id": "472532", "revid": "4327", "url": "https://it.wikipedia.org/wiki?curid=472532", "title": "Pi\u00e8ges", "text": ""}
{"id": "472533", "revid": "697352", "url": "https://it.wikipedia.org/wiki?curid=472533", "title": "Ambush", "text": ""}
{"id": "472536", "revid": "4327", "url": "https://it.wikipedia.org/wiki?curid=472536", "title": "L'immortelle", "text": ""}
{"id": "472537", "revid": "156341", "url": "https://it.wikipedia.org/wiki?curid=472537", "title": "My Man Godfrey", "text": ""}
{"id": "472539", "revid": "599013", "url": "https://it.wikipedia.org/wiki?curid=472539", "title": "Empire of the Sun", "text": ""}
{"id": "472541", "revid": "4327", "url": "https://it.wikipedia.org/wiki?curid=472541", "title": "Hi, Nellie!", "text": ""}
{"id": "472542", "revid": "38120", "url": "https://it.wikipedia.org/wiki?curid=472542", "title": "Spione", "text": ""}
{"id": "472543", "revid": "4327", "url": "https://it.wikipedia.org/wiki?curid=472543", "title": "Fighting Man of the Plains", "text": ""}
{"id": "472544", "revid": "4327", "url": "https://it.wikipedia.org/wiki?curid=472544", "title": "W\u00e4lsungenblut", "text": ""}
{"id": "472545", "revid": "4327", "url": "https://it.wikipedia.org/wiki?curid=472545", "title": "Flatliners", "text": ""}
{"id": "472546", "revid": "4327", "url": "https://it.wikipedia.org/wiki?curid=472546", "title": "Touch of Evil", "text": ""}
{"id": "472547", "revid": "260676", "url": "https://it.wikipedia.org/wiki?curid=472547", "title": "L'enfer", "text": "L'enfer (\"l'inferno\" in lingua francese) pu\u00f2 riferirsi a:"}
{"id": "472548", "revid": "120918348", "url": "https://it.wikipedia.org/wiki?curid=472548", "title": "Mister - Il gioco dei nomi", "text": "Mister - Il gioco dei nomi era un programma televisivo italiano di genere gioco a premi, condotto da Giancarlo Magalli su Rai Uno nel 2006.\nIl gioco \u00e8 andato in onda dal 5 all'8 giugno 2006, nella fascia oraria del fortunato \"Affari tuoi\", dopo il telegiornale delle 20:00. Si \u00e8 trattato di un pilota di sole cinque puntate, andato in onda senza lancio pubblicitario contro un avversario temibile come \"Striscia la notizia\". Nonostante la forte concorrenza e la vicinanza con i Campionati Mondiali di Calcio a partire dal 9 del mese, i risultati di ascolto sono stati pi\u00f9 che soddisfacenti, e si attendeva che il programma venisse riproposto ma non \u00e8 stato dato seguito.\nIl gioco.\nIl concorrente, rispondendo esattamente alle domande del conduttore, ha la possibilit\u00e0 di scoprire le lettere che formano un cognome italiano. Alla fine delle domande il concorrente deve indovinare l'esatto cognome basandosi sulle lettere che \u00e8 riuscito a conquistare, e se riesce nell'intento ha la possibilit\u00e0 di scegliere in modo casuale una persona in Italia con quel cognome. Il conduttore prover\u00e0 poi a telefonare a casa di quella persona e qualora rispondesse il concorrente vincerebbe la somma di 500.000 Euro.\nOltre al traguardo finale di 500.000 Euro c'erano due traguardi intermedi, pi\u00f9 semplici perch\u00e9 composti da minori lettere: tramite lo stesso meccanismo finale, il concorrente pu\u00f2 vincere 15.000 o 25.000 Euro."}
{"id": "472549", "revid": "712828", "url": "https://it.wikipedia.org/wiki?curid=472549", "title": "Taobaibai", "text": ""}
{"id": "472550", "revid": "287204", "url": "https://it.wikipedia.org/wiki?curid=472550", "title": "The Man Inside", "text": ""}
{"id": "472552", "revid": "4327", "url": "https://it.wikipedia.org/wiki?curid=472552", "title": "L'arroseur arros\u00e9", "text": ""}
{"id": "472553", "revid": "4327", "url": "https://it.wikipedia.org/wiki?curid=472553", "title": "Le Locataire", "text": ""}
{"id": "472554", "revid": "57342", "url": "https://it.wikipedia.org/wiki?curid=472554", "title": "Mario Perrotta", "text": "Biografia.\nSperimenta il teatro sin da piccolo lavorando con il nonno in una compagnia amatoriale, imparando i primi rudimenti del mestiere e recitando in dialetto leccese. Conseguito il diploma di liceo scientifico, si trasferisce a Bologna e si iscrive alla facolt\u00e0 di ingegneria, che abbandona dopo un solo esame per passare alla facolt\u00e0 di filosofia. Consegue la laurea con lode con una tesi dedicata all'estetica di Pirandello. Negli stessi anni (1990-1993) studia teatro a Bologna e nel 1994 fonda, insieme agli altri compagni di corso, la Compagnia del Teatro dell'Argine.\nCon i fondatori del Teatro dell'Argine intraprende, dal 1994, un percorso formativo e artistico ventennale (concluso nel 2015, anno di fondazione di \"Perm\u00e0r Associazione Culturale\"), improntato sulla nuova drammaturgia e soprattutto sulla scrittura dei testi che la compagnia mette in scena, alternando, a questo percorso, esperienze pi\u00f9 \"classiche\" ed occasionali con Glauco Mauri e il regista Lorenzo Salveti con il quale interpreta \"La locandiera\" di Goldoni nel ruolo di Fabrizio e \"La dodicesima notte\" di Shakespeare nel ruolo del Duca Orsino.\nTra il 1994 e il 1997 sperimenta la regia con \"Utopolis cabaret\" (rivisitazione delle commedie di Aristofane ambientata nel ventennio fascista) e \"Billie Holiday la signora canta il Jazz\" (un omaggio in musica e parole alla vita travagliata e al percorso artistico della grande interprete americana). Nel 2002 dirige \"La casina\" di Plauto tradotta da Francesco Guccini in dialetto pavanese, che lo vede anche interprete accanto al noto cantautore nelle insolite vesti d'attore.\nNel 1998 con \"Houdini, vita morte miracoli\" scritto da Luca Barbuto e Andrea Paolucci per il Teatro dell'Argine, inizia un percorso da solista (diretto in quest'occasione dallo stesso Paolucci) gettando le basi dei due spettacoli che lo segnaleranno tra i rappresentanti di spicco del nuovo teatro italiano. In questo spettacolo, infatti, sperimenta quella forma del dire teatrale denominata narrazione. Ci\u00f2 che distingue Perrotta, sin da questo primo assolo, dal teatro di narrazione \u00e8 l'uso costante di un personaggio a cui affida il racconto, mantenendo quindi un legame forte con la mimesi attoriale. Difforme dunque nelle modalit\u00e0 espressive dagli altri esponenti della seconda generazione del teatro di narrazione (Ascanio Celestini, Giulio Cavalli, Davide Enia), conserva di esso (teatro di narrazione) l'aspetto formale, evidenziato da un rapporto diretto con il pubblico e dal riferire fatti accaduti in precedenza e altrove.\n\u00c8 con il progetto biennale \"C\u00ecncali\" che il suo percorso artistico subisce una svolta importante. Incentrato sull'emigrazione degli italiani nel dopoguerra, il progetto \u00e8 composto da due spettacoli: \"Italiani c\u00ecncali! - parte prima minatori in Belgio\" (2003) e \"La turn\u00e0ta - italiani c\u00ecncali parte seconda\" (2005) entrambi interpretati e diretti da Perrotta e scritti a quattro mani con Nicola Bonazzi.\nA conferma della sua vocazione attoriale nel 2004 interpreta Lorenzo nel \"Mercante di Venezia\" diretto da Elio De Capitani per il Teatro dell'Elfo.\nNel 2006 dirige insieme a Rossella Battisti la collana Teatro Incivile pubblicata dal quotidiano l'Unit\u00e0, offrendo una panoramica sui migliori esponenti del nuovo teatro italiano (Ascanio Celestini con \"Fabbrica\", Mario Perrotta con \"Italiani c\u00ecncali! parte prima: minatori in Belgio\", Emma Dante con \"\u2018mPalermu\", Davide Enia con \"Maggio \u201843\", Giuliana Musso con \"Nati in casa\" e Armando Punzo con \"I Pescecani ovvero quel che resta di Bertolt Brecht\").\nA dicembre 2006 debutta su Rai Radio 2 con \"Emigranti Espr\u00e8ss\" un programma in 15 puntate, in cui racconta 15 nuove storie di emigrazione. Il collante del racconto \u00e8 lo stesso Perrotta, all'et\u00e0 di dieci anni, sul treno degli emigranti e le visioni surreali di quel bambino, che lo portano a vivere quel viaggio come una vera e propria iniziazione. Il progetto radiofonico nasce direttamente dall'esperienza fatta dai 10 ai 13 anni, affidato dai genitori alle famiglie di emigranti sulla tratta Lecce-Milano. La trasmissione vince nell'ottobre 2007 il Jury Special Award alla TRT International Radio Competition tenutasi ad Istanbul (primo premio vinto da \"Mummies and Daddies\" della radio inglese BBC).\nNell'estate del 2007 presenta tre tappe di studio sull\"'Odissea\" (Bassano Opera festival, Lunatica festival e Bella Ciao festival), accompagnato dai T\u00eates de Bois. La ricerca \u00e8 mirata a indagare un nuovo intreccio tra testo e musica. La versione definitiva dello spettacolo debutta nel novembre 2007 con Perrotta affiancato dai musicisti Mario Arcari e Maurizio Pellizzari. Per questo spettacolo Perrotta \u00e8 finalista come Miglior attore al Premio Ubu 2008 e riceve il Premio Hystrio alla drammaturgia 2009.\nIl 20 marzo 2008 pubblica il suo primo libro \"Emigranti Espr\u00e8ss\" edito da Fandango Libri. Il 13 settembre 2008 riceve il \"Premio Citt\u00e0 del Diario\", assegnato in precedenza a Marco Paolini, Ascanio Celestini e Rita Borsellino e, nel 2010, a Francesco De Gregori, dall'Archivio diaristico nazionale di Pieve Santo Stefano (AR) fondato e diretto da Saverio Tutino.\nA novembre 2008 debutta lo spettacolo \"Prima Guerra\", in cui il racconto a due voci con Paola Roscioli, ripercorre le vicende drammatiche del popolo trentino durante la prima guerra mondiale. In scena con Perrotta e Roscioli ancora i due musicisti di Odissea, con musiche originali eseguite dal vivo.\nA ottobre 2009 pubblica il suo secondo libro \"Il Paese dei diari\" edito da Terre di mezzo Editore. Si tratta, appunto, del racconto di quel luogo straordinario che \u00e8 l'Archivio dei diari di Pieve S. Stefano. Il libro diventa spettacolo il 24 marzo 2011 debuttando al teatro Pietro Aretino di Arezzo, coprodotto dalla Fondazione Archivio diaristico nazionale e dal Biografilm festival. In scena ancora Mario Perrotta con Paola Roscioli.\nNell'estate del 2009 avvia un nuovo progetto triennale - \"Trilogia sull'individuo sociale\" - incentrato sulla rilettura di tre classici: \"Il Misantropo\" di Moli\u00e8re che debutta al Festival delle Colline Torinesi il 24 giugno; \"Cavalieri\" di Aristofane (debutto: 4 settembre 2010 Festival Castel dei Mondi di Andria) e \"Bouvard et P\u00e9cuchet\" di Flaubert (estate 2011)\nil 28 aprile 2011, debutta con grande successo di pubblico e di stampa, a Bruxelles, con la regia del suo \"Italiani cincali\", nella versione francese interpretata da Herv\u00e9 Guerrisi, anche traduttore del testo. Il 12 maggio 2011 nell'Aula Magna dell'Universit\u00e0 di Bologna, interpreta la sua Odissea, preceduto da una lezione dello psicanalista Massimo Recalcati, \"Patris imago - conoscere il padre\".\nIl 12 dicembre 2011 sul palco del Piccolo Teatro di Milano vince il Premio Ubu speciale 2011 per la Trilogia sull'individuo sociale.\nNel 2012 progetta due serie di monologhi intitolati \"Paradossi italiani\", andati in onda su Rai 3 tv, racconti di un'Italia che resiste. A settembre debutta nell'opera lirica, firmando drammaturgia e regia di \"Opera migrante\" per il Teatro Lirico Sperimentale di Spoleto. L'opera composta da due atti (\"Andante italiano alla belga\"/Musica di Lucio Gregoretti e \"Fuga straniera con moto\"/Musica di Andrea Cera) \u00e8 diretta dal Maestro Marco Angius.\nNel 2013 inaugura un nuovo progetto triennale dedicato alla figura del pittore Antonio Ligabue (vedi sito dedicato). Il progetto internazionale coinvolge pi\u00f9 di 80 artisti e copre il triennio 2013 - 2015, cinquantenario della morte del pittore.\nIl primo spettacolo\" Un b\u00e8s - Antonio Ligabue \"debutta al festival Primavera dei Teatri e nel 2013 frutta a Perrotta il Premio Ubu come Migliore attore protagonista ex aequo con Carlo Cecchi. Lo spettacolo vince anche nel giugno 2014 il Premio Hystrio-Twister come Migliore spettacolo dell'anno a giudizio del pubblico. \nIl secondo capitolo della trilogia intitolato \"Pit\u00f9r \"debutta a maggio 2014 al festival Primavera dei Teatri, e poi al Festival Territori di Bellinzona, dove inaugura il percorso svizzero del Progetto Ligabue. Infatti nel novembre 2014 le versioni francese e tedesca dello spettacolo Un B\u00e8s (rispettivamente: \"Un B\u00e8c - Antonio Ligabue\" interpretato da Jean Vocat e \"Ein Kuss - Antonio Ligabue \"interpretato da Marco Michel) entrambe con la regia di Mario Perrotta, e la stessa versione italiana, debuttano in tre manicomi della Svizzera francese, tedesca e italiana nel giro di una settimana.\nIntanto a giugno 2015 debutta il nuovo progetto teatrale di Mario Perrotta dedicato alla prima guerra mondiale, con due scritture originali che compongono un dittico su due fronti: \"Prima Guerra/quattordicidiciotto\" e \"Milite Ignoto/quindicidiciotto\". Il primo dei due spettacoli racconta le sorti dei soldati austriaci di lingua italiana (gli attuali trentini e giuliani) e quelle delle loro famiglie. Il secondo capitolo racconta le vicende dei soldati italiani e del dramma linguistico che li accolse in trincea a causa dell'assenza di una lingua nazionale. Con questo progetto si inaugurano le attivit\u00e0 della Perm\u00e0r Associazione culturale fondata da Mario Perrotta, Paola Roscioli e Silvia Ferrari, cui si aggiunge in seguito Anna Giuriola. Da questo momento in poi le nuove produzioni di Mario Perrotta fanno riferimento a questo ente, mentre continua il rapporto con il Teatro dell'Argine per tutti gli spettacoli precedenti.\nNel 2015 il Progetto Ligabue si conclude con il terzo capitolo \"Bassa Continua\" che coinvolge 200 artisti di ogni forma d'arte e 50 persone dietro le quinte tra organizzatori, tecnici e volontari. I chilometri di territorio coperti sono 40 e i comuni coinvolti 3: Gualtieri, Guastalla e Reggio Emilia. I tre percorsi che partono dalle rive del Po, dal Palazzo Ducale di Guastalla e dall'ex manicomio di Reggio Emilia (dove Ligabue fu recluso per parecchi anni), si danno appuntamento ogni sera nella piazza di Gualtieri per il finale comune. Il Progetto Ligabue vince il Premio della Critica ANCT 2015 in ottobre e a novembre il Premio Ubu 2015 come Miglior Progetto Artistico e Organizzativo. Nella stessa edizione del Premio Ubu \"Milite Ignoto\" \u00e8 finalista a come Migliore Novit\u00e0 Drammaturgica.\nDa quest'ultimo spettacolo nasce un progetto site specific ad Asiago - \"Milite Ignoto + / Una notte sull'altipiano\" - che vede coinvolti, oltre ai coproduttori di Milite anche il Teatro Stabile del Veneto, il festival Bassano Opera Estate e il Comune di Asiago. Un percorso diurno guidato dagli allievi-attori della Scuola del teatro Stabile del Veneto conduce gli spettatori lungo le pendici del Monte Zebio attraverso pi\u00f9 stazioni narrative fino alla sommit\u00e0 del monte. L'ascesa \u00e8 accompagnata dalle guide alpine del territorio che illustrano i luoghi di guerra. Al tramonto va in scena \"Milite Ignoto\" sulla sommit\u00e0 del monte, con alle spalle tutto l'altipiano di Asiago.\nIl 24 maggio 2015 Radio 3 Rai sceglie di commemorare i 100 anni dall'entrata in guerra italiana, con \"Prima Guerra\" e \"Milite Ignoto\" di Mario Perrotta in diretta dalla sala A di via Asiago - Roma.\nA settembre Radio 2 Rai sceglie \"Emigranti Espr\u00e8ss\" di Mario Perrotta tra i 28 programmi che hanno segnato l'intera storia del canale radio. Nasce cos\u00ec Radio 2 Cult.\nA settembre 2016 va in scena un nuovo progetto sulla scia di Bassa Continua del 2015. \"Versoterra - a chi viene dal mare\", occupa per tre giorni il territorio salentino, in un percorso itinerante che dall'alba sul mare Adriatico passa alla tappa diurna di Lecce, per giungere al tramonto sullo Ionio e chiudersi la notte, di nuovo sull'Adriatico. Delle quattro tappe che hanno coinvolto 90 tra artisti tra attori, musicisti, danzatori e tecnici, l'ultima tappa notturna \u00e8 costituita dallo spettacolo \"Lireta - a chi viene dal mare\", traccia permanente dell'intero progetto.\nA novembre 2016 Mario Perrotta debutta per la prima volta al Piccolo Teatro di Milano e durante le repliche di \"Milite Ignoto\" tiene una masterclass di 8 giorni per gli allievi dello scuola del Piccolo Teatro, impegno che proseguir\u00e0. \nNel 2016 ha espresso posizioni vicine al movimento No Cav schierandosi a favore della tutela delle Alpi Apuane.\nTra ottobre e novembre 2017 debutta \"Caporetto non si pu\u00f2 dire\", progetto speciale che ha preso vita nella citt\u00e0 di Udine \u2013 Capitale della Grande Guerra \u2013 nei giorni del Centenario della ritirata di Caporetto, con spettacoli, workshop e incontri. Pi\u00f9 di 200 le persone coinvolte tra artisti, organizzatori, tecnici, spettatori. Il progetto \u00e8 stato realizzato in collaborazione con Comune di Udine, Archivio Diaristico nazionale di Pieve S. Stefano (AR), Udine Musei, Teatro Club Udine, Civica Accademia d\u2019Arte Drammatica Nico Pepe e inserito nel programma ufficiale per le commemorazioni del Centenario della Prima Guerra Mondiale a Cura della Presidenza del Consiglio dei Ministri.\nNel 2018 prende avvio il progetto \"In nome del padre, della madre, dei figli\", trilogia teatrale dedicata alle trasformazioni della famiglia contemporanea, con la consulenza alla drammaturgia di Massimo Recalcati. I primi due capitoli, \"In nome del padre\" (produzione Teatro Stabile di Bolzano) e \"Della madre\" (produzione Teatro Stabile di Bolzano e La Piccionaia) debuttano al Piccolo Teatro di Milano rispettivamente a dicembre 2018 e a gennaio 2020.\nNella primavera del 2018 Perrotta \u00e8 inoltre sul set di \"Volevo nascondermi\", il film di Giorgio Diritti su Antonio Ligabue con protagonista Elio Germano e Perrotta nel ruolo di Raffaele Andreassi. \nA luglio 2018 e luglio 2019 il Festival di Teatro Antico di Veleia (PC) ospita due progetti speciali con Recalcati e Perrotta in scena insieme: \"Dalle ceneri dei padri. Indagine a due su un padre possibile\" e \"Madre: Indicativo presente. Improvvisazione a tre voci sul materno\".\nNel 2019 \"In nome del padre\" \u00e8 finalista ai Premi Ubu come Migliore nuovo testo o scrittura drammaturgica.\nA Marzo 2020 prende vita il progetto \"Manuale di sopravvivenza\" \u2013 rilettura in musica e parole dell\u2019opera autobiografica \"Terra matta\" di Vincenzo Rabito (Einaudi, 2007) \u2013 nato da un\u2019idea del Piccolo museo del diario e prodotto dall\u2019Archivio dei Diari di Pieve S. Stefano (AR), in collaborazione con Giulio Einaudi Editore, Rai Radio 3 e Duel: un\u2019avventura radiofonica e in video che ha scandito con appuntamenti quotidiani gran parte della quarantena."}
{"id": "472555", "revid": "287204", "url": "https://it.wikipedia.org/wiki?curid=472555", "title": "The Trespasser", "text": ""}
{"id": "472557", "revid": "1305772", "url": "https://it.wikipedia.org/wiki?curid=472557", "title": "Invasion of the Body Snatchers", "text": ""}
{"id": "472558", "revid": "1494169", "url": "https://it.wikipedia.org/wiki?curid=472558", "title": "Enter the Ninja", "text": ""}
{"id": "472559", "revid": "71433", "url": "https://it.wikipedia.org/wiki?curid=472559", "title": "Condemned", "text": ""}
{"id": "472560", "revid": "4327", "url": "https://it.wikipedia.org/wiki?curid=472560", "title": "Strange Cargo", "text": ""}
{"id": "472561", "revid": "4327", "url": "https://it.wikipedia.org/wiki?curid=472561", "title": "Saturday Island", "text": ""}
{"id": "472562", "revid": "124210094", "url": "https://it.wikipedia.org/wiki?curid=472562", "title": "Treasure Island", "text": ""}
{"id": "472563", "revid": "4327", "url": "https://it.wikipedia.org/wiki?curid=472563", "title": "Pascali's Island", "text": ""}
{"id": "472564", "revid": "2175", "url": "https://it.wikipedia.org/wiki?curid=472564", "title": "The Mysterious Island", "text": ""}
{"id": "472565", "revid": "921573", "url": "https://it.wikipedia.org/wiki?curid=472565", "title": "Mysterious Island", "text": ""}
{"id": "472566", "revid": "599013", "url": "https://it.wikipedia.org/wiki?curid=472566", "title": "Island in the Sky", "text": ""}
{"id": "472569", "revid": "1534511", "url": "https://it.wikipedia.org/wiki?curid=472569", "title": "Politics", "text": "Politics \u00e8 un termine di origine inglese che indica la \"politica\" nel senso di meri rapporti di forza, di partiti e politici, contrapposto a policy. Gli stessi termini in italiano non trovano una traduzione perch\u00e9 sono entrambi inclusi nella medesima parola: \"politica\". \nOrigini.\nFin dagli anni 1920 negli USA dominava l'idea che la classe politica fosse tendenzialmente corrotta rispetto ai valori e agli ideali che i politici si proponevano di perseguire. Per questo motivo il pragmatismo trov\u00f2 larga diffusione imponendo una differenza lessicale in quello che in italiano la parola \"politica\" racchiude in un solo termine. Il primo significato \u00e8 appunto \"politics\" e sta a indicare la parte \"partigiana\" della politica, ovvero quello scontro di interessi spesso non basati su dati reali quanto su ideologie e valori. Il secondo significato, \"policy\", indica invece l'opposto, ovvero il pragmatico studio dei necessari provvedimenti che una amministrazione pubblica deve attuare.\nData la scarsa popolarit\u00e0 delle motivazioni per le decisioni politiche delle amministrazioni, sono affiorate nel territorio statunitense dei peculiari organismi che prendono il nome di \"think tank\". Tali organizzazioni indipendenti, ad oggi ancora pi\u00f9 presenti e rafforzate, si propongono di fornire, a pagamento (sia a enti pubblici che a giornali), informazioni, dati, ventagli di opportunit\u00e0, sui problemi pubblici. Ormai i politici statunitensi non possono fare a meno di tali strumenti e se ne servono infatti periodicamente sia per scovare i mezzi migliori per raggiungere i propri fini di politica pubblica, sia per confermare o smentire l'oggettivit\u00e0 del proprio operato.\nOltre i confini degli USA.\nIn Europa, solo la Gran Bretagna ha direttamente conosciuto la differenza tra \"politics\" e \"policy\" grazie all'uniformit\u00e0 della lingua e al tradizionale scambio culturale con gli USA. Per gli altri paesi europei invece, si tratta di materia essenzialmente di importazione e la differenziazione tra politics e policy \u00e8 praticamente in odierna fase di attuazione."}
{"id": "472570", "revid": "2175", "url": "https://it.wikipedia.org/wiki?curid=472570", "title": "The Second Greatest Sex", "text": ""}
{"id": "472571", "revid": "4327", "url": "https://it.wikipedia.org/wiki?curid=472571", "title": "Die bergkatze", "text": ""}
{"id": "472572", "revid": "1272592", "url": "https://it.wikipedia.org/wiki?curid=472572", "title": "The Unknown", "text": ""}
{"id": "472573", "revid": "4327", "url": "https://it.wikipedia.org/wiki?curid=472573", "title": "Attention, les enfants regardent", "text": ""}
{"id": "472574", "revid": "2175", "url": "https://it.wikipedia.org/wiki?curid=472574", "title": "The Mask of Diijon", "text": ""}
{"id": "472575", "revid": "93556", "url": "https://it.wikipedia.org/wiki?curid=472575", "title": "Saab 37 Viggen", "text": "Il Saab 37 Viggen (in italiano \"Folgore\"), noto anche come JA 37, \u00e8 stato l'aereo da caccia standard dell'aeronautica militare svedese per diversi anni, recentemente sostituito con il nuovo Saab JAS 39 Gripen.\nSviluppo.\nIl rapido progresso delle tecnologie aeronautiche negli anni successivi alla fine della guerra rendeva necessario pensare al sostituto di un aereo prima ancora che esso entrasse in servizio. Questo valse anche per la Svezia, che cominci\u00f2 a pensare al sostituto dei J 32 e J 35 a partire dal 1952, addirittura prima che tali caccia entrassero in servizio.\nIl nuovo aereo avrebbe dovuto sapersi integrare fin dall'inizio con il sistema di difesa STRIL 60, e possibilmente poter ricoprire al meglio ogni compito tattico senza grandi variazioni del progetto basico. Il progetto part\u00ec effettivamente nel 1961, con il decollo del primo prototipo, dopo lunghe ricerche sulla migliore formula aerodinamica, nel febbraio 1967. Il progetto del Viggen, rispetto alla norma dei caccia scandinavi, divenne assai grande e pesante, a causa del tipo di motore scelto, l'unico che poteva assicurare potenza sufficiente per assicurare il soddisfacimento delle complesse specifiche richieste dalla Flygvapnet.\nLe incertezze sui costi che tale programma avrebbe potuto avere per il paese scandinavo portarono rallentamenti e addirittura sospensioni nel programma di sviluppo, ma nel 1968 un ordine per 100 macchine venne infine emesso. I programmi prevedevano ad un certo punto la produzione di parecchie centinaia di esemplari, ma la realt\u00e0 vide il dimezzamento di tali esigenze. Nel frattempo, venne studiato un modello di seconda generazione, specializzato nella caccia, che decoll\u00f2 come prototipo nel 1975 per entrare in servizio nel 1979.\nTecnica.\nStruttura.\nIl Viggen standard di prima generazione \u00e8 lAJ 37, cacciabombardiere con principale impiego aria-superficie. Si tratta di una macchina particolarmente grande e imponente per essere un monomotore.\nIl velivolo ha configurazione delta-canard, che rappresent\u00f2 la prima importante realizzazione del genere tra quelle operative a livello mondiale. Certamente i tentativi non erano mancati fino a quel momento, ma solo con quest'aereo tale soluzione ha finalmente raggiunto una piena fattibilit\u00e0. Anche cos\u00ec, il motivo per tale configurazione va ricercato nella sua capacit\u00e0 di decollare da spazi ridotti piuttosto che per la maneggevolezza, dato che il sistema dei comandi di volo convenzionale e la mancanza di stabilit\u00e0 artificiale non consentivano di trarre il massimo vantaggio delle alette canard come avviene per i caccia iper manovrabili della generazione attuale. L'ala principale \u00e8 una delta bi-longherone in lega leggera ed ha un angolo nel bordo d'entrata composito, mediamente di 60 gradi, oltre ad avere un ridotto spessore. L'angolo di entrata, composito, \u00e8 di 44 gradi nell'ala interna, 58 e 63 gradi verso l'esterno, con l'interruzione del bordo d'attacco con un 'dente di sega' che serve per ragioni di generazione vortici, ma anche come antenna ECM. Le superfici di controllo non comprendono slats, ma solo elevoni, in quattro sezioni, fungenti anche da ipersostentatori. Le alette canard hanno una freccia sul bordo d'attacco pari a 60 gradi e incidenza di 4 gradi. Non hanno superfici totalmente mobili ma solo le parti posteriori, e sono sistemate dietro l'abitacolo, sulle prese d'aria in posizione alta. Esse hanno prevalentemente funzione di agevolare i decolli corti, ma in effetti aiutano anche la maneggevolezza ritardando lo stallo con il concetto della portanza vorticosa. La loro parte posteriore \u00e8 praticamente al di sopra dell'estremit\u00e0 di entrata delle ali principali. La soluzione con alette mobili sarebbe stata ideale, ma non vi era nessun modo, senza i sistemi computerizzati moderni di controllo, di assicurare il controllo di una macchina con una tale configurazione.\nParlando delle alternative possibili e considerate, anche le ali a delta erano certamente ideali (se di ridotta superficie come sul Dassault Mirage III) per il volo stabile a bassa quota, ma non erano indicate per le operazioni da aeroporti di ridotta lunghezza, uno dei requisiti pi\u00f9 importanti per il nuovo aeroplano svedese. L'ala a geometria variabile era idonea per la maggior parte delle esigenze, ma era troppo costosa e pesante per le possibilit\u00e0 svedesi, nonostante che essa abbia dimostrato la sua applicabilit\u00e0 anche su monomotori di costruzione sovietici. Il progetto finale prevedeva dunque un'evoluzione del precedente \"doppio delta\" del Draken, con la creazione non di estensioni ma di vere e proprie alette canard, sistemate a met\u00e0 altezza della fusoliera, mentre l'ala era in posizione bassa.\nLa coda \u00e8 alta e squadrata, con un angolo di 45 gradi nel bordo d'entrata. Tutta la struttura \u00e8 progettata in funzione del concetto di \"portanza vorticosa\", garantito anche dalla presenza dei \"denti di cane\" sul bordo d'attacco che migliorano la stabilit\u00e0 della macchina. I vortici generati dalla presenza delle alette canard assicurano la controllabilit\u00e0 negli assetti ad alto angolo d'attacco che vengono raggiunti in condizioni di volo particolari, come le manovre strette e i decolli corti. Inoltre l'angolo d'attacco raggiungibile in questa configurazione (fino a circa 30 gradi) aiuta certamente a \"stringere\" meglio le virate, a non cadere in stallo e a mantenere controllabile l'aereo in situazioni difficili: tutte qualit\u00e0 che rendono il Viggen molto temibile in uno scontro manovrato. Questo perch\u00e9 il senso dei duelli aerei \u00e8 quello di dirigere rapidamente il proprio muso alle spalle dell'avversario, ed il miglior modo di farlo \u00e8 quello di assumere degli assetti molto cabrati, sempre che sia possibile controllare l'aereo o evitare lo stallo.\nStrutturalmente, le alette canard hanno una pianta a delta, e a differenza di quelle della generazione successiva hanno parti sia fisse che mobili e una grande superficie. Non hanno una velatura totalmente mobile perch\u00e9 senza sistemi fly-by-wire di pilotaggio computerizzato non ci sarebbe stato modo di realizzare un sistema di comandi capace di controllare la macchina.\nI controlli di volo hanno comandi di volo meccanici assistiti da un doppio circuito idraulico, mentre i due ampi elevoni per ala consentono il controllo in rollio e beccheggio dell'aereo. I flap delle alette canard possono raggiungere i 40\u00b0 al decollo e all'atterraggio. Esistono infine aerofreni nella parte posteriore della fusoliera.\nLa fusoliera \u00e8 metallica monoscocca, con strutture a \"nido d'ape\" e piastre incollate per ridurre il peso. Pochi i compositi in fibra di carbonio, nondimeno si tratta di una \"prima\" di assoluto rilievo. Essa ha una struttura progettata secondo la regola delle aree per ridurre la resistenza a velocit\u00e0 transoniche, ma la struttura canard e la tozza fusoliera aumentano la stessa in regime supersonico, controbilanciandone cos\u00ec l'effetto sopra Mach 1,4.\nIl carrello d'atterraggio, infine, ha una straordinaria robustezza, tipica degli aerei imbarcati ed ha doppie ruote in tutti gli elementi, parallele per il ruotino, in tandem per gli altri elementi.\nMotore.\nSe nell'insieme si pu\u00f2 dire che l'aeroplano Saab \u00e8 per molti aspetti l'equivalente del progetto europeo per un aereo moderno e multiruolo che si \u00e8 concretizzato nel Panavia Tornado, avendo entrambi sia capacit\u00e0 tecnicamente adeguate per ogni ruolo (in versioni specifiche) che un motore ad alto rapporto di diluizione, la scelta nella progettazione dei propulsori \u00e8 quantomai diversa: il motore del Viggen da solo \u00e8 pi\u00f9 grande degli ultracompatti due trialbero RB-199 del Tornado. La scelta di un apparato propulsivo \u00e8 quantomai significativa per la progettazione di un aereo e le prestazioni di cui esso, poi pu\u00f2 risultare capace. A maggior ragione lo \u00e8 con macchine talmente piccole e compatte come i caccia ad alte prestazioni, che hanno una struttura estremamente 'piena' in termini di motori, armi, carburante. I turbogetti (come il J79 o anche i tipi sovietici, essendo nominalmente la Svezia una nazione neutrale) non sono stati presi in considerazione per motivi politici o per mancanza di potenza, mentre altri motori come gli Spey o i TF-30 non hanno avuto scelta positiva. Il motore inglese poteva essere danneggiato dal calore sviluppato dalle prese d'aria, scelte fisse (che ad alta velocit\u00e0 generano molto surriscaldamento) andando oltre la temperatura ottimale di funzionamento mentre il TF-30 aveva ancora molti problemi di sviluppo e rimase esclusiva dei Tomcat, almeno tra i caccia (anche l'F-111 ne era dotato). Cos\u00ec la scelta finale ricadde sulla trasformazione di un jet civile, una soluzione che non ha precedenti nella storia dei caccia supersonici.\nIl modello adottato \u00e8 il Volvo RM8, sistema propulsivo potente che deriva da un modello per il trasporto civile, il Pratt &amp; Whitney JT8D di progettazione statunitense. Grazie all'aggiunta di un postbruciatore e all'inversore di spinta, costituito da tre \"petali\" capaci, deflettendo i gas di scarico, di fornire una spinta all'indietro massima di ben 3.600 chili, il motore ha una capacit\u00e0 di frenata e addirittura di retromarcia (persino in salita) che contribuisce molto a rendere il Viggen un'efficace macchina STOL (decollo ed atterraggio corti), con distanze di decollo e atterraggio di circa 500 metri. Il caccia, come gi\u00e0 detto, grazie all'inversore di spinta era capace di effettuare sulla pista anche la retromarcia.\nLe dimensioni del motore sono di ben 6,1 \u00d7 1,35 metri, il peso di circa 2.000\u00a0kg. Il rapporto di diluizione (che d\u00e0 la misura della quantit\u00e0 d'aria che passa dentro la turbina del motore rispetto alla parte \"fredda\" che gli scorre a lato e si ricongiunge nell'ugello di scarico) \u00e8 di ben 1,07 ed il consumo ne \u00e8 influenzato: solo 17,6\u00a0g/Ns (peso combustibile per spinta generata in grammi/newton per secondo) in combustione normale, ma ben 70 con postbruciatore. Se si usa a pieno il postbruciatore il caccia consuma tutto il cherosene in circa 7 minuti. Per giunta esiste solo un serbatoio esterno e non \u00e8 disponibile una sonda per il rifornimento in volo. Questo d\u00e0 l'idea di quanto un caccia con turboventola ad alto rapporto di diluizione possa variare drammaticamente i suoi consumi a seconda del regime del motore, che contando la differenza sia di spinta che di consumi specifici viene ad essere anche 10 volte maggiore (ipotizzando che la velocit\u00e0 di crociera sia 900\u00a0km/h e quella massima 1100 senza A/B, la spinta richiesta ammonta a circa 2 terzi di quella massima, pertanto per avere la differenza di consumi \u00e8 necessario moltiplicare x1,5 (max. spinta senza A/B),x1,6 (Potenza con A/B)x4 (differenza consumo specifico). In tal modo una missione di un paio di ore si riduce ad una manciata di minuti, specie a bassa quota dove il consumo \u00e8 maggiore.\nLe prese d'aria sono con sezione a \"D\" molto semplici, fisse e con un pannello di separazione dello strato limite, mentre il carburante interno, per il quale non resta molto spazio, arriva a circa 5.000 litri, ripartiti in serbatoi interni alla fusoliera ed in una grande struttura integrata nelle ali.\nIl modello da caccia JA 37 ha un motore diverso, l'RM-8B: esso pesa di pi\u00f9, ma ha un rapporto di diluizione di 0,97, un consumo leggermente migliore nelle condizioni tipiche di uso su caccia e una potenza ulteriormente incrementata a 12.750 chili. La configurazione del motore, soprattutto il suo diametro, condiziona ovviamente molto la struttura della fusoliera, larga e tozza, come nel caso del Tunnan e differentemente dal Draken, equipaggiato di un turbogetto molto pi\u00f9 leggero e compatto. Da notare che il definitivo caccia scandinavo, il Gripen, torna alla struttura \"snella\" del Draken grazie alla disponibilit\u00e0 di un motore compatto, l'F404.\nPer provare ad analizzare la differenza tra i caccia e la correlazione dimensionale tra i rispettivi motori, ecco alcuni dati in merito (Fonti: RID N 8/94 (articolo dell'ing. S.Coniglio), RID 6/93, RID 5/93, RID 10/96 (Andrea Nativi) e Aeronautica&amp;Difesa 8/89 (Nico Sgarlato)\nAerei Saab: (1) J-35, (2) J-37, (3) JAS-39\nMotori dei caccia svedesi:\nAlcuni motori di categoria (intesa come potenza, non come struttura) simili all'RM8:\nLa relazione tra le dimensioni di un motore e la macchina destinata a trasportarlo nella fusoliera ovviamente esiste, e avendo uno dei pi\u00f9 grossi motori per caccia mai costruiti il Viggen ha finito per assumere una massa veramente notevole, che il successivo Gripen ha pi\u00f9 che dimezzato, grazie anche al motore compatto adottato. Possibilmente, la disponibilit\u00e0 di un motore pi\u00f9 compatto o la riduzione di certi requisiti avrebbe ridotto notevolmente la taglia della fusoliera e la sagoma complessiva, poich\u00e9 lo sviluppo di una macchina pi\u00f9 pesante \u00e8 generalmente anche pi\u00f9 costoso, e tra l'altro, ), il Viggen \u00e8 rimasto l'unico tra i caccia scandinavi di un certo rilievo a non essere mai esportato.\nIl Viggen ha un peso a vuoto e al decollo quasi doppio di entrambi gli altri caccia bisonici svedesi, mentre l'RM8 avendo un volume approssimativo di quasi 8.000 litri supera di tre volte quello dell'RM12 del Gripen, oltre che essere superiore di 2 volte quanto a peso complessivo. Un set di 2 RB8 supera un analogo di F110 con 600\u00a0kg e 5 metri cubi in pi\u00f9. L'AL-21F-3, turbogetto puro, ha una spinta quasi uguale ma il volume \u00e8 meno della met\u00e0. La massa e il volume sono superiori anche al sistema motore del Tornado (2 RB 199 con dimensioni di appena 900x 3300\u00a0mm e peso di 981\u00a0kg) e nell'insieme hanno contribuito ad incrementare in maniera decisamente anomala per lo standard delle macchine svedesi la taglia complessiva, tanto che il Viggen \u00e8 il caccia monomotore di gran lunga pi\u00f9 pesante tra quelli europei entrati in servizio. Notevole che la differenza di volume \u00e8, tra l'AL-21 e l'RM-8, a quasi tutto lo spazio riservato internamente al carburante.\nPer certi versi il Viggen \u00e8 simile a macchine come il Mirage F.2. Comparandolo all'F.1, i francesi hanno trovato che quest'ultimo, ben pi\u00f9 piccolo, era capace di eseguire quasi tutte le missioni dell'altro, e cos\u00ec ha avuto la meglio. La combinazione tra una cellula piccola e un turbogetto anch'esso piccolo e sebbene poco potente, anche piuttosto parco nei consumi (max. 260\u00a0kg/min) ha permesso al Mirage F.1 di ospitare abbastanza carburante e compiere quasi tutte le stesse missioni del Viggen, nonostante il motore del Mirage sia inferiore anche all'Avon e al J 79. Di fatto l'autonomia, specialmente in valori supersonici, e la velocit\u00e0 massima sono superiori (mach 2,2 ad alta quota e raggio di 1.200\u00a0km complessivi).\nAvionica.\nIl Viggen \u00e8 stato molto pubblicizzato per avere fin dalla prima versione, l'AJ 37, ben 600\u00a0kg di avionica (senza mai citare quanto ammonti in altri aerei). Sebbene questo valore sia uguale a quello del solo radar del Grumman F-14 Tomcat, esso \u00e8 di tutto rispetto. Di seguito vengono riportati i principali elementi che compongono l'architettura avionica del velivolo Saab.\nPer il Modello base AJ 37:\nIl caccia JA 37, non a caso chiamato \"Jaktviggen\" (\"Viggen da caccia\"), ha invece un nuovo radar, il PS-46, Doppler in banda X, prevalentemente aria-aria, con antenna da 70\u00a0cm di diametro e varie funzioni che assicurano nella modalit\u00e0 LS/SD (\"look down-shoot down\", \"vedere e sparare verso il basso\"), una portata contro bersagli a bassa quota di oltre 50\u00a0km. Esso \u00e8 interfacciato con uno schermo multifunzione (dei tre presenti sul cruscotto del pilota) e l'HUD. Esistono infine vari sistemi di navigazione, radioassistenza e datalink, oltre all'RWR e radio-altimetro.\nI ricognitori navali e terrestri SH/SF 37 hanno varie tipologie di macchine fotografiche, sensori all'infrarosso come il \"RED BARON\" e sistemi di ricognizione elettronica passiva (ELINT).\nArmamento.\nUn altro effetto negativo dell'adozione del motore RM-8 \u00e8 la mancanza di spazio per un cannone interno nel modello basico AJ 37, mentre al contrario la ristrutturazione del progetto ha dato origine nel JA 37 a uno degli armamenti cannonieri pi\u00f9 impressionanti che si possa trovare in un caccia, un Oerlikon KBA da 30\u00a0mm con 150 colpi. Esso spara al ritmo di 1350 colpi al minuto proiettili da 360 grammi ad oltre 1.050 metri al secondo. Un cannone del genere non solo ha un proiettile pi\u00f9 potente di un DEFA 550 o di un ADEN pari calibro, ma ha un'energia cinetica a 1.500 metri paragonabile a quella di tali cannoni misurata alla bocca. La portata effettiva, grazie al puntamento radar, \u00e8 di circa 2.000 metri, contro un valore normale di circa 500 per armi come i DEFA.\nOltre a questo, il JA 37 ha due missili Skyflash, versione inglese (migliorata nell'elettronica) degli AIM-7 Sparrow, e un massimo di quattro AIM-9 Sidewinder. I carichi tipici per l'attacco al suolo sono costituiti da razziere con cinque armi calibro 135\u00a0mm e bombe a frammentazione da 120\u00a0kg. I modelli d'attacco specializzati hanno anche missili AGM-65 Maverick e RB-04/05/15 antinave.\nSono disponibili quattro punti d'aggancio sotto le ali e tre sotto la fusoliera, uno dei quali per un serbatoio, mentre 2 degli alari sono adattati agli Skyflash oppure a missili aria-superficie.\nIn base al tipo di missione, l'armamento tipico potrebbe essere:\nPrestazioni.\nLa validit\u00e0 del Viggen in ogni ambito della guerra aerea moderna \u00e8 ben nota ed apprezzata, e l'unico limite \u00e8 quello di non avere la sonda per il rifornimento in volo. Anche cos\u00ec pu\u00f2 eseguire azioni di attacco a bassa quota ognitempo fino ad oltre 500\u00a0km, ed in quota riesce a raggiungere obiettivi a 1.000\u00a0km. La corsa di decollo \u00e8 di circa 400 metri, mentre l'atterraggio pu\u00f2 avvenire in 1.000, oppure in 500 se viene impiegato l'inversore. La salita a 10.000 metri richiede meno di 1 minuto e 40 secondi per l'AJ 37, meno di 90 secondi per il JA 37.\nI tempi di riarmo/rifornimento sono inferiori a 10 minuti, abbastanza per rendere di nuovo operativo l'aereo sfruttandone tutte le possibilit\u00e0. L'agilit\u00e0 \u00e8 molto elevata, ed \u00e8 superata solo da quella delle macchine di ultima generazione. Il cacciabombardiere pu\u00f2 essere servito anche da personale di leva (nei reparti logistici di terra) e la manutenzione \u00e8 ridotta per un velivolo tanto pesante e complesso.\nOperativit\u00e0.\nL'AJ-37 Viggen che ha sostituito il Lansen nei ruoli d'attacco, per poi integrare sia i Lansen che i Draken da ricognizione, non era un velivolo adatto all'intercettazione, non era equipaggiato come macchina ognitempo ed aveva un radar non specifico per il ruolo dell'intercettazione, cos\u00ec come non era pienamente idoneo il motore impiegato.\nCos\u00ec venne ideato ben presto il JA 37, strutturalmente rinforzato, dotato di un motore RM8B meglio adattato al compito della caccia, e di un sistema elettronico e d'arma totalmente rinnovato basato su di un cannone da 30\u00a0mm, un radar ad impulso doppler (pulse-doppler) Erikkson, missili Skyflash (originariamente furono presi in considerazione anche gli Aspide italiani, anch'essi con testata di guida monoimpulso (monopulse) ma con un motore pi\u00f9 potente). Cos\u00ec tre stormi hanno raggiunto l'operativit\u00e0 nel ruolo della caccia (e limitatamente ad armi non guidate, aria-suolo) sostituendo i Draken come principali caccia da difesa aerea/caccia multiruolo. Il predecessore \u00e8 rimasto comunque lungamente al suo fianco, via via ammodernato allo standard F.\nAnche il Viggen originario \u00e8 stato aggiornato in ogni aspetto, come \u00e8 facile aspettarsi per un velivolo tanto importante: le macchine d'attacco hanno sub\u00ecto fino al 1979 ben 21 perdite per cedimenti nel motore e nei longheroni alari, nonostante il caccia sia stato collaudato anche per 12 G, ma nuove parti di ricambio hanno risolto poi il problema.\nL'elettronica \u00e8 stata aggiornata, come anche i sistemi d'arma, (passaggio dai Sidewinder J agli L, introduzione delle spezzoniere plananti), ma anche la mimetica dei caccia JA 37 \u00e8 cambiata passando dal bianco neve al grigio a bassa visibilit\u00e0 (quella del Viggen di prima generazione \u00e8 costituita da 'foglie' nere, verdi, marroni, molto efficaci nell'ambiente svedese). All'inizio degli anni '90 gli AJ 37 sono stati praticamente ricostruiti con elettronica digitale.\nIn sostanza, l'aereo si \u00e8 dimostrato una delle migliori espressioni del concetto europeo di aeroplani multiruolo, anche se sviluppati in modelli specifici. Rispetto al Tornado, ha prestazioni meno accentuate nel ruolo del bombardamento ognitempo, ma \u00e8 molto pi\u00f9 flessibile come macchina multiruolo e il modello JA 37, equivalente al Tornado ADV, \u00e8 pi\u00f9 un velivolo da caccia e superiorit\u00e0 aerea che un'\"incrociatore lanciamissili\" come l'aereo Panavia. Entrambi hanno lo stesso tipo di armi principali, ma il \"Jaktviggen\" ha raggiunto almeno 10 anni prima dell'ADV l'operativit\u00e0, riuscendo pertanto a partecipare all'ultimo decennio della Guerra Fredda.\nAttualmente i Viggen sono stati sostituiti dai Gripen nelle unit\u00e0 di prima linea della Flygvapnet. Nonostante le molte buone qualit\u00e0 nessun esemplare \u00e8 stato mai esportato, nemmeno in Austria che precedentemente aveva acquistato diversi esemplari del Draken."}
{"id": "472576", "revid": "4327", "url": "https://it.wikipedia.org/wiki?curid=472576", "title": "The Gorgon", "text": ""}
{"id": "472578", "revid": "599013", "url": "https://it.wikipedia.org/wiki?curid=472578", "title": "The Hustler", "text": ""}
{"id": "472580", "revid": "4327", "url": "https://it.wikipedia.org/wiki?curid=472580", "title": "L'alpagueur", "text": ""}
{"id": "472581", "revid": "834", "url": "https://it.wikipedia.org/wiki?curid=472581", "title": "The scarecrow", "text": ""}
{"id": "472582", "revid": "287204", "url": "https://it.wikipedia.org/wiki?curid=472582", "title": "Scarecrow", "text": ""}
{"id": "472583", "revid": "4327", "url": "https://it.wikipedia.org/wiki?curid=472583", "title": "Zerkalo", "text": ""}
{"id": "472584", "revid": "4327", "url": "https://it.wikipedia.org/wiki?curid=472584", "title": "Ayneh", "text": ""}
{"id": "472585", "revid": "985910", "url": "https://it.wikipedia.org/wiki?curid=472585", "title": "Imitation of Life", "text": ""}
{"id": "472586", "revid": "2175", "url": "https://it.wikipedia.org/wiki?curid=472586", "title": "The Naked Spur", "text": ""}
{"id": "472587", "revid": "1957733", "url": "https://it.wikipedia.org/wiki?curid=472587", "title": "Jaws", "text": ""}
{"id": "472588", "revid": "1318658", "url": "https://it.wikipedia.org/wiki?curid=472588", "title": "State of the Union", "text": ""}
{"id": "472589", "revid": "869733", "url": "https://it.wikipedia.org/wiki?curid=472589", "title": "The Stranger", "text": ""}
{"id": "472590", "revid": "4327", "url": "https://it.wikipedia.org/wiki?curid=472590", "title": "Agantuk", "text": ""}
{"id": "472591", "revid": "2175", "url": "https://it.wikipedia.org/wiki?curid=472591", "title": "The Strange Love of Martha Ivers", "text": ""}
{"id": "472592", "revid": "1305772", "url": "https://it.wikipedia.org/wiki?curid=472592", "title": "The Patriot", "text": "Cinema.\nThe Patriot \u2013 il titolo originale di film statunitensi, alcuni distribuiti in Italia con i seguenti titoli:"}
{"id": "472593", "revid": "380654", "url": "https://it.wikipedia.org/wiki?curid=472593", "title": "Lo zoo di vetro (disambigua)", "text": ""}
{"id": "472594", "revid": "287204", "url": "https://it.wikipedia.org/wiki?curid=472594", "title": "Crateri di Mercurio", "text": "Segue una lista dei crateri d'impatto presenti sulla superficie di Mercurio. La nomenclatura di Mercurio \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Mercurio portano il nome di celebri artisti, musicisti, scrittori e pittori. Fanno eccezione Kuiper, dedicato ad un astronomo, e Hun Kal, \"20\" in lingua maya.\nInoltre, si conta un cratere inizialmente battezzato dall'IAU e la cui denominazione \u00e8 stata poi abrogata."}
{"id": "472595", "revid": "1304381", "url": "https://it.wikipedia.org/wiki?curid=472595", "title": "Shadow of Doubt", "text": ""}
{"id": "472596", "revid": "1304381", "url": "https://it.wikipedia.org/wiki?curid=472596", "title": "Shadow of a Doubt", "text": "Shadow of a doubt in lingua inglese significa \"ombra di un dubbio\"."}
{"id": "472598", "revid": "4327", "url": "https://it.wikipedia.org/wiki?curid=472598", "title": "L'ombre du doute", "text": ""}
{"id": "472599", "revid": "86599", "url": "https://it.wikipedia.org/wiki?curid=472599", "title": "Cratere Xenophanes", "text": ""}
{"id": "472600", "revid": "4327", "url": "https://it.wikipedia.org/wiki?curid=472600", "title": "Charlie Chan's Secret", "text": ""}
{"id": "472601", "revid": "1318658", "url": "https://it.wikipedia.org/wiki?curid=472601", "title": "The Clairvoyant", "text": ""}
{"id": "472602", "revid": "4327", "url": "https://it.wikipedia.org/wiki?curid=472602", "title": "Vargtimmen", "text": ""}
{"id": "472603", "revid": "4327", "url": "https://it.wikipedia.org/wiki?curid=472603", "title": "Ucho", "text": ""}
{"id": "472604", "revid": "1318658", "url": "https://it.wikipedia.org/wiki?curid=472604", "title": "The Magnificent Ambersons", "text": ""}
{"id": "472605", "revid": "86599", "url": "https://it.wikipedia.org/wiki?curid=472605", "title": "Cratere Xenophon", "text": ""}
{"id": "472606", "revid": "4327", "url": "https://it.wikipedia.org/wiki?curid=472606", "title": "Northern Pursuit", "text": ""}
{"id": "472607", "revid": "1699816", "url": "https://it.wikipedia.org/wiki?curid=472607", "title": "Red Light", "text": "Red Light (\"luce rossa\" in lingua inglese) pu\u00f2 riferirsi a:"}
{"id": "472608", "revid": "594360", "url": "https://it.wikipedia.org/wiki?curid=472608", "title": "City Lights", "text": ""}
{"id": "472609", "revid": "1494169", "url": "https://it.wikipedia.org/wiki?curid=472609", "title": "Limelight", "text": ""}
{"id": "472610", "revid": "2128848", "url": "https://it.wikipedia.org/wiki?curid=472610", "title": "Kaos (rapper)", "text": "Ha cominciato la propria carriera gi\u00e0 nel 1984, dapprima come ballerino di break dance e writer, poi come MC, prima in inglese e poi in italiano. Insieme ai Sangue Misto e agli Assalti Frontali, Kaos \u00e8 un precursore dell'hip hop in Italia.\nBiografia.\nAnni ottanta e novanta.\nTra il 1986 e il 1987, dopo essersi dedicato alla composizione dei testi, Kaos conosce DJ Gruff e lo statunitense MC Topcat, con cui organizza alcune jam e costituisce la Fresh Press Crew, di cui fanno parte anche DJ Skizo, Soul Boy e Sean; con il successivo ingresso di Dre Love, il gruppo cambia nome in Radical Stuff. Le prime pubblicazioni del gruppo sono stati i singoli \"Let's Get Dizzy\" (1991) e \"I Guess U Know\" (1992), dopodich\u00e9 hanno collaborato dal vivo con i Lo Greco Bros, dando successivamente alle stampe l'album dal vivo \"Jazzy Rap Night Live\", uscito nel 1992. Nel 1994 i Radical Stuff hanno pubblicato l'album \"Hardaswallow\", promosso dai singoli \"Summer Fever\" e \"Ontha Run\".\nNel frattempo Kaos incomincia a collaborare con alcuni artisti partecipando con dei propri brani ai loro dischi, il primo \u00e8 datato 1993 quando viene inserito nel disco \"Rapadopa\" di DJ Gruff il brano \"Don Kaos\", il primo di Kaos in lingua italiana. Nel 1994 pubblica insieme ai Radical Stuff l'unico album in studio \"Hardaswallow\", ancora in lingua inglese. Nel 1996 partecipa alla canzone \"Ciao, ciao\" nel disco \"Odio pieno\" dei Colle der Fomento e nello stesso anno dopo queste esperienze Kaos comincia a lavorare per pubblicare il suo primo album in lingua italiana. Cos\u00ec nel 1996 esce \"Fastidio\" prodotto interamente da Neffa (in questo disco sotto il nome di Piscopo), e le collaborazioni di MDee, Loudy NCN e Sean, ricambiando successivamente, la collaborazione di Neffa partecipando nello stesso anno a due brani nel disco \"Neffa &amp; i messaggeri della dopa\": \"I messaggeri pt. 1\" e \"I fieri BBoyz\". Neffa si occupa anche delle basi per \"Fastidio\", risulta infatti il produttore di queste per ben tredici brani sui quindici del disco (una in collaborazione con Kaos). Dopo l'esordio da solista continua le collaborazioni con diversi artisti e nel 1997 appare sia nel disco \"Il mondo che non c'\u00e8\" di Chief &amp; soci che nel nuovo disco di Gruff intitolato Zero Stress.\nSempre nel 1997 l'MC casertano collabora alla colonna sonora per il film \"Torino Boys\" con il brano \"Quando vengo a prenderti\" prodotto da Neffa e successivamente nell'album di quest'ultimo \"107 elementi\" con il brano \"Strategie Dell'Universo\". L'anno dopo esce l'EP \"Remix '98\", contenente alcuni remix di \"Fastidio\"; nel 1999 realizza \"Cose Preziose\", inserito in \"Novecinquanta\" di Fritz da Cat, e costituisce con Sean e Chico MD dei Sangue Misto il gruppo Melma &amp; Merda, con cui pubblica l'album \"Merda &amp; melma\".\nNello stesso anno vede la luce \"L'attesa\" pubblicato dalla Jackpot Records di Neffa, realizzato in collaborazione con i Freaktons, con produttori Deda e Neffa, e lui stesso alla prova delle basi.\nAnni duemila.\nNel 2002 fonda i Neo Ex con il rapper Gopher, pubblicando l'EP \"L'anello mancante EP\". Il disco si compone di dieci brani e presenta le collaborazioni di Moddi MC, Phase 2, Turi, DJ Lugi e Soulee B..\nNel 2006 \u00e8 tra i protagonisti del progetto \"Gli Originali\" a cura di Speaker Dee Mo in cui l'autore di colonne sonore Franco Micalizzi ed alcuni tra i migliori artisti del panorama hip hop italiano unirono le musiche di Micalizzi con la cultura Hip Hop. Il 30 maggio 2006 si \u00e8 tenuto al Rolling Stone di Milano lo spettacolare concerto presentato da Red Bull Homegroove, caratterizzato dal suono della Big Bubbling Band diretta dal maestro Franco Micalizzi accompagnato sul palco da MC, B-boys e DJ. Il tutto \u00e8 stato ripreso ed \u00e8 uscito in edicola il 20 giugno in allegato alla rivista Groove. Il concerto \u00e8 stato poi replicato il 20 dicembre 2006 al teatro Palladium di Roma.\nAd ottobre 2007 esce il terzo album solista di Kaos, intitolato \"Karma\" e prodotto da lui stesso insieme a DJ Trix, Don Joe, Shablo, Mace e DJ Argento. Presenta collaborazioni con artisti della scena italiana come Turi, Club Dogo, Colle der Fomento e Moddi MC.\nAnni 2010.\nNel 2011 ha collaborato insieme a Deda per produrre, sotto il nome BBeat, i brani \"Quindici minuti\" e \"Inno nazionale personale\" di \"Ipnosi collettiva\", album di Musteeno.\nL'11 novembre dello stesso anno \u00e8 stato pubblicato il quarto album \"Post scripta\" e in concomitanza con il lancio dell'album, Kaos ha inaugurato il nuovo sito ufficiale e il profilo Twitter. Tra le varie tracce presenti nell'album \u00e8 presente \"Le 2 met\u00e0\", brano per il quale \u00e8 stato girato un videoclip (il primo in assoluto nella carriera solista di Kaos). A 48 ore dall'uscita, il disco raggiunge la prima posizione nella classifica \"Hip-Hop\" di iTunes e la quarta posizione generale tra i dischi pi\u00f9 venduti in Italia. Oltre che in digitale, il disco vende molto anche in supporto fisico, facendo sold-out in molti negozi d'Italia in cui \u00e8 stato distribuito.\nIl 27 novembre 2011 \u00e8 stato ospite della trasmissione radiofonica di Rai Radio 2 \"Babylon\" condotto da Carlo Pastore dove ha spiegato \"track by track\" (traccia per traccia) l'intero album \"Post scripta\". Questa presentazione radiofonica, corredata da spezzoni dei brani, \u00e8 una delle poche presenze su un media di rilevanza nazionale di Kaos, da sempre restio ad un'esposizione mediatica.\nKaos \u00e8 uno dei pochi B-Boy ad aver toccato tutte le principali discipline dell'hip hop. Oltre che writer, breaker ed MC, infatti, si \u00e8 messo dietro i piatti come DJ in alcuni suoi lavori. Inoltre, gi\u00e0 dal 1996 nell'intro di \"Fastidio\", e nel 1998 in \"Viva Los Latinos\" (brano dell'album di Flycat), ha iniziato a comporre basi per pezzi hip hop, ruolo che poi ha ricoperto anche nei brani \"Flow to Flow (giocando con il destino)\" e \"Dio lodato (per sta chance)\", realizzati rispettivamente nel 1998 e 1999 per il rapper Joe Cassano, nonch\u00e9 per altri brani de \"L'attesa\", \"Merda &amp; melma\" e \"Karma\".\nNel 2011 si \u00e8 svolto \"l'Hip Hop Hano Award 2011\" un sondaggio creato sul sito di \"Hano.it\" per decretare il miglior album hip hop dell'anno, che ha visto la partecipazione di oltre 13.000 persone. Il premio del miglior album dell'anno \u00e8 stato vinto da Kaos con il suo album \"Post scripta\".\nA febbraio 2013 \u00e8 stato pubblicato il video ufficiale del suo nuovo singolo \"Prison Break\", dall'album \"Post scripta\", con la regia Niccol\u00f2 Nicco Celaia. Si tratta del secondo video realizzato nella sua carriera da solista (il quarto compresi i due realizzati con i Radical Stuff).\nNel gennaio 2014 in canale televisivo DMAX utilizza la sua canzone \"L'anno del drago\" nella sigla del \"Rugby Social Club\". Nel corso dell'anno ha inoltre partecipato a \"Numero zero - Alle origini del rap italiano\", documentario sull'hip hop italiano.\nIl 13 novembre 2015 \u00e8 uscito a sorpresa il suo quinto album in studio \"Coup de Gr\u00e2ce\", senza nessuna promozione e annunciato dal rapper Danno attraverso il programma radiofonico \"Welcome 2 the Jungle\". L'album ha visto la partecipazione dello stesso Danno e del collettivo Good Old Boys ed \u00e8 stato accompagnato dal video del brano \"Coup de Gr\u00e0ce\"."}
{"id": "472613", "revid": "4327", "url": "https://it.wikipedia.org/wiki?curid=472613", "title": "Melodie der Liebe", "text": ""}
{"id": "472614", "revid": "834", "url": "https://it.wikipedia.org/wiki?curid=472614", "title": "Az utols\u00f3 dal", "text": ""}
{"id": "472615", "revid": "4327", "url": "https://it.wikipedia.org/wiki?curid=472615", "title": "Gambling Lady", "text": ""}
{"id": "472616", "revid": "4327", "url": "https://it.wikipedia.org/wiki?curid=472616", "title": "Angel and the Badman", "text": ""}
{"id": "472617", "revid": "4327", "url": "https://it.wikipedia.org/wiki?curid=472617", "title": "Silent Movie", "text": ""}
{"id": "472618", "revid": "2175", "url": "https://it.wikipedia.org/wiki?curid=472618", "title": "The Last Wave", "text": ""}
{"id": "472620", "revid": "599013", "url": "https://it.wikipedia.org/wiki?curid=472620", "title": "The Challenge", "text": ""}
{"id": "472621", "revid": "2175", "url": "https://it.wikipedia.org/wiki?curid=472621", "title": "The Last Time I Committed Suicide", "text": ""}
{"id": "472622", "revid": "4327", "url": "https://it.wikipedia.org/wiki?curid=472622", "title": "The Last Boy Scout", "text": ""}
{"id": "472623", "revid": "4327", "url": "https://it.wikipedia.org/wiki?curid=472623", "title": "Last of the Dogmen", "text": ""}
{"id": "472624", "revid": "4327", "url": "https://it.wikipedia.org/wiki?curid=472624", "title": "Le dernier m\u00e9tro", "text": ""}
{"id": "472625", "revid": "4327", "url": "https://it.wikipedia.org/wiki?curid=472625", "title": "The Last Samurai", "text": ""}
{"id": "472626", "revid": "1318658", "url": "https://it.wikipedia.org/wiki?curid=472626", "title": "Der letzte Zeuge", "text": ""}
{"id": "472627", "revid": "183666", "url": "https://it.wikipedia.org/wiki?curid=472627", "title": "Ostatni swiadek", "text": ""}
{"id": "472628", "revid": "4327", "url": "https://it.wikipedia.org/wiki?curid=472628", "title": "Bitter Moon", "text": ""}
{"id": "472630", "revid": "4327", "url": "https://it.wikipedia.org/wiki?curid=472630", "title": "Luna de miel", "text": ""}
{"id": "472631", "revid": "1318658", "url": "https://it.wikipedia.org/wiki?curid=472631", "title": "The New Moon", "text": ""}
{"id": "472635", "revid": "1610933", "url": "https://it.wikipedia.org/wiki?curid=472635", "title": "Orso bianco", "text": ""}
{"id": "472637", "revid": "4327", "url": "https://it.wikipedia.org/wiki?curid=472637", "title": "L'homme qui amait les femmes", "text": ""}
{"id": "472639", "revid": "1318658", "url": "https://it.wikipedia.org/wiki?curid=472639", "title": "The Man Who Wasn't There", "text": ""}
{"id": "472640", "revid": "1226", "url": "https://it.wikipedia.org/wiki?curid=472640", "title": "The Man Who Knew Too Much", "text": ""}
{"id": "472641", "revid": "834", "url": "https://it.wikipedia.org/wiki?curid=472641", "title": "The Horse Whisperer", "text": ""}
{"id": "472642", "revid": "4327", "url": "https://it.wikipedia.org/wiki?curid=472642", "title": "The Man Who Shot Liberty Valance", "text": ""}
{"id": "472643", "revid": "2175", "url": "https://it.wikipedia.org/wiki?curid=472643", "title": "The Man Who Lived Twice", "text": ""}
{"id": "472644", "revid": "4327", "url": "https://it.wikipedia.org/wiki?curid=472644", "title": "I've Lived Before", "text": ""}
{"id": "472645", "revid": "38120", "url": "https://it.wikipedia.org/wiki?curid=472645", "title": "The Time Machine", "text": ""}
{"id": "472646", "revid": "599013", "url": "https://it.wikipedia.org/wiki?curid=472646", "title": "Hold Your Man", "text": ""}
{"id": "472647", "revid": "4327", "url": "https://it.wikipedia.org/wiki?curid=472647", "title": "Karl f\u00f6r sin hatt", "text": ""}
{"id": "472648", "revid": "118198463", "url": "https://it.wikipedia.org/wiki?curid=472648", "title": "Skin Deep", "text": ""}
{"id": "472649", "revid": "4327", "url": "https://it.wikipedia.org/wiki?curid=472649", "title": "Charlie Chan in Paris", "text": ""}
{"id": "472650", "revid": "1318658", "url": "https://it.wikipedia.org/wiki?curid=472650", "title": "Field of Dreams", "text": ""}
{"id": "472651", "revid": "46291", "url": "https://it.wikipedia.org/wiki?curid=472651", "title": "Alliaria petiolata", "text": "L'alliaria (Alliaria petiolata ) \u00e8 una pianta perenne (biennale), ermafrodita, della famiglia delle Brassicaceae, alta oltre un metro, quasi glabra con odore di aglio molto persistente. Si dice che tale odore permanga anche nel latte delle mucche che se ne cibano.\nEtimologia.\nL'epiteto specifico deriva dall'odore di aglio che si sprigiona strofinando le foglie.\nMorfologia.\nLa forma biologica \u00e8 emicriptofita bienne (\"H bienn\") : ossia \u00e8 una piante a ciclo biennale (\"bienne\") con gemme poste a livello del terreno (\"emicriptofita\").\nRadici.\nTipica radice a fittone con pi\u00f9 ramificazioni.\nFusto.\nIl fusto (solo epigeo; quello ipogeo \u00e8 praticamente assente), \u00e8 pubescente, eretto alto fino a 100\u2013120\u00a0cm, poco ramificato oppure ramificato solo in alto. \u00c8 presente una minima peluria localizzata alla base del fusto.\nFoglie.\nIl colore delle foglie \u00e8 grigio-verde e sono lievemente lucide; sono inoltre assenti alla fioritura.\nInfiorescenza.\nL'infiorescenza \u00e8 peduncolata (da 5 a 30\u00a0cm) a racemo corimboso terminale semplice o poco ramificato. I fiori sono disposti a grappolo e sono al massimo una decina.\nFiori.\nIl fiore \u00e8 un tetramero (4 sepali-petali) dialipetalo attinomorfo. Le corolle sono larghe 5\u20138\u00a0mm.\nFrutti.\nIl frutto \u00e8 una stretta capsula slanciata e patente (siliqua eretta, tetragonale), bivalve-trivalve, lunga 5\u00a0cm circa e spessa 2\u00a0mm.\nI semi sono piccoli, neri e allungati.\nDistribuzione e habitat.\nLa zona d'origine \u00e8 paleotemperata, per cui \u00e8 diffusa in Europa, Asia (in Cina e India settentrionale.fino all'Himalaya); ma anche nell'Africa del Nord.\nIn Italia \u00e8 comune e la si trova nella boscaglia in mezz'ombra e nei boschi umidi di latifoglie, o comunque ricchi di azoto e sostanze organiche (pianta sinantropa), a quote comprese fra 0 e 1700 . \u00c8 presente sia nella zona marina (rara) che montana (comune). \u00c8 assente in Sardegna.\nSistematica.\nIl Sistema Cronquist assegna la famiglia delle Brassicaceae all'ordine Capparales mentre la moderna classificazione APG la colloca nell'ordine delle Brassicales. Sempre in base alla classificazione APG sono cambiati anche i livelli superiori (vedi tabella a destra).\nNelle classificazioni pi\u00f9 vecchie la famiglia del genere \"Alliaria\" era chiamata anche Crociferae e a volte Cruciferae.\nIl genere \"Alliaria\" comprende una o due specie a seconda che gli autori considerino o no \"Alliaria officinalis\" sinonimo di \"Alliaria petiolata\".\nUsi.\nFarmacia.\nL\"'Alliaria\" contiene principi attivi utili in fitoterapia (olii essenziali, glucosidi ed enzimi) per le sue propriet\u00e0 vulnerarie, espettoranti, diuretiche.\nI semi, dal vago sapore e profumo di senape, possono essere usati per stimolare l'appetito, ma anche come vermifughi e revulsivi. Mentre i fiori si impiegano contro l'asma, le foglie come depurative diaforetiche.\nSi pu\u00f2 preparare come infuso, succo, cataplasma e lozione. L'olio essenziale (simile a quello dell'aglio) si ricava dalle radici.\nIndustria.\n\u00c8 utilizzata per produrre diversi coloranti.\nCucina.\nLe foglie della pianta possono essere usate in cucina nelle insalate. In Inghilterra \u00e8 abbastanza comune utilizzarla per insaporire i sandwich. Sembra che siano pi\u00f9 digeribili di quelle dell'aglio.\nI giovani getti primaverili, assieme ad altre verdure, possono essere usati per preparare minestre. Arrostiti vengono usati anche in torte salate o nelle piadine.\nAltre parti usate: fiori, frutti e semi (simili alla senape).\nNel Medioevo si usava nella carne salmistrata (per coprire l'odore sgradevole dopo qualche settimana di conservazione senza frigorifero!)."}
{"id": "472652", "revid": "4327", "url": "https://it.wikipedia.org/wiki?curid=472652", "title": "Czlowiek z zelaza", "text": ""}
{"id": "472653", "revid": "38120", "url": "https://it.wikipedia.org/wiki?curid=472653", "title": "The Man from Hollywood", "text": ""}
{"id": "472655", "revid": "1305772", "url": "https://it.wikipedia.org/wiki?curid=472655", "title": "L'uomo invisibile (disambigua)", "text": ""}
{"id": "472656", "revid": "287204", "url": "https://it.wikipedia.org/wiki?curid=472656", "title": "The Gauntlet", "text": ""}
{"id": "472657", "revid": "599013", "url": "https://it.wikipedia.org/wiki?curid=472657", "title": "Man in the Dark", "text": ""}
{"id": "472658", "revid": "2175", "url": "https://it.wikipedia.org/wiki?curid=472658", "title": "The Unguarded Moment", "text": ""}
{"id": "472659", "revid": "599013", "url": "https://it.wikipedia.org/wiki?curid=472659", "title": "The Thin Man", "text": ""}
{"id": "472661", "revid": "1543377", "url": "https://it.wikipedia.org/wiki?curid=472661", "title": "Lycaon", "text": "Lycaon \u00e8 un genere di canidi lupini che comprende il licaone (\"Lycaon pictus\"), e l'estinto \"Lycaon sekowei\". Questo genere \u00e8 un ipercarnivoro, altamente cursorio, dotato quindi di lunghe gambe adatte alla corsa e un'elevata resistenza. Si distingue dagli altri canidi per le cuspidi accessorie sui premolari. Il genere si ramific\u00f2 dalla stirpe dei canidi simili a lupi durante il Pliocene-Pleistocene. Da allora, \"Lycaon\" \u00e8 divenuto pi\u00f9 leggero e tetradattilico, ma \u00e8 rimasto un ipercarnivoro che caccia in branco per sopraffare le proprie prede. \"Lycaon sekowei\" \u00e8 noto dal Pliocene e dal Pleistocene del Sud Africa ed era meno cursorio. Alcuni autori considerano \"Xenocyon\", un sottogenere estinto di \"Canis\", ancestrale sia a \"Lycaon\" che a \"Cuon\"."}
{"id": "472662", "revid": "767487", "url": "https://it.wikipedia.org/wiki?curid=472662", "title": "Rupi's Dance", "text": "Rupi's Dance \u00e8 il quarto lavoro da solista di Ian Anderson, leader della band progressive rock inglese dei Jethro Tull, pubblicato nel 2003.\nIl disco.\nL'album \u00e8 stato pubblicato nello stesso periodo in cui \u00e8 uscito il penultimo disco di Martin Barre, \"Stage Left\". Esso precede, inoltre, di un solo mese la pubblicazione del \"Christmas Album\", infatti al suo interno possiamo trovare la traccia \"Birthday Card at Christmas\" che aprir\u00e0 poi l'album natalizio."}
{"id": "472663", "revid": "4327", "url": "https://it.wikipedia.org/wiki?curid=472663", "title": "Mies vailla menneisyytt\u00e4", "text": ""}
{"id": "472666", "revid": "4327", "url": "https://it.wikipedia.org/wiki?curid=472666", "title": "Preview Murder Mystery", "text": ""}
{"id": "472667", "revid": "17654", "url": "https://it.wikipedia.org/wiki?curid=472667", "title": "The Man Without a Face", "text": ""}
{"id": "472669", "revid": "1318658", "url": "https://it.wikipedia.org/wiki?curid=472669", "title": "The Case of the Velvet Claws", "text": ""}
{"id": "472670", "revid": "4327", "url": "https://it.wikipedia.org/wiki?curid=472670", "title": "Der blaue Nachtfalter", "text": ""}
{"id": "472671", "revid": "1431409", "url": "https://it.wikipedia.org/wiki?curid=472671", "title": "Time After Time", "text": ""}
{"id": "472672", "revid": "78273", "url": "https://it.wikipedia.org/wiki?curid=472672", "title": "The Indian Runner", "text": ""}
{"id": "472674", "revid": "78273", "url": "https://it.wikipedia.org/wiki?curid=472674", "title": "The Way of Dragon", "text": ""}
{"id": "472676", "revid": "4327", "url": "https://it.wikipedia.org/wiki?curid=472676", "title": "Strangers in Love", "text": ""}
{"id": "472678", "revid": "339392", "url": "https://it.wikipedia.org/wiki?curid=472678", "title": "Mabel at the Wheel", "text": ""}
{"id": "472679", "revid": "1543377", "url": "https://it.wikipedia.org/wiki?curid=472679", "title": "Dipartimento di La Guajira", "text": "Il dipartimento di La Guajira \u00e8 uno dei 32 dipartimenti della Colombia. Il capoluogo del dipartimento \u00e8 Riohacha.\nGeografia fisica.\nIl dipartimento di La Guajira corrisponde in larga misura con il settore colombiano della Penisola di Guajira.\nIl dipartimento \u00e8 bagnato a nord dal Mar dei Caraibi e confina a sud-est con il Venezuela, a sud-ovest con il dipartimento di Cesar ed a ovest con quello di Magdalena.\nI rilievi della Sierra Nevada de Santa Marta separono il dipartimento dal resto del paese. Il dipartimento pu\u00f2 essere suddiviso in tre aree geografiche distinte. A nord-est l\"'alta Guajira\" pianeggiante e con un clima arido che \u00e8 delimitata dai fiumi Rancher\u00eda e Carraip\u00eda, la \"bassa Guajira\" che corrisponde alla fascia pedemontana orientale della Sierra Nevada de Santa Marta, dove si concentra la maggioranza della popolazione, ed infine la \"media Guajira\" che corrisponde alla fascia pedemontana settentrionale di Santa Marta posta al confine con il dipartimento di Magdalena.\nSuddivisione amministrativa.\nIl dipartimento di La Guajira si compone di 15 comuni:"}
{"id": "472680", "revid": "785863", "url": "https://it.wikipedia.org/wiki?curid=472680", "title": "Mabel's Busy Day", "text": ""}
{"id": "472681", "revid": "991694", "url": "https://it.wikipedia.org/wiki?curid=472681", "title": "Mad Max Beyond Thunderdome", "text": ""}
{"id": "472682", "revid": "83533746", "url": "https://it.wikipedia.org/wiki?curid=472682", "title": "A Busy Day", "text": ""}
{"id": "472683", "revid": "4327", "url": "https://it.wikipedia.org/wiki?curid=472683", "title": "Matka Joanna od Aniol\u00f3w", "text": ""}
{"id": "472687", "revid": "4327", "url": "https://it.wikipedia.org/wiki?curid=472687", "title": "The Magdalene sisters", "text": ""}
{"id": "472690", "revid": "481666", "url": "https://it.wikipedia.org/wiki?curid=472690", "title": "Over the Hill to the Poorhouse", "text": ""}
{"id": "472691", "revid": "344503", "url": "https://it.wikipedia.org/wiki?curid=472691", "title": "Home Alone", "text": ""}
{"id": "472694", "revid": "4327", "url": "https://it.wikipedia.org/wiki?curid=472694", "title": "Rustlers' Roundup", "text": ""}
{"id": "472695", "revid": "4327", "url": "https://it.wikipedia.org/wiki?curid=472695", "title": "Gun Belt", "text": ""}
{"id": "472696", "revid": "729019", "url": "https://it.wikipedia.org/wiki?curid=472696", "title": "Undicesima battaglia dell'Isonzo", "text": "L'undicesima battaglia dell'Isonzo fu combattuta durante la prima guerra mondiale (17 agosto\u00a0\u2013 31 agosto 1917) sul fronte delle operazioni italiano, fra il Regio Esercito e l'esercito austro-ungarico.\nLuigi Cadorna, il capo di stato maggiore italiano, aveva concentrato tre quarti delle sue truppe lungo il fiume Isonzo: 600 battaglioni (52 divisioni) con pezzi d'artiglieria. L'attacco venne sferrato su un fronte che si estendeva da Tolmino (nella valle superiore dell'Isonzo) fino al mare Adriatico. Gli italiani attraversarono il fiume in pi\u00f9 punti su ponti di fortuna, ma lo sforzo maggiore venne fatto sull'altopiano della Bainsizza, la cui conquista aveva lo scopo di far proseguire l'avanzata e di rompere le linee austro-ungariche in due, isolando le roccaforti del monte San Gabriele e dell'Ermada.\nDurante questa offensiva vennero utilizzati per la prima volta i Reparti d'Assalto o Arditi.\nDopo un combattimento aspro e sanguinoso, la Seconda Armata italiana (comandata dal generale Capello), fece indietreggiare gli austro-ungarici, conquistando la Bainsizza e il Monte Santo. Altre postazioni furono occupate dalla 3\u00aa Armata del Duca d'Aosta.\nIl monte San Gabriele, che fino ad allora era stato considerato inespugnabile, fu conquistato da tre compagnie di Arditi in soli 40 minuti, portando alla cattura di prigionieri. Invece il monte Hermada si conferm\u00f2 inespugnabile, e l'offensiva si arrest\u00f2. Dopo la battaglia, le forze austro-ungariche erano sull'orlo del collasso, e non avrebbero potuto sostenere un altro attacco. Tuttavia gli italiani si trovavano nelle medesime condizioni, e non avrebbero potuto trovare le risorse per un'altra offensiva. La battaglia fin\u00ec cos\u00ec in un bagno di sangue sostanzialmente inconclusivo.\nLa battaglia venne combattuta anche da Sandro Pertini con il grado di tenente che per aver espugnato con pochi uomini delle postazioni difese da mitragliatrici venne proposto alla medaglia d'argento al valor militare. La medaglia non venne approvata subito e, successivamente, il regime fascista occult\u00f2 la notizia, dato che Pertini era socialista e antifascista. La richiesta di medaglia venne riscoperta quando Pertini venne eletto Presidente della Repubblica Italiana ma gli venne consegnata solo nel 1985 allo scadere del suo mandato da Presidente della Repubblica per sua esplicita richiesta.\nSequenza degli eventi.\nNell'estate del 1917 si manifest\u00f2 un nuovo sforzo offensivo da parte italiana, che oltre dalla precariet\u00e0 delle posizioni sia nel settore di Plava sia del Carso a seguito della decima battaglia dell'Isonzo, era dovuto alle pressioni degli alleati e dal pericolo di un'offensiva austro-ungarica, fattosi certo pi\u00f9 grave dopo lo sfacelo della Russia. La nuova offensiva italiana fu affidata principalmente alla 2\u00aa Armata (gen. Capello), dalla quale dipendeva il II Gruppo aereo (poi 2\u00ba Gruppo), forte di ben sei Corpi d'armata, dalla conca di Plezzo al Vipacco; l'VIII Corpo, schierato all'estrema destra, era destinato a collegare le operazioni della 2\u00aa Armata con quelle della 3\u00aa dalla quale dipendeva il I Gruppo aereo. Questa, che doveva anch'essa svolgere una parte importante della battaglia, era schierata su quattro Corpi d'armata. Il Comando supremo militare italiano dal quale dipendeva il IV Gruppo aereo, per tale poderoso sforzo, aveva quivi riunito circa i tre quarti delle truppe disponibili (oltre 600 battaglioni degli 887 disponibili) e circa duemila bocche da fuoco di tutti i calibri.\nDi fronte alle due armate italiane si schierarono la 5\u00aa Armata austro-ungarica, che dopo la decima battaglia dell'Isonzo era stata ribattezzata \"Isonzo Armee\". Essa comprendeva adesso tre Corpi d'armata, con 13 Divisioni, sul fronte a nord di Gorizia, e due Corpi, con 9 Divisioni, sul fronte sud; qualche altra Divisione sopravvenne in rinforzo durante l'offensiva italiana. Tale offensiva venne concepita come un attacco a fondo sull'intero fronte dall'Idria al mare, ma le punte principali dovevano mirare, per la 2\u00aa Armata, alla conquista dell'altopiano di Tarnova, attraverso la Bainsizza, e per la 3\u00aa a quella dell'altopiano di Comeno. Il Comando della 2\u00aa Armata italiana, si proponeva di sfondare le linee avversarie tra Podselo e il Monte Santo, in corrispondenza cio\u00e8, dell'altopiano della Bainsizza, con un potente nucleo di truppe costituito dai Corpi d'armata XXVII, XXIV e II; il primo avrebbe dovuto gravitare con la sua manovra principalmente verso nord, per determinare la caduta della testa di ponte di Tolmino, e gli altri due avrebbero dovuto tendere a raggiungere prima la linea presso Chiapovano, principale arteria di comunicazione tra Tolmino e Gorizia, e assalire poi il massiccio di Tarnova.\nQualora tutti gli obiettivi fossero stati raggiunti, sarebbe stato scardinato tutto il fianco delle difese austro-ungariche sulle alture di Gorizia e sul Carso; la 3\u00aa Armata, infine, con un attacco frontale avrebbe dovuto spezzare le linee carsiche e sospingerle indietro, verso Trieste. La grande battaglia ebbe inizio, il mattino del 18 agosto 1917, con un fuoco molto nutrito di artiglierie italiane: a sera, mentre lunghe file di incendi segnavano le retrovie austro-ungariche, gli italiani iniziarono il passaggio dell'Isonzo nelle localit\u00e0 prestabilite di Javor, Doblari e Ronzina per il XXVII Corpo; di Loga, Aiba, B\u00f2dres, Canale e Anicova Corada per il XXIV; operazione ardua e complessa, sia per le difficolt\u00e0 opposte dal fiume, che corre in quel tratto in alveo ristretto, dominato da sponde alte ed erte, sia per l'andamento e la consistenza delle linee austro-ungariche sull'altra sponda.\nGli austro-ungarici, infatti, non tardarono a entrare in azione, per impedire a tutti i costi il forzamento del fiume, cos\u00ec che all'alba del 19 agosto, gli italiani non riuscirono che costruire appena la met\u00e0 dei passaggi progettati. Il XXVII (gen. Vanzo) soprattutto incontr\u00f2 difficolt\u00e0 nel gittamento dei ponti, due soli dei quali poterono essere messi in efficienza: ci\u00f2 che poi ebbe ripercussione notevole su tutto l'esito della battaglia. Truppe di quel Corpo d'armata, infatti, che non avevano potuto traghettare come dovevano, presso Iavor, dovettero affluire ai ponti costruiti pi\u00f9 a sud, ritardando e intralciando i movimenti e venendo inoltre a trovarsi pi\u00f9 a valle, e pi\u00f9 lontane quindi dalle direttrici di attacco loro assegnate. La battaglia, intanto, si era impegnata su tutto il fronte. Mentre il IV Corpo (gen. Cavaciocchi) a nord e il VI (gen. Gatti) a sud impegnavano gli austro-ungarici, sul monte Rosso e sul Mrzli il primo e sulle alture di Gorizia il secondo, le truppe del XXVII Corpo che erano potute passare sulla sinistra, attaccavano le difese A.U. di Auzza e tentavano di passare il torrente Auzzana fortemente difeso; il II (gen. Badoglio), superate le difese a Descla, avanzava a ovest di Plava, e sulla fronte del XXIV (gen. Caviglia) la 47\u00aa Divisione del generale Fara lanciava le sue brigate di Bersaglieri sul tratto delle alture Fratta - Semmer - Cucco, travolgendone i difensori austro-ungarici.\nL'altra Divisione del XXIV Corpo (la 60\u00aa) era per\u00f2 ferma davanti a Canale, di cui gli austro-ungarici avevano fatto un vero fortilizio, irto di mitragliatrici; anche qui perci\u00f2 venne meno la simultaneit\u00e0 delle due Divisioni. Il mattino del 20 agosto, mentre le artiglierie italiane chiudevano Canale in una cerchia di fuoco, il 12\u00ba Bersaglieri vi convergeva minacciando di aggirarne i difensori, che si videro costretti cos\u00ec a lasciare libero il passo alla 60\u00aa Divisione. Nella notte, intanto, erano stati riattivati i ponti danneggiati dal tiro austro-ungarico e costruite altre passerelle, in modo da poter intensificare il passaggio delle truppe, specialmente sul fronte del XXVII Corpo; tuttavia, ancora all'alba del 20 agosto taluni reparti di questa grande unit\u00e0 si trovavano sulla destra del fiume, mentre le altre truppe di essa si sforzavano ancora a vincere la resistenza austro-ungarica sull'Auzzana e alla testa della valle di Sirocaniva, dominata dalla quota 645. Il XXIV Corpo italiano, invece, consolidata l'occupazione della cresta Fratta-Semmer, puntava risolutamente contro i capisaldi difensivi della linea principale della Bainsizza: l'Osoiniza, Uolchi e Ielenico.\nNella giornata del 21 agosto, le truppe del XXVII Corpo italiano, rinforzate da altri reparti, s'impadronirono di Auzza e passarono l'Auzzana, dirigendosi verso la fronte Monte Veli - Pieve di Leupa. Per parare poi l'allargamento del fronte e per risospingere verso Lom di Tolmino il XXVII Corpo, che stava tendendo verso sud, un altro Corpo d'armata, il XVII (gen. Sagramoso), venne inserito tra il XXVII e il XXIV. Questo, intanto, procedeva vittoriosamente espugnando l'Osoiniza, il Cucco e l'Uolchi; quest'ultimo venne poi temporaneamente da esso riperduto. Avanzava decisamente anche il II Corpo italiano, che aveva gi\u00e0 determinato la caduta del Monte Santo; tra il pomeriggio del 22 agosto e la giornata del 23 agosto gli ultimi capisaldi della difesa austro-ungarica, lo Ielenico, l'Uolchi e il Monte Cavallo caddero sotto la furia degli assalti italiani; l'intera conca di Verco di Canale e quella di Battaglia della Bainsizza passarono in mano italiane.\nIl 23 agosto stesso, gli austro-ungarici disponevano la ritirata sulla linea marginale dell'altopiano, Mesni\u00e0 - Cal di Canale - Madoni - Zagorie, coprente la strada di Chiapovano. Le truppe italiane, mosse subito all'inseguimento, trovarono ovunque tracce della rotta avversaria, raccogliendo un bottino enorme di cannoni (135), bombarde (29), mitragliatrici (circa 200) e oltre 19\u00a0000 prigionieri, dei quali 540 ufficiali. Queste vittorie per gli italiani, non ebbero per\u00f2 l'esito che per l'imponenza dei mezzi impiegati sarebbe stato lecito sperare; esse si risolsero in un semplice successo tattico, senza dare quello strategico per il quale erano state combattute. Dal 25 agosto si susseguirono azioni d'assestamento delle posizioni italiane, che per\u00f2 divennero difficili da mantenere vista la totale mancanza di strade, per i rifornimenti e l'avanzata delle artiglierie, assieme a un terreno privo di acque superficiali e risorse, che rendeva molto difficile la vita delle truppe.\nIl 29 agosto, quindi, il Comando Supremo italiano diede l'ordine di sospendere l'offensiva e di tentare soltanto uno sforzo estremo contro il blocco delle organizzazioni difensive a nord e a est di Gorizia, ritenendo che l'espugnazione di esse avrebbe potuto favorire le ultime operazione della 3\u00aa Armata. Questa aveva iniziato anch'essa il giorno 19 agosto 1917 le sue operazioni, dopo un intenso e prolungato bombardamento, cui avevano preso parte dal mare anche batterie natanti della Regia Marina e monitori italiani e inglesi. Subito, per\u00f2, dalle linee austro-ungariche vi fu una resistenza pi\u00f9 decisa e tenace che nelle offensive italiane precedenti. Le truppe della 3\u00aa Armata, al comando del Duca d'Aosta, si erano slanciate in avanti, ma qualche vantaggio conseguito dall'VII Corpo d'armata (gen. Ricci Armani) sulle alture di Tivoli dall'XI (gen. Petitti di Roreto) e dal XXV (gen. Ravazza) nella zona Faiti - Castagnevizza non poterono essere poi mantenute.\nSolo sulla destra, verso il mare il XXIII Corpo (gen. Diaz) e il XII (gen. Sailer) riuscirono a fare qualche progresso, il primo in direzione di Versici e di Sella delle Trincee e il secondo verso San Giovanni, oltre le paludi del Locovaz. Nei giorni seguenti, sul Carso, avvennero aspre lotte tra le truppe italiane della 57\u00aa e 58\u00aa Divisione e quelle austro-ungariche nei pressi della quote 464 (Monte Grande) e 378 rispettivamente a est e a ovest del F\u00e1iti, le cui trincee passarono di mano in mano pi\u00f9 volte e infine rimasero in mano austro-ungariche.\nPi\u00f9 a sud, invece, il XXII Corpo italiano riusc\u00ec a oltrepassare Versici, Corite e Sella, spingendosi nel Vallone di Brestovizza, occupando e rafforzando la quota 50 (poco a sud della quota 58 di Moschenizza); il XIII Corpo italiano espugn\u00f2 la piccola altura di quota 40 (sopra la galleria ferroviaria di San Giovanni) e avanz\u00f2 fin oltre la linea ferroviaria e le rovine di San Giovanni, catturando oltre un migliaio di prigionieri e alcuni cannoni. Era tuttavia evidente che non si sarebbe ormai potuto, da parte italiana, conseguire un successo uniforme e decisivo su tutta la fronte. Perci\u00f2, il 23 agosto 1917, il Comando Supremo italiano decise di sospendere le azioni sul Carso.\nIl 4 settembre gli austro-ungarici reagirono con un violento contrattacco contro tutto il fronte del XXIII e del XIII Corpo d'armata italiano: mentre le truppe del XXIII riuscirono a contrattaccare e ricacciare le truppe nemiche, quelle del XIII furono costrette ad abbandonare quasi tutto il terreno conquistato. Il 5 e il 6 settembre le truppe italiane si sospinsero fino alla linea della ferrovia ma ripiegarono poi nelle linee di partenza. Il giorno stesso che si sferrava sull'altopiano Carsico il contrattacco austriaco, la 2\u00aa Armata italiana, dopo un bombardamento molto intenso, per il quale erano state concentrate nel breve tratto tra il San Gabriele e il San Marco oltre 700 bocche da fuoco di medio e grosso calibro, iniziava l'attacco dell'arco di alture che cinge Gorizia.\nL'11\u00aa Divisione del VI Corpo dava quindi la scalata alle pendici del San Gabriele, riuscendo a raggiungere la linea di cresta tra la quota 552 e quota 646 (Monte San Gabriele) e catturando circa 200 prigionieri. Poco pi\u00f9 tardi per\u00f2, un contrattacco austro-ungarico obblig\u00f2 gli italiani a ritirarsi a un centinaio di metri al di sotto della vetta. Nei giorni seguenti, fino al 10 settembre 1917, il San Gabriele fu teatro di una lotta incessante e sanguinosa; come in una voragine ardente, interi reggimenti vi furono consumati da una parte e dall'altra. Il Comando della 2\u00aa Armata pens\u00f2 di poter vincere la resistenza dei difensori del San Gabriele isolandoli con un nutrito bombardamento senza tregua del territorio circostante, dal quale per\u00f2 dovette desistere dopo quale giorno sia per l'enorme consumo di munizioni sia per i poderosi lavori di caverne e gallerie eseguiti dagli austro-ungarici che gli permettevano di resistere senza molte difficolt\u00e0. All'alba dell'11 settembre 1917, poi, tutte le attigue posizioni italiane della Sella di Dol a Santa Caterina vennero violentemente bombardate dagli avversari. Gli italiani, con diversi scaglioni di fanteria, attaccarono il vicino Col Grande e il San Gabriele, e dopo un primo indietreggiamento, riuscirono a ristabilire la situazione. Il giorno seguente il contrattacco austro-ungarico si estese anche al San Gabriele.\nSull'altopiano della Bainsizza, intanto, erano continuate le azioni locali, per migliorare e consolidare le posizioni italiane sulle linee avanzate, azioni che culminarono, il 15 settembre 1917, in un attacco della Brigata \"Sassari\" che condusse, il giorno 29 settembre alla conquista di quota 816 (\"Gomila\"), a sud-est di Madoni, un importante caposaldo il cui possesso permetteva il dominio di tutta la parte superiore del Vallone di Chiapovano. Tale conquista (poi risultata come il punto pi\u00f9 orientale dell'avanzata italiana prima della ritirata al Piave) fu dovuta alle truppe italiane della 44\u00aa Divisione guidate dal gen. Achille Papa (che qui cadde il 5 ottobre 1917 e a cui in seguito venne dedicata l'altura, \"Quota Papa\" appunto) che permise la cattura di 2 460 prigionieri tra cui 54 ufficiali; all'azione vi prese parte che la Brigata \"Venezia\" attraverso l\u201983\u00ba e 84\u00ba fanteria.\nNell'Undicesima battaglia dell'Isonzo, vi fu un grande impiego di aerei del Corpo Aeronautico anche in grosse formazioni, in condizione di superiorit\u00e0 aerea per l'aviazione italiana che inviava in volo oltre 200 velivoli al giorno.\nLa pi\u00f9 vasta e importante battaglia sin allora combattuta da parte italiana si concluse con un bilancio che in maniera decisa aveva portato gli austro ungarici vicino a una crisi. Sar\u00e0 questa grave situazione che convincer\u00e0 gli alleati tedeschi a concentrare i propri sforzi sul fronte italiano (dopo essersi liberati del fronte russo) e organizzare l'offensiva di Caporetto."}
{"id": "472698", "revid": "339392", "url": "https://it.wikipedia.org/wiki?curid=472698", "title": "Marionetten", "text": ""}
{"id": "472699", "revid": "2912", "url": "https://it.wikipedia.org/wiki?curid=472699", "title": "The Goose and the Gander", "text": ""}
{"id": "472700", "revid": "1318658", "url": "https://it.wikipedia.org/wiki?curid=472700", "title": "Morocco", "text": ""}
{"id": "472701", "revid": "4327", "url": "https://it.wikipedia.org/wiki?curid=472701", "title": "La canci\u00f3n de Aixa", "text": ""}
{"id": "472704", "revid": "1272592", "url": "https://it.wikipedia.org/wiki?curid=472704", "title": "Matilda", "text": "Matilda \u00e8 un nome proprio di persona italiano femminile. Variante di Matilde."}
{"id": "472706", "revid": "4327", "url": "https://it.wikipedia.org/wiki?curid=472706", "title": "There's a Girl in My Soup", "text": ""}
{"id": "472707", "revid": "436907", "url": "https://it.wikipedia.org/wiki?curid=472707", "title": "Kaos", "text": ""}
{"id": "472709", "revid": "38120", "url": "https://it.wikipedia.org/wiki?curid=472709", "title": "Foreign Body (film 1986)", "text": ""}
{"id": "472713", "revid": "599013", "url": "https://it.wikipedia.org/wiki?curid=472713", "title": "While the City Sleeps", "text": ""}
{"id": "472715", "revid": "2175", "url": "https://it.wikipedia.org/wiki?curid=472715", "title": "The Sleeping City", "text": ""}
{"id": "472716", "revid": "4327", "url": "https://it.wikipedia.org/wiki?curid=472716", "title": "Die barmherzige L\u00fcge", "text": ""}
{"id": "472720", "revid": "4327", "url": "https://it.wikipedia.org/wiki?curid=472720", "title": "Va Banque", "text": ""}
{"id": "472721", "revid": "4327", "url": "https://it.wikipedia.org/wiki?curid=472721", "title": "High Noon", "text": ""}
{"id": "472722", "revid": "4327", "url": "https://it.wikipedia.org/wiki?curid=472722", "title": "Blazing Saddles", "text": ""}
{"id": "472723", "revid": "4327", "url": "https://it.wikipedia.org/wiki?curid=472723", "title": "My Name Is Julia Ross", "text": ""}
{"id": "472725", "revid": "17654", "url": "https://it.wikipedia.org/wiki?curid=472725", "title": "My Sister Eileen", "text": ""}
{"id": "472728", "revid": "4327", "url": "https://it.wikipedia.org/wiki?curid=472728", "title": "Une belle fille comme moi", "text": ""}
{"id": "472731", "revid": "4327", "url": "https://it.wikipedia.org/wiki?curid=472731", "title": "Hot Millions", "text": ""}
{"id": "472733", "revid": "69432", "url": "https://it.wikipedia.org/wiki?curid=472733", "title": "Teoremi di incompletezza di Goedel", "text": ""}
{"id": "472734", "revid": "339392", "url": "https://it.wikipedia.org/wiki?curid=472734", "title": "Mon oncle Benjamin", "text": ""}
{"id": "472735", "revid": "1192245", "url": "https://it.wikipedia.org/wiki?curid=472735", "title": "Cratere Abu Nuwas", "text": "Abu Nuwas \u00e8 un cratere d'impatto di 117 km di diametro situato sulla superficie di Mercurio, pi\u00f9 precisamente nella Maglia Kuiper. Nel centro del cratere si trova un piccolo rilievo roccioso.\nIl cratere \u00e8 dedicato al poeta arabo Abu Nuwas, il nome \u00e8 stato proposto dall'Unione Astronomica Internazionale nel 1976."}
{"id": "472737", "revid": "1318658", "url": "https://it.wikipedia.org/wiki?curid=472737", "title": "Mishima", "text": ""}
{"id": "472738", "revid": "1684799", "url": "https://it.wikipedia.org/wiki?curid=472738", "title": "The Mission", "text": ""}
{"id": "472740", "revid": "4327", "url": "https://it.wikipedia.org/wiki?curid=472740", "title": "Secret Mission", "text": ""}
{"id": "472741", "revid": "4327", "url": "https://it.wikipedia.org/wiki?curid=472741", "title": "Thirty Seconds Over Tokyo", "text": ""}
{"id": "472742", "revid": "71433", "url": "https://it.wikipedia.org/wiki?curid=472742", "title": "The Pacifier", "text": ""}
{"id": "472743", "revid": "47195", "url": "https://it.wikipedia.org/wiki?curid=472743", "title": "Crossroads", "text": ""}
{"id": "472744", "revid": "4327", "url": "https://it.wikipedia.org/wiki?curid=472744", "title": "The Hudsucker Proxy", "text": ""}
{"id": "472745", "revid": "767487", "url": "https://it.wikipedia.org/wiki?curid=472745", "title": "Ian Anderson Plays the Orchestral Jethro Tull", "text": "Ian Anderson Plays the Orchestral Jethro Tull \u00e8 un album e un DVD di Ian Anderson, leader della band progressive rock inglese dei Jethro Tull, pubblicato nel 2005.\nIl disco.\nL'album vede la presenza dell'orchestra di Francoforte, la Neue Philharmonie Frankfurt, diretta da John O'Hara. Il DVD \u00e8 stato registrato a Mannheim e contiene le stesse canzoni inserite sul CD nello stesso ordine anche se la durata varia leggermente. In aggiunta contiene 3 interviste.\nNel primo disco in vinile, pubblicato nel 2007, sono presenti solo 10 brani. I restanti brani del concerto sono stati pubblicati nel 2020, in un secondo disco in vinile, dal titolo \"Ian Anderson plays the Orchestral Jethro Tull - Part 2\".\nTracce.\nLP.\nIl primo vinile venne pubblicato nel 2007, mentre il secondo vinile venne pubblicato nel 2020.\nDisco 1.\n\"Ian Anderson plays the Orchestral Jethro Tull\" (2007)\nLato A\nLato B\nDisco 2.\n\"Ian Anderson plays the Orchestral Jethro Tull - Part 2\" (2020)\nLato A\nLato B"}
{"id": "472746", "revid": "4327", "url": "https://it.wikipedia.org/wiki?curid=472746", "title": "Trafic", "text": ""}
{"id": "472747", "revid": "4327", "url": "https://it.wikipedia.org/wiki?curid=472747", "title": "Monsieur Ibrahim et les fleurs du Coran", "text": ""}
{"id": "472748", "revid": "827882", "url": "https://it.wikipedia.org/wiki?curid=472748", "title": "The Meaning of Life", "text": ""}
{"id": "472749", "revid": "4327", "url": "https://it.wikipedia.org/wiki?curid=472749", "title": "Monty Python and the Holy Grail", "text": ""}
{"id": "472751", "revid": "4327", "url": "https://it.wikipedia.org/wiki?curid=472751", "title": "Desperate", "text": ""}
{"id": "472759", "revid": "38120", "url": "https://it.wikipedia.org/wiki?curid=472759", "title": "The Jungle Book", "text": ""}
{"id": "472762", "revid": "1318658", "url": "https://it.wikipedia.org/wiki?curid=472762", "title": "Mystery Train", "text": ""}
{"id": "472763", "revid": "14002", "url": "https://it.wikipedia.org/wiki?curid=472763", "title": "Religioni", "text": ""}
{"id": "472765", "revid": "4327", "url": "https://it.wikipedia.org/wiki?curid=472765", "title": "Naqoyqatsi - Life as war", "text": ""}
{"id": "472767", "revid": "78273", "url": "https://it.wikipedia.org/wiki?curid=472767", "title": "Black Narcissus", "text": ""}
{"id": "472768", "revid": "4327", "url": "https://it.wikipedia.org/wiki?curid=472768", "title": "Born to Dance", "text": ""}
{"id": "472769", "revid": "4327", "url": "https://it.wikipedia.org/wiki?curid=472769", "title": "Bush Christmas", "text": ""}
{"id": "472770", "revid": "4327", "url": "https://it.wikipedia.org/wiki?curid=472770", "title": "Flight of the Navigator", "text": ""}
{"id": "472771", "revid": "399", "url": "https://it.wikipedia.org/wiki?curid=472771", "title": "In the Bleak Midwinter", "text": ""}
{"id": "472772", "revid": "4327", "url": "https://it.wikipedia.org/wiki?curid=472772", "title": "Im Lauf der Zeit", "text": ""}
{"id": "472773", "revid": "7336", "url": "https://it.wikipedia.org/wiki?curid=472773", "title": "KAOS", "text": ""}
{"id": "472775", "revid": "112940610", "url": "https://it.wikipedia.org/wiki?curid=472775", "title": "Microfilamento", "text": "I microfilamenti sono strutture intracellulari costituite da una classe di proteine chiamate actine. Sono complessi rigidi, sia stabili che labili, polari, formati da monomeri allineati in filamenti elicoidali con un diametro apparente di circa 6-9 nm.\nI microfilamenti costituiscono assieme ai microtubuli e ai filamenti intermedi il citoscheletro.\nLa loro funzione principale \u00e8 la motilit\u00e0 (mitosi, locomozione, contrazione), ma hanno anche un ruolo in strutture stabili cellulari e nell'interazione e stabilizzazione intercellulare.\nStoria.\nI microfilamenti vennero scoperti attraverso una vastissima serie di esperimenti riguardanti i muscoli, e pi\u00f9 precisamente la contrazione muscolare. Questa serie di esperimenti part\u00ec nel 1864 quando il fisiologo tedesco Wilhelm K\u00fchne estrasse da una fibra muscolare e descrisse una proteina viscosa birifrangente che chiam\u00f2 \"miosina\". Nel 1941 Albert Szent-Gy\u00f6rgyi, trattando con diverse concentrazioni e tempistiche le miofibre, estrasse due tipologie di fibrille diverse, una a bassa viscosit\u00e0 e non reattive all'ATP, che chiam\u00f2 \"miosina A\", ed una ad alta viscosit\u00e0 e reattiva all'ATP, che chiam\u00f2 \"miosina B\"; l'anno successivo spieg\u00f2 la differente reazione con la presenza nella miosina B di un'altra proteina, cio\u00e8 l'actina: i filamenti A quindi continuarono a mantenere il nome di miosina, mentre rinominarono la miosina B \"Actimiosina\". Nel 1943 Brun\u00f3 Ferenc Straub, al tempo assistente di Szent-Gy\u00f6rgyi, estrasse la proteina responsabile della maggior viscosit\u00e0 e la chiam\u00f2 actina; dimostr\u00f2 inoltre che era presente in due isoforme, globulare (\"actina G\") e fibrillare (\"actina F\").\nDurante gli anni '60 fu dimostrata la presenza di actina G in cellule non muscolari, per la quale venne ipotizzata una correlazione con i filamenti intermedi, ma l'ipotesi venne confutata tramite microscopia elettronica; fu notato per\u00f2 che i fibroblasti presentavano un sottile reticolato per i movimenti ameboidi. Un altro studio condotto da Thomas Schroeder dimostr\u00f2 tra il 1972 e il 1973 la presenza di filamenti con presenza di actina nell'anello contrattile. Nel 1974 Lazarides e Weber riuscirono a visualizzare la conformazione dell'actina in strutture fibrillari (le fibre da stress), tramite metodi di immunofluorescenza indiretta, in fibroblasti di topo.\nDurante gli anni ottanta, diversi studi condotti da vari scienziati, fra cui J.P. Heath, G.A. Dunn e A. Horwitz, dimostrono la correlazione dei microfilamenti con diverse proteine e con la matrice extracellulare.\nStruttura.\nI microfilamenti sono costituiti da monomeri polipeptidici globulari, di diametro medio di 7 nm e 43.000 Da di peso molecolare.\nI fasci di actina costituenti i microfilamenti sono formati da actina \"f\", filamentosa e ad ogni componente monomerica di questa catena \u00e8 legata una molecola di ADP.\nQuando si ha la polimerizzazione di questa catena, si ha quindi una idrolisi dell'ATP, che per\u00f2 non \u00e8 necessaria alla stessa.\nI microfilamenti di actina sono formati da due catene di actina \"f\" intrecciati fra loro; questi si avvolgono ogni 36 nanometri e hanno spessore max di 7 nanometri.\nI microfilamenti di actina inoltre, non esistono come unit\u00e0 singole, ma sono sempre organizzati in fasci o reti.\nEssi sono molto importanti, in quanto possono aiutare la cellula a cambiare forma, aggiungendo subunit\u00e0 o togliendone.\nEssi sono anche molto importanti per le cellule muscolari in quanto essi interagiscono con altri tipi di filamenti per far contrarre la cellula. Per quanto riguarda i flussi citoplasmatici, strutture citoplasmatiche varie fluiscono in modo unidirezionale da una parte all'altra. Nel movimento ameboide si ha spostamento dell'intera cellula. Per quanto riguarda la contrazione cellulare, le strutture che scivolano lungo i microfilamenti concorrono ad accorciare o costringere segmenti cellulari o l'intera cellula (es. contrazione muscolare)\nPolimerizzazione.\nIl meccanismo di polimerizzazione dei filamenti di actina pu\u00f2 essere suddiviso in tre fasi: una prima fase di formazione del centro di nucleazione, in cui i primi monomeri di actina si attivano e si assemblano a dare il microfilamento; una seconda fase di crescita esponenziale in cui la velocit\u00e0 di allungamento del filamento \u00e8 rapida; e infine una terza fase di \"steady state\" in cui la velocit\u00e0 di associazione di nuovi monomeri al polo positivo uguaglia quella di disassemblamento al polo negativo. In questa fase \u00e8 possibile descrivere il meccanismo di \"treadmilling\", in cui i monomeri di actina vengono aggiunti al polo positivo di crescita, e, seguendo un flusso di movimento unidirezionale, percorrono tutta l'estensione del filamento, arrivando al polo negativo dove si dissoceranno, ritornando nel pool citosolico.\nProteine associate.\nV'\u00e8 una serie di proteine associate ai microfilamenti che regolano la polimerizzazione, le interazioni e la stabilit\u00e0 delle strutture actiniche; vengono chiamate ABP (Actine Binding Proteins)."}
{"id": "472777", "revid": "7336", "url": "https://it.wikipedia.org/wiki?curid=472777", "title": "Microfilamenti", "text": ""}
{"id": "472778", "revid": "7336", "url": "https://it.wikipedia.org/wiki?curid=472778", "title": "Microtubuli", "text": ""}
{"id": "472782", "revid": "4327", "url": "https://it.wikipedia.org/wiki?curid=472782", "title": "In the Name of the Father", "text": ""}
{"id": "472783", "revid": "1629429", "url": "https://it.wikipedia.org/wiki?curid=472783", "title": "The Public Enemy", "text": ""}
{"id": "472784", "revid": "4327", "url": "https://it.wikipedia.org/wiki?curid=472784", "title": "Enemy of the State", "text": ""}
{"id": "472785", "revid": "158913", "url": "https://it.wikipedia.org/wiki?curid=472785", "title": "The Sniper", "text": ""}
{"id": "472786", "revid": "1318658", "url": "https://it.wikipedia.org/wiki?curid=472786", "title": "The Love Nest", "text": ""}
{"id": "472787", "revid": "2039709", "url": "https://it.wikipedia.org/wiki?curid=472787", "title": "Doomsday", "text": "Doomsday, che in lingua inglese \u00e8 traducibile \"giorno del giudizio universale\", \u00e8 un termine che pu\u00f2 riferirsi a:"}
{"id": "472788", "revid": "4327", "url": "https://it.wikipedia.org/wiki?curid=472788", "title": "Teheran 43", "text": ""}
{"id": "472790", "revid": "547034", "url": "https://it.wikipedia.org/wiki?curid=472790", "title": "Filamento intermedio", "text": "I filamenti intermedi sono strutture intracellulari costituite da una classe eterogenea di proteine; sono complessi solidi, non polari, formati da subunit\u00e0 lineari ad \u03b1 elica polimerizzate in un cordone fibrillare con un diametro apparente di 8-15 nm. I filamenti intermedi costituiscono assieme ai microfilamenti e ai microtubuli il citoscheletro.\nLa loro funzione principale \u00e8 quella di consolidamento e di rinforzo e per tenere bloccati alcuni organuli, come il nucleo. Inoltre assicurano elasticit\u00e0 e resistenza alla rottura durante lo stress da trazione.\nStoria.\nI filamenti intermedi sono stati i primi componenti citoscheletrici ad essere identificati, agli inizi del XX secolo tramite varie fonti. Le prime fibre ad essere morfologicamente distinte furono le neurofibrille negli assoni giganti di calamaro, ma fu nel 1932 che William Astbury, mediante i primi esperimenti sulla diffrazione dei raggi X, a scoprire e pubblicare i primi dati sulla struttura periodica della cheratina.\nNegli anni sessanta, grazie alla scoperta del microscopio elettronico e nuovi metodi di fissaggio, vennero per la prima volta visti i filamenti citoscheletrici in diversi tessuti, ma senza riuscire a distinguere differenze chimiche, funzionali e strutturali fra le tre tipologie fibrillari citoscheletriche.\nNel 1968 Ishikawa, Bishoffand e Holtzer identificarono nel tessuto muscolare scheletrico di embrione di pollo una serie di fibre di dimensioni intermedie fra i filamenti actinici e miosinici, e li definirono \"Intermediate-sized Filaments\".\nNegli anni settanta l'attenzione venne focalizzata sulla differenza fra le varie proteine che costituiscono la classe dei filamenti intermedi. Le prime proteine ad essere identificate furono le GFAP, seguite dalla vimentina, neurofilamenti, desmina e cheratina.\nNel 1986 Jean-Pierre Julien esegui le prime analisi genetiche.\nStruttura.\nI filamenti intermedi sono costituiti da monomeri polipeptidici lineari, lunghi mediamente 48 nm, dotati di una testa amminoterminale, un dominio \"a bacchetta\" ad \u03b1 elica e una coda carbossiditerminale.\nIl dominio centrale \u00e8 un polipeptide piuttosto conservato in tutte le proteine della classe, formato da una sequenza di sette amminoacidi ripetuta per tutta la regione; tale catena prende il nome di \"eptade\" e agisce come mediatore delle interazioni laterali favorendo l'assemblamento coiled-coil.\nI due terminali sono globulari, e variano in dimensione e composizione nelle diverse famiglie; mediano i rapporti e le interazioni con altri componenti. In particolare, l'N-terminale \u00e8 in grado di legarsi al DNA e, nel caso della vimentina, di alterare la struttura nucleare e la distribuzione cromatinica.\nPolimerizzazione.\nI monomeri si polimerizzano in dimeri coiled-coil paralleli, i quali si accoppiano in modo antiparallelo e sfalsato in tetrameri, la subunit\u00e0 stabile dei filamenti intermedi; tale accoppiamento fa s\u00ec che il tetramero termini con due domini amminici, rendendo il polipeptide non polare.\nI tetrameri liberi si compattano, quindi si allineano ed affiancano con disposizione ad elica in un filamento cavo formato da otto file di tetrameri affiancati.\nL'assemblamento avviene spontaneamente nell'ambiente citoplasmatico, ma pu\u00f2 essere regolato da vari fattori. Il pi\u00f9 importante \u00e8 la fosforilazione di residui di serina degli amminoterminali, il quale provoca disassemblaggio.\nFunzione.\nI filamenti intermedi hanno ruolo strutturale di resistenza trazionale e di stabilit\u00e0 meccanica. Contribuiscono all'adesione cellulare tramite desmosomi e emidesmosomi, ed interagiscono con microtubuli e microfilamenti al consolidamento del citoscheletro.\nDistribuzione.\nI filamenti intermedi si espandono nel citoscheletro con un esteso reticolato che parte dalla periferia dove interagisce e collega le macule aderenti; inoltre una fitta maglia di filamenti intermedi specializzati, le lam\u00ecne, riveste sul versante interno il nucleo formando la cosiddetta l\u00e0mina nucleare.\nSi possono ritrovare in quasi tutte le cellule animali, presenti soprattutto nel citoplasma di cellule soggette a stress meccanico, quali epidermide, muscoli ed assoni.\nClassificazione.\nCi sono circa 70 geni codificanti le diverse proteine che compongono i filamenti intermedi. Sulla base delle omologie di sequenza amminoacidica, vengono classificati 6 gruppi.\nFilamenti di cheratina: si ritrovano nei tessuti epiteliali (rivestimenti esterni, cavit\u00e0 interne e dotti ghiandolari), nello strato corneo (lana, peli, capelli, corna), in cui costituiscono una fitta rete citoplasmatica, e formano i tonofilamenti, che ancorano i desmosomi al citoplasma.\nFilamenti di vimentina: si ritrovano nel tessuto connettivo in generale, sangue, osso, iride, alcune cellule della glia\nNeurofilamenti: tipici dei neuroni, molto abbondanti nell'assone, in cui sono presenti in fasci disposti in modo parallelo all'asse maggiore dell'assone. Insieme ai microtubuli hanno funzione di rinforzo.\nProteine associate.\nV'\u00e8 una serie di proteine associate ai filamenti intermedi che interconnettono i singoli filamenti, ne bloccano i terminali inibendo un'ulteriore polimerizzazione e interconnettono i filamenti con altre strutture citoscheletriche; vengono chiamate IFAP (\"Intermediate Filaments Associated Proteins\")."}
{"id": "472793", "revid": "110157", "url": "https://it.wikipedia.org/wiki?curid=472793", "title": "Aeschi", "text": "Aeschi (toponimo tedesco) \u00e8 un comune svizzero di 1\u00a0216 abitanti del Canton Soletta, nel distretto di Wasseramt. Il 1\u00ba gennaio 1994 ha inglobato il comune soppresso di Burg\u00e4schi (che era stato istituito nel 1830 per scorporo dallo stesso Aeschi) e il 1\u00ba gennaio 2012 quello di Steinhof."}
{"id": "472794", "revid": "339392", "url": "https://it.wikipedia.org/wiki?curid=472794", "title": "Reattanza induttiva", "text": ""}
{"id": "472795", "revid": "339392", "url": "https://it.wikipedia.org/wiki?curid=472795", "title": "Reattanza capaticiva", "text": ""}
{"id": "472797", "revid": "4327", "url": "https://it.wikipedia.org/wiki?curid=472797", "title": "Die beine von Dolores", "text": ""}
{"id": "472801", "revid": "2175", "url": "https://it.wikipedia.org/wiki?curid=472801", "title": "A Chump at Oxford", "text": ""}
{"id": "472802", "revid": "4327", "url": "https://it.wikipedia.org/wiki?curid=472802", "title": "No Greater Love", "text": ""}
{"id": "472803", "revid": "39224", "url": "https://it.wikipedia.org/wiki?curid=472803", "title": "Kr\u00f3tki film o mi\u0142o\u015bci", "text": ""}
{"id": "472804", "revid": "4327", "url": "https://it.wikipedia.org/wiki?curid=472804", "title": "Not Another Teen Movie", "text": ""}
{"id": "472806", "revid": "156341", "url": "https://it.wikipedia.org/wiki?curid=472806", "title": "Escape Me Never", "text": ""}
{"id": "472807", "revid": "4327", "url": "https://it.wikipedia.org/wiki?curid=472807", "title": "Death Line", "text": ""}
{"id": "472808", "revid": "156341", "url": "https://it.wikipedia.org/wiki?curid=472808", "title": "We're No Angels", "text": ""}
{"id": "472809", "revid": "4327", "url": "https://it.wikipedia.org/wiki?curid=472809", "title": "Nosferatu, eine Symphonie des Grauens", "text": ""}
{"id": "472810", "revid": "367445", "url": "https://it.wikipedia.org/wiki?curid=472810", "title": "Rete ad anello", "text": ""}
{"id": "472812", "revid": "1340213", "url": "https://it.wikipedia.org/wiki?curid=472812", "title": "I Dream Too Much", "text": ""}
{"id": "472813", "revid": "1226", "url": "https://it.wikipedia.org/wiki?curid=472813", "title": "Cristianesimo Celtico", "text": ""}
{"id": "472814", "revid": "106908", "url": "https://it.wikipedia.org/wiki?curid=472814", "title": "Nacht der Verwandlung", "text": ""}
{"id": "472815", "revid": "45891", "url": "https://it.wikipedia.org/wiki?curid=472815", "title": "Filamenti intermedi", "text": ""}
{"id": "472817", "revid": "78273", "url": "https://it.wikipedia.org/wiki?curid=472817", "title": "A Night in Heaven", "text": ""}
{"id": "472819", "revid": "1318658", "url": "https://it.wikipedia.org/wiki?curid=472819", "title": "Samuel Butler", "text": "Samuel Butler \u00e8 considerato dai critici un autore vittoriano iconoclasta. Tra le sue opere pi\u00f9 famose troviamo l'opera satirica \"Erewhon\" e il romanzo postumo \"The Way of All Flesh\" (\"Cos\u00ec muore la carne\"). \u00c8 anche noto per le sue analisi sulla ortodossia cristiana, per i suoi studi sulla teoria dell'evoluzione e dell'arte italiana e per i suoi scritti di storia e critica letteraria. Butler fu anche traduttore dell'\"Iliade\" e dell'\"Odissea\" di Omero.\nBiografia.\nSamuel Butler era il secondo dei quattro figli di Thomas Butler, canonico, e di Fanny Worsley. Il suo omonimo nonno era stato vescovo anglicano di Lichfield e Coventry, nonch\u00e9 pedagogista e bibliofilo. Destinato dal padre alla carriera nella chiesa Anglicana, come da lunga tradizione familiare, Samuel Butler frequent\u00f2 la Shrewsbury School e poi il St. John's College dell'Universit\u00e0 di Cambridge, dove si laure\u00f2 nel 1858.\nDopo la laurea, in attesa dell'ordinazione sacerdotale, visse tra il 1858 e il 1859 in una parrocchia popolare di Londra. L\u00ec, accortosi che il fatto di avere ricevuto il battesimo non provocava alcuna differenza nella morale e nel comportamento delle persone, inizi\u00f2 a mettere in dubbio la propria fede. Questa esperienza gli varr\u00e0 pi\u00f9 tardi da ispirazione per la sua opera \"The Fair Haven\", nella quale giunse a negare la risurrezione di Ges\u00f9.\nLa fitta corrispondenza che ebbe con suo padre su tale argomento non gli serv\u00ec a sciogliere i dubbi e aument\u00f2 la rabbia del genitore, al punto che, allo scopo di prendere il pi\u00f9 possibile le distanze dalla famiglia, Butler decise di emigrare in Nuova Zelanda. L'esperienza del suo arrivo e della sua vita da pastore e contadino a Mesopotamia Station fu da lui descritta nel libro \"A First Year in Canterbury Settlement\" (1863).\nRitornato in Inghilterra nel 1864, si stabil\u00ec a Londra, dove visse per tutto il resto della vita.\nNel 1872 pubblic\u00f2 in forma anonima il romanzo satirico \"Erewhon\", che ebbe un grande successo. Quando Butler rivel\u00f2 di esserne l'autore divenne perci\u00f2 un personaggio famoso.\n\"Erewhon\" rivel\u00f2 l'interesse dello scrittore nei confronti della teoria dell'evoluzione di Charles Darwin, bench\u00e9 Butler rivolgesse qualche critica sulla paternit\u00e0 dell'intuizione scientifica, visto che Butler attribuiva gran parte delle idee evoluzionistiche al nonno di Charles, Erasmus Darwin.\nIl seguito del romanzo, \"Erewhon Revisited\", ebbe minor fortuna. Questi anni furono caratterizzati da diverse difficolt\u00e0 economiche.\nLa morte del padre, avvenuta nel 1886, risolse i problemi finanziari dell'autore inglese per i sei anni successivi. In questo periodo Butler era solito trascorrere le vacanze estive in Italia, dove svolse studi approfonditi sui Sacri Monti alpini (oggi Patrimonio Mondiale dell'UNESCO). In tempi moderni la pi\u00f9 incisiva azione internazionale di promozione e di studio dei Sacri Monti si deve due sue volumi: \"Alps and Sanctuaries\", apparso nel 1881, ed \"Ex voto\", del 1888, che trattava degli affreschi di Gaudenzio Ferrari a Varallo Sesia. Piuttosto frequenti furono anche i viaggi che portarono Butler in Sicilia, in particolare nel territorio trapanese, stimolo per i suoi studi sull\"'Odissea\".\nButler scrisse anche altri libri, uno dei quali, il romanzo autobiografico \"Cos\u00ec muore la carne\" (\"The Way of All Flesh\"), fu dato alle stampe solo dopo la sua morte in quanto conteneva un forte attacco nei confronti dell'ipocrisia vittoriana.\nEbbe una relazione sentimentale con un avvocato, Charles Paine Pauli, figlio di un uomo d'affari tedesco, che aveva incontrato in Nuova Zelanda nel 1861. Al ritorno in Inghilterra, i due vissero per circa un anno a Clifford's Inn, poi Pauli si trasfer\u00ec al West End, in un appartamento di cui non volle rivelare l'ubicazione a Butler. Butler protesse e mantenne l'amico per trent'anni nonostante le proprie difficolt\u00e0 economiche. Quando per\u00f2 Pauli mor\u00ec, nel 1899, al funerale si incontrarono tre persone che l'avevano fino a quel momento finanziato e mantenuto, ciascuno all'insaputa dell'altro. Si apprese che Pauli aveva potuto cos\u00ec accumulare una fortuna e aveva ovviamente escluso Butler dal proprio testamento.\nRisulta che Butler intrattenne almeno altre due intense relazioni affettive: la prima con quello che sarebbe poi stato il suo biografo, Henry Festing Jones; la seconda con lo svizzero Hans Faesch, poi morto prematuramente. Per quest'ultimo Butler scrisse un componimento poetico, \"In Memoriam\", che poi rigett\u00f2 al tempo del processo per sodomia di cui fu vittima Oscar Wilde, nel timore di essere colpito da un'accusa simile. Pare che sia Butler sia Festing Jones portassero una ciocca dei capelli del giovane racchiusa in un medaglione.\nButler ebbe anche una profonda relazione, senza dubbio platonica, con Eliza Mary Ann Savage (1836-1885): un'intensa amicizia basata su una profonda intesa intellettuale, sicch\u00e9 la morte improvvisa della donna, avvenuta nel 1885, sconvolse nell'intimo lo scrittore.\nIl temperamento di Butler era assai versatile: la sua attivit\u00e0 di romanziere si intrecciava con interessi molto vari, dalla musica, alla pittura, dalla biologia allo studio dell'epigrafia e dell'epica classica. In ogni ambito si muoveva con la sicurezza del dilettante appassionato, che non lasciava nulla allo slancio superficiale, ma approfondiva e studiava direttamente dalle fonti. Ammirava H\u00e4ndel e lo imitava nelle sue composizioni musicali. Nel 1888, insieme a a Henry Festing Jones, compose anche un oratorio, intitolato \"Narcissus\".\nStoria e critica letteraria.\nButler svilupp\u00f2 una teoria secondo la quale l'\"Odissea\" non sarebbe stata scritta da Omero ma opera, in realt\u00e0, di una giovane donna siciliana, e i paesaggi descritti nel poema sarebbero quelli della Sicilia e delle isole vicine (teoria dell'origine siciliana dell'Odissea). Tale teoria \u00e8 formulata nel libro \"L'autrice dell'Odissea\" (1897) nonch\u00e9 nella traduzione e nelle note a pi\u00e8 di pagina della sua traduzione in prosa dell\"'Odissea\". Robert Graves elabor\u00f2 tale ipotesi nel romanzo \"Homer's Daughter\". \nButler tradusse anche l\"'Iliade\". Tra le altre sue opere vi \u00e8 \"Shakespeare's Sonnets Reconsidered\" (1899) in cui viene esposta la teoria secondo cui i \"Sonetti\" di William Shakespeare, se disposti in un certo ordine, narrino, in realt\u00e0, una storia di amore omosessuale.\nLo scrittore inglese Aldous Huxley ammise apertamente di essersi ispirato a \"Erewhon\" per il suo romanzo \"Il mondo nuovo\".\nOpere.\nIntorno al 1920 Jonathan Cape pubblic\u00f2 tutte le opere di Butler in venti volumi (\"The Shrewsbury Edition of the Works of Samuel Butler\"): dell'opera omnia stamp\u00f2 solo 750 copie, divenute pressoch\u00e9 introvabili.\nScrisse anche un diario di viaggio, \"Alps and Sanctuaries of Piedmont and the Canton Ticino\", pubblicato per la prima volta nel 1881..\nIl libro \u00e8 stato tradotto in italiano da Pier Francesco Gasparetto, ed \u00e8 stato pubblicato a cura del Centro di Documentazione dei Sacri Monti europei, in occasione dell'iscrizione da parte dell'UNESCO del sito denominato Sacri Monti del Piemonte e della Lombardia nella Lista del Patrimonio dell'Umanit\u00e0 (Parigi 2003).\nA Butler si deve la pi\u00f9 incisiva azione internazionale di promozione e studio dei Sacri Monti.\nNel 1897 a conforto della teoria elaborata sull'Origine siciliana dell'Odissea, pubblica \"L'autrice dell'Odissea\" (\"The Authoress of the Odyssey\") che, in traduzione italiana, \u00e8 stata ristampata nel 1998 per le Edizioni dell'Altana (con una prefazione di Dario Sabbatucci e in appendice lo scritto \"Viaggio in Sicilia sulle orme di Butler\" di Festing Jones), e nel 2013 da Robin edizioni con traduzione di Giuseppe Barrabini. \nInoltre, il Progetto Gutenberg ha reso disponibili le traduzioni di Butler dell'\"Odissea\" e dell\"'Iliade\".\nBiografie.\nL'amico e compagno Henry Festing Jones scrisse una biografia di Butler in due volumi, intitolata \"Samuel Butler, Author of Erewhon (1835-1902): A Memoir\", che fu pubblicata nel 1919. "}
{"id": "472821", "revid": "4327", "url": "https://it.wikipedia.org/wiki?curid=472821", "title": "Below the Sea", "text": ""}
{"id": "472822", "revid": "640277", "url": "https://it.wikipedia.org/wiki?curid=472822", "title": "Titano nella fantascienza", "text": "Titano, principale satellite naturale del pianeta Saturno, costituisce lo scenario di diverse opere letterarie, prevalentemente di fantascienza. Poich\u00e9 \u00e8 l'unica luna del sistema solare ad avere un'atmosfera densa, ed essendo ricco di composti organici, \u00e8 ancora oggi una delle ambientazioni preferite nella fantascienza.\nLetteratura.\nLa prima apparizione di Titano nella narrativa risale al 1935, con il racconto breve \"Flight on Titan\" dello scrittore statunitense Stanley G. Weinbaum (ripubblicato anche come \"A Man, A Maid, and Saturn's Temptation\"). \"Sojarr of Titan\", di Manly Wade Wellman, pubblicato nel marzo 1941 nella rivista \"Startling Stories\", \u00e8 invece una delle molte storie fantastico-avventurose in stile \"planetary romance\" scritte nel solco di Edgar Rice Burroughs.\nTitano riappare negli anni cinquanta del Novecento come base madre degli alieni parassiti che cercano di conquistare la Terra nel romanzo \"Il terrore dalla sesta luna\" di Robert A. Heinlein (\"The Puppet Masters\", 1951).\nIl racconto \"Cuore di mamma\" (\"Motehercare\"), facente parte del ciclo dei Robot di Isaac Asimov, vede un robot impiegato in un avamposto terrestre su Titano il quale impazzisce improvvisamente e assembla un nuovo automa rivendicandone la \"maternit\u00e0\".\nIl racconto \"Gli anelli di Saturno\" (\"Saturn Rising\", 1961-62) di Arthur C. Clarke, ha per protagonista un magnate proprietario di una catena mondiale di hotel di lusso, innamorato sin da bambino del pianeta Saturno. Il racconto termina all'interno di un albergo sito su Titano, la cui sala panoramica mostra il pianeta principale sorgere.\nLa fine de \"Le sirene di Titano\" (\"The Sirens of Titan\", 1959), di Kurt Vonnegut, si svolge appunto sulla luna maggiore di Saturno, dove \u00e8 naufragato un abitante di Tralfamadore in attesa che gli venga consegnato un pezzo di ricambio dell'astronave.\nNel romanzo post apocalittico \"I giocatori di Titano\" (\"The Game-Players of Titan\") del 1963, Philip K. Dick racconta le vicende di Pete Garden, un visionario con tendenze suicide che si rende protagonista di una partita a Bluff (un particolare gioco presentato nel racconto stesso) contro avversari di origine titaniana. Negli stessi anni Titano compare nella serie fantascientifica tedesca \"Perry Rhodan\", come sede di una prigione e di avanzate strutture mediche.\nNel 1976 il satellite saturniano \u00e8 citato nel romanzo \"Terra Imperiale\" (\"Imperial Earth\") di Arthur C. Clarke; \u00e8 sede di una colonia umana popolata da oltre 250\u00a0000 persone e gioca un ruolo importante nell'economia dell'intero sistema solare, giacch\u00e9 l'idrogeno necessario a supportare il viaggio interplanetario \u00e8 prelevato dall'atmosfera di Titano.\nIn \"Occhi d'ambra\" (1977), di Joan D. Vinge, Titano \u00e8 abitato da esseri intelligenti, anche se arretrati tecnologicamente. Attraverso una sonda che i titaniani credono un demone i terrestri fanno conoscenza con una banda di criminali della luna di Saturno.\nJohn Varley con \"Titano\" (\"Titan\", 1979) ha dato vita a una trilogia di romanzi in cui una spedizione per l'esplorazione delle lune di Saturno viene catturata da un habitat spaziale (un Toro di Stanford) che si rivela essere un gigantesco organismo superintelligente.\nNel 1986, Titano \u00e8 l'ambientazione dei capitoli d'apertura del romanzo \"Il pianeta del silenzio\", di Stanis\u0142aw Lem; uno dei protagonisti dell'opera viene ritrovato congelato sulla superficie da diverse centinaia d'anni.\nPi\u00f9 recentemente, Titano \u00e8 la destinazione di un viaggio interplanetario degli ultimi esseri umani sopravvissuti all'impatto della Terra con un asteroide, nel romanzo \"Titan\" di Stephen Baxter (1997).\nNel romanzo di Allen Steele \"L'ultimo giorno di William Tucker\" (1997), una forma di vita microscopica di Titano, esposta all'atmosfera terrestre delle basi, muta in un virus che attacca il sistema nervoso centrale inducendo follia omicida.\nFumetto.\nIl satellite ricorre nella fumettistica per la presenza di atmosfera ed il suggestivo paesaggio ipotetico innevato con Saturno a dominare il cielo."}
{"id": "472823", "revid": "1318658", "url": "https://it.wikipedia.org/wiki?curid=472823", "title": "Home of the Brave", "text": ""}
{"id": "472826", "revid": "4327", "url": "https://it.wikipedia.org/wiki?curid=472826", "title": "Old Boyfriends", "text": ""}
{"id": "472828", "revid": "4327", "url": "https://it.wikipedia.org/wiki?curid=472828", "title": "Dincolo de pod", "text": ""}
{"id": "472831", "revid": "8596", "url": "https://it.wikipedia.org/wiki?curid=472831", "title": "Crossing the Bridge (film 1992)", "text": ""}
{"id": "472833", "revid": "14691", "url": "https://it.wikipedia.org/wiki?curid=472833", "title": "Fault tolerance", "text": ""}
{"id": "472835", "revid": "4327", "url": "https://it.wikipedia.org/wiki?curid=472835", "title": "Flor de mayo", "text": ""}
{"id": "472836", "revid": "79227", "url": "https://it.wikipedia.org/wiki?curid=472836", "title": "Stadio Pietro Fortunati", "text": "Lo stadio Pietro Fortunati \u00e8 un impianto calcistico ubicato nella citt\u00e0 italiana di Pavia.\nPrincipale stadio della citt\u00e0, dal 2020, dopo esserlo stato dalla sua inaugurazione fino al 2019, \u00e8 sede abituale delle partite interne del , principale club calcistico locale, che ne ha avuto inoltre in appalto la gestione su licenza dell'amministrazione comunale cittadina, proprietaria della struttura.\nStoria.\nLo stadio, intitolato nel 1991 alla memoria di Pietro Fortunati, presidente del tra gli anni 1930 e 1940, venne costruito tra il 1928 e il 1929 in via Alzaia accanto al poligono di tiro, allo scopo di sostituire il preesistente Stadium Pavese nella localit\u00e0 di San Giuseppe. L'inaugurazione ufficiale venne celebrata domenica 17 novembre 1929 con la disputa di una partita tra Pavia e , vinto dagli ospiti lariani per 3-1.\nOriginariamente dotato di una singola tribuna coperta sul lato occidentale, venne progressivamente ampliato: col passare dei decenni furono aggiunti spalti su tutti e quattro i lati del campo da gioco, consentendo di incrementare la capienza fino a circa 6000 spettatori.\nLa progressiva introduzione di normative sulla sicurezza degli stadi in Italia, tra la fine del XX e l'inizio del XXI secolo, ha successivamente limitato la capienza totale dell'impianto, che all'inizio del terzo millennio si \u00e8 attestata prima a 4999, poi a 3999 posti a sedere.\nSempre nel terzo millennio l'impianto ha iniziato a palesare obsolescenza e limiti strutturali: nel 2013 l'Osservatorio nazionale sulle manifestazioni sportive giudic\u00f2 eccessivamente ridotta la distanza tra gli accessi ai distinti-tribuna est e alla curva sud (fino ad allora riservata agli ospiti), disponendo la chiusura del settore opposto alla tribuna principale. Esso pot\u00e9 essere riaperto nel 2015 a seguito della costruzione di un'alta rete metallica tra i due ingressi e l'inversione della destinazione d'uso delle due curve: i tifosi pavesi furono posizionati a sud, mentre la tribuna nord venne adibita a settore ospiti.\nOltre a ci\u00f2, un altro problema che affligge il Fortunati \u00e8 la capienza ridotta, tale da rendere l'impianto non omologabile secondo i regolamenti vigenti in Serie A e Serie B: qualora il Pavia ottenesse una promozione in tali categorie, sarebbe inevitabilmente obbligato ad impiegare un altro campo. Pi\u00f9 in generale, tale limite strutturale rende problematica la gestione delle partite ad alto afflusso di pubblico: a titolo d'esempio, nel corso del campionato di Serie C1 2005-2006 la partita Pavia- venne rinviata di oltre un mese su disposizione prefettizia (a cui fecero seguito alcuni ricorsi in sede di giustizia amministrativa) e successivamente fu disposto che dovesse giocarsi a porte chiuse, per timore che l'impianto di via Alzaia non potesse accogliere in sicurezza un pubblico numeroso come quello genoano, in quanto i tifosi liguri avevano richiesto oltre 2000 biglietti, mentre nel settore ospiti pavese erano disponibili solo 1000 posti. Solo un ulteriore ricorso permise che la partita potesse regolarmente giocarsi a porte aperte.\nA partire dal 10 luglio 2019 il comune di Pavia ha vietato l'utilizzo dello stadio alla societ\u00e0 in virt\u00f9 dello stato di obsolescenza ormai critica in cui esso si trovava, con l'impossibilit\u00e0 di effettuare lavori di restauro a causa del mancato pagamento dei debiti contratti dalla societ\u00e0 negli anni precedenti e costringendo la squadra azzurra a giocare le partite casalinghe sul neutro di Trezzano sul Naviglio. Dalla successiva stagione di Eccellenza, il Pavia \u00e8 tornato a giocare nello stadio di via Alzaia, dopo aver sbloccato una lunga trattativa tra la propriet\u00e0 del sodalizio e l'amministrazione comunale circa le controversie legate a precedenti vertenze economiche.\nStruttura.\nL'impianto presenta una conformazione strutturale cosiddetta \"all'inglese\": essendo privo di infrastrutture per sport diversi dal calcio (quali velodromo o pista di atletica leggera), ha gli spalti direttamente a ridosso del terreno di gioco. Essi sono capaci di 3999 posti a sedere, suddivisi in quattro settori indipendenti, tutti integralmente dotati di copertura:\nCome gi\u00e0 accennato, tra il 2002 e il 2014 la destinazione d'uso delle due curve nord e sud era opposta rispetto a quella attuale.\nTutte le gradinate sono rialzate di qualche metro rispetto al livello del suolo, al fine di garantire a tutti gli spettatori la migliore visibilit\u00e0 del campo.\nIncontri di selezioni nazionali.\nIl 5 settembre 2003 lo stadio Fortunati ha ospitato l'amichevole tra le selezioni Under-21 di Italia e Galles, vinta per 8-1 dagli azzurri."}
{"id": "472837", "revid": "767487", "url": "https://it.wikipedia.org/wiki?curid=472837", "title": "Heinrichswil-Winistorf", "text": "Heinrichswil-Winistorf (toponimo tedesco) \u00e8 stato un comune svizzero di 535 abitanti del Canton Soletta, nel distretto di Wasseramt. Istituito il 1\u00ba gennaio 1993 con la fusione dei comuni soppressi di Heinrichswil e Winistorf, il 1\u00ba gennaio 2013 \u00e8 stato accorpato all'altro comune soppresso di Hersiwil per formare il nuovo comune di Drei H\u00f6fe."}
{"id": "472839", "revid": "4327", "url": "https://it.wikipedia.org/wiki?curid=472839", "title": "Extremities", "text": ""}
{"id": "472841", "revid": "4327", "url": "https://it.wikipedia.org/wiki?curid=472841", "title": "Shadows and Fog", "text": ""}
{"id": "472842", "revid": "110157", "url": "https://it.wikipedia.org/wiki?curid=472842", "title": "Heinrichswil", "text": "Heinrichswil (toponimo tedesco) \u00e8 una frazione del comune svizzero di Drei H\u00f6fe, nel Canton Soletta (distretto di Wasseramt).\nStoria.\nGi\u00e0 comune autonomo istituito nel 1854 con la divisione del comune soppresso di Heinrichswil-Hersiwil-Winistorf, il 1\u00ba gennaio 1993 \u00e8 stato accorpato all'altro comune soppresso di Winistorf per formare il nuovo comune di Heinrichswil-Winistorf, a sua volta soppresso il 31 dicembre 2012 e aggregato dal 1\u00ba gennaio 2013 all'altro comune soppresso di Hersiwil per formare il nuovo comune di Drei H\u00f6fe."}
{"id": "472843", "revid": "4327", "url": "https://it.wikipedia.org/wiki?curid=472843", "title": "Once Were Warriors", "text": ""}
{"id": "472844", "revid": "4327", "url": "https://it.wikipedia.org/wiki?curid=472844", "title": "Golven", "text": ""}
{"id": "472845", "revid": "767487", "url": "https://it.wikipedia.org/wiki?curid=472845", "title": "Winistorf", "text": "Winistorf (toponimo tedesco) \u00e8 una frazione del comune svizzero di Drei H\u00f6fe, nel Canton Soletta (distretto di Wasseramt).\nStoria.\nGi\u00e0 comune autonomo istituito nel 1854 con la divisione del comune soppresso di Heinrichswil-Hersiwil-Winistorf, il 1\u00ba gennaio 1993 \u00e8 stato accorpato all'altro comune soppresso di Heinrichswil per formare il nuovo comune di Heinrichswil-Winistorf, a sua volta soppresso il 31 dicembre 2012 e aggregato dal 1\u00ba gennaio 2013 all'altro comune soppresso di Hersiwil per formare il nuovo comune di Drei H\u00f6fe."}
{"id": "472847", "revid": "4327", "url": "https://it.wikipedia.org/wiki?curid=472847", "title": "Cleopatra Jones and the Casino of Gold", "text": ""}
{"id": "472848", "revid": "4327", "url": "https://it.wikipedia.org/wiki?curid=472848", "title": "Operation Petticoat", "text": ""}
{"id": "472850", "revid": "339392", "url": "https://it.wikipedia.org/wiki?curid=472850", "title": "Orph\u00e9e", "text": ""}
{"id": "472852", "revid": "4327", "url": "https://it.wikipedia.org/wiki?curid=472852", "title": "Proud Flesh", "text": ""}
{"id": "472853", "revid": "212348", "url": "https://it.wikipedia.org/wiki?curid=472853", "title": "Pride and Prejudice", "text": ""}
{"id": "472854", "revid": "400694", "url": "https://it.wikipedia.org/wiki?curid=472854", "title": "Paths of Glory", "text": ""}
{"id": "472856", "revid": "2149408", "url": "https://it.wikipedia.org/wiki?curid=472856", "title": "Gold", "text": ""}
{"id": "472857", "revid": "4327", "url": "https://it.wikipedia.org/wiki?curid=472857", "title": "A Prize of Gold", "text": ""}
{"id": "472858", "revid": "4327", "url": "https://it.wikipedia.org/wiki?curid=472858", "title": "Stadt Anatol", "text": ""}
{"id": "472859", "revid": "1318658", "url": "https://it.wikipedia.org/wiki?curid=472859", "title": "The Gaunt Stranger", "text": ""}
{"id": "472860", "revid": "712828", "url": "https://it.wikipedia.org/wiki?curid=472860", "title": "Taipai", "text": ""}
{"id": "472862", "revid": "297031", "url": "https://it.wikipedia.org/wiki?curid=472862", "title": "155 Scylla", "text": "Scilla (155 Scylla) \u00e8 un asteroide discretamente massiccio, di colore scuro, che orbita nella parte esterna della fascia principale del sistema solare.\nScylla fu scoperto l'8 novembre 1875 dall'astronomo austriaco Johann Palisa dall'Osservatorio della marina austriaca di Pola (in Istria, attualmente in Croazia), di cui fu direttore dal 1872 al 1880, grazie a un telescopio rifrattore da 6 pollici. Fu battezzato cos\u00ec in onore di Scilla, mostro della mitologia greca."}
{"id": "472863", "revid": "4327", "url": "https://it.wikipedia.org/wiki?curid=472863", "title": "El pico", "text": ""}
{"id": "472865", "revid": "1318658", "url": "https://it.wikipedia.org/wiki?curid=472865", "title": "Sorrell and Son", "text": ""}
{"id": "472866", "revid": "4327", "url": "https://it.wikipedia.org/wiki?curid=472866", "title": "Wild in the Country", "text": ""}
{"id": "472868", "revid": "4327", "url": "https://it.wikipedia.org/wiki?curid=472868", "title": "Hard Country", "text": ""}
{"id": "472869", "revid": "486946", "url": "https://it.wikipedia.org/wiki?curid=472869", "title": "Blade af Satans Bog", "text": ""}
{"id": "472871", "revid": "83533420", "url": "https://it.wikipedia.org/wiki?curid=472871", "title": "A Bedtime Story", "text": ""}
{"id": "472872", "revid": "4327", "url": "https://it.wikipedia.org/wiki?curid=472872", "title": "Hurra, ich bin Papa!", "text": ""}
{"id": "472873", "revid": "1318658", "url": "https://it.wikipedia.org/wiki?curid=472873", "title": "Daddy Long Legs", "text": "Daddy Long Legs, Daddy-Long-Legs o Daddy Longlegs possono riferirsi a:"}
{"id": "472875", "revid": "4327", "url": "https://it.wikipedia.org/wiki?curid=472875", "title": "Hable con ella", "text": ""}
{"id": "472876", "revid": "2175", "url": "https://it.wikipedia.org/wiki?curid=472876", "title": "The Password Is Courage", "text": ""}
{"id": "472877", "revid": "599013", "url": "https://it.wikipedia.org/wiki?curid=472877", "title": "The Wild Party", "text": ""}
{"id": "472878", "revid": "858648", "url": "https://it.wikipedia.org/wiki?curid=472878", "title": "Beach Balls", "text": ""}
{"id": "472879", "revid": "4327", "url": "https://it.wikipedia.org/wiki?curid=472879", "title": "Passage from Hong Kong", "text": ""}
{"id": "472880", "revid": "4327", "url": "https://it.wikipedia.org/wiki?curid=472880", "title": "Ferry to Hong Kong", "text": ""}
{"id": "472881", "revid": "1494169", "url": "https://it.wikipedia.org/wiki?curid=472881", "title": "Night Passage", "text": ""}
{"id": "472882", "revid": "2175", "url": "https://it.wikipedia.org/wiki?curid=472882", "title": "The Heavenly Kid", "text": ""}
{"id": "472883", "revid": "4327", "url": "https://it.wikipedia.org/wiki?curid=472883", "title": "En passion", "text": ""}
{"id": "472884", "revid": "4327", "url": "https://it.wikipedia.org/wiki?curid=472884", "title": "Take One False Step", "text": ""}
{"id": "472885", "revid": "1318658", "url": "https://it.wikipedia.org/wiki?curid=472885", "title": "Deadfall", "text": ""}
{"id": "472886", "revid": "88740", "url": "https://it.wikipedia.org/wiki?curid=472886", "title": "Patton", "text": ""}
{"id": "472887", "revid": "4327", "url": "https://it.wikipedia.org/wiki?curid=472887", "title": "The Navigators", "text": ""}
{"id": "472888", "revid": "344503", "url": "https://it.wikipedia.org/wiki?curid=472888", "title": "Native Son", "text": ""}
{"id": "472890", "revid": "4327", "url": "https://it.wikipedia.org/wiki?curid=472890", "title": "Hilda Crane", "text": ""}
{"id": "472891", "revid": "599013", "url": "https://it.wikipedia.org/wiki?curid=472891", "title": "Frankie and Johnny", "text": ""}
{"id": "472893", "revid": "2175", "url": "https://it.wikipedia.org/wiki?curid=472893", "title": "Fear and Desire", "text": ""}
{"id": "472894", "revid": "1762097", "url": "https://it.wikipedia.org/wiki?curid=472894", "title": "Stage Fright", "text": ""}
{"id": "472895", "revid": "380654", "url": "https://it.wikipedia.org/wiki?curid=472895", "title": "Payback", "text": ""}
{"id": "472896", "revid": "339392", "url": "https://it.wikipedia.org/wiki?curid=472896", "title": "The dark Past", "text": ""}
{"id": "472897", "revid": "4327", "url": "https://it.wikipedia.org/wiki?curid=472897", "title": "Sinners in the Sun", "text": ""}
{"id": "472898", "revid": "599013", "url": "https://it.wikipedia.org/wiki?curid=472898", "title": "Peg o' My Heart", "text": ""}
{"id": "472900", "revid": "2175", "url": "https://it.wikipedia.org/wiki?curid=472900", "title": "The Fugitive Kind", "text": ""}
{"id": "472901", "revid": "183666", "url": "https://it.wikipedia.org/wiki?curid=472901", "title": "Monanieba", "text": ""}
{"id": "472903", "revid": "122360495", "url": "https://it.wikipedia.org/wiki?curid=472903", "title": "For Whom the Bell Tolls", "text": "For Whom the Bell Tolls (\"per chi suona la campana\" in lingua inglese), espressione tratta da \"Devotions upon Emergent Occasions\" di John Donne del 1624, ripresa nel 1940 nel titolo del romanzo omonimo di Ernest Hemingway, ha rappresentato un punto fermo per vari artisti vissuti tra XX e XXI secolo."}
{"id": "472904", "revid": "991694", "url": "https://it.wikipedia.org/wiki?curid=472904", "title": "Making a Living", "text": ""}
{"id": "472905", "revid": "1318658", "url": "https://it.wikipedia.org/wiki?curid=472905", "title": "The Great White Hope", "text": ""}
{"id": "472906", "revid": "4327", "url": "https://it.wikipedia.org/wiki?curid=472906", "title": "Kiss the Blood Off My Hands", "text": ""}
{"id": "472907", "revid": "740722", "url": "https://it.wikipedia.org/wiki?curid=472907", "title": "Blind Spot", "text": ""}
{"id": "472908", "revid": "11959", "url": "https://it.wikipedia.org/wiki?curid=472908", "title": "Muhammad Hasanayn Haykal", "text": ""}
{"id": "472909", "revid": "400518", "url": "https://it.wikipedia.org/wiki?curid=472909", "title": "The Karate Kid", "text": ""}
{"id": "472910", "revid": "2175", "url": "https://it.wikipedia.org/wiki?curid=472910", "title": "The Parallax View", "text": ""}
{"id": "472911", "revid": "2175", "url": "https://it.wikipedia.org/wiki?curid=472911", "title": "The Story of Temple Drake", "text": ""}
{"id": "472912", "revid": "4327", "url": "https://it.wikipedia.org/wiki?curid=472912", "title": "La danseuse rouge", "text": ""}
{"id": "472913", "revid": "4327", "url": "https://it.wikipedia.org/wiki?curid=472913", "title": "This Woman Is Dangerous", "text": ""}
{"id": "472914", "revid": "4327", "url": "https://it.wikipedia.org/wiki?curid=472914", "title": "Shopworn", "text": ""}
{"id": "472915", "revid": "4327", "url": "https://it.wikipedia.org/wiki?curid=472915", "title": "Les dames du Bois de Boulogne", "text": ""}
{"id": "472916", "revid": "4327", "url": "https://it.wikipedia.org/wiki?curid=472916", "title": "Legal Eagles", "text": ""}
{"id": "472917", "revid": "158913", "url": "https://it.wikipedia.org/wiki?curid=472917", "title": "Peter pan", "text": ""}
{"id": "472918", "revid": "4327", "url": "https://it.wikipedia.org/wiki?curid=472918", "title": "The Philadelphia Experiment", "text": ""}
{"id": "472920", "revid": "1318658", "url": "https://it.wikipedia.org/wiki?curid=472920", "title": "The Little Rascals", "text": ""}
{"id": "472921", "revid": "1305772", "url": "https://it.wikipedia.org/wiki?curid=472921", "title": "Little Women", "text": ""}
{"id": "472922", "revid": "4327", "url": "https://it.wikipedia.org/wiki?curid=472922", "title": "Sag-haye velgrad", "text": ""}
{"id": "472923", "revid": "827882", "url": "https://it.wikipedia.org/wiki?curid=472923", "title": "Picnic at Hanging Rock", "text": ""}
{"id": "472924", "revid": "110157", "url": "https://it.wikipedia.org/wiki?curid=472924", "title": "Hellsau", "text": "Hellsau (toponimo tedesco) \u00e8 un comune svizzero di 209 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "472925", "revid": "71433", "url": "https://it.wikipedia.org/wiki?curid=472925", "title": "Home Before Dark", "text": ""}
{"id": "472926", "revid": "30610", "url": "https://it.wikipedia.org/wiki?curid=472926", "title": "Benny Hinn", "text": "Appartiene alla corrente carismatico-pentecostale.\nBiografia.\n\u00c8 autore e conduttore della trasmissione televisiva \"This is your day\", in onda dal 1990 su diversi canali monotematici religiosi negli Stati Uniti, quali la Trinity Broadcasting Network e la Daystar Television Network. Il programma viene doppiato e replicato in circa 200 Stati del mondo e in tutta Europa \u00e8 visibile sulla Televisione Cristiana in Italia, un canale in chiaro presente sul satellite Hotbird e ritrasmesso in digitale terrestre in Lombardia, Piemonte e Lazio. Alcune puntate di \"This is your day\" mostrano le \"Holy Spirit Miracle Crusades\", ovvero le riunioni evangelistiche che Hinn organizza in tutto il mondo all'interno di grandi strutture come arene o stadi. A partire dal 2001, gli eventi si sono tenuti anche a Milano, Roma e Palermo. Inoltre, Hinn \u00e8 autore di saggi di carattere religioso, tra cui \"Buon giorno, Spirito Santo\" (titolo originale: \"Good Morning, Holy Spirit\").\nNato in Israele, \u00e8 cresciuto nella Chiesa ortodossa. All'et\u00e0 di sedici anni si trasferisce con la famiglia in Canada, dove abbraccia il pentecostalismo e prende la decisione di diventare pastore per le Assemblee di Dio Americane. Si \u00e8 risposato con Suzanne Harthern (nel 2010 aveva divorziato da Suzanne). Attualmente risiede in Costa Mesa, nella contea di Orange in California, vicino agli studi di \"This is your day\". La sede della \"World Healing Center Church\", da lui fondata in Orlando (Florida) nel 1983, \u00e8 a Grapevine in Texas.\nNel 2012 ha creato la scuola telematica \"Master Hebrew\" per facilitare l'apprendimento dell'ebraico biblico e dell'ebraico moderno. La dottrina di Hinn trae origine sia dal movimento \"Word of Faith\" (talvolta abbreviato in \"Faith\"), conosciuto in Italia come \"Movimento della Fede\" o \"Parola della Fede\", sia dal predicatore pentecostale Kenneth Hagin. Tuttavia, non tutti i principi coincidono con quelli del \"Word of Faith\" o di Hagin.\nRapporti con il Cattolicesimo.\nBenny Hinn si \u00e8 reso protagonista di alcune iniziative in collaborazione con la Chiesa cattolica romana. Nel 1998 si \u00e8 recato in pellegrinaggio davanti alla Sindone in occasione dell'ostensione torinese, annunciando la sua partecipazione alla raccolta di fondi per il restauro della cappella del Guarini dopo l'incendio. Nell'estate del 2010 ha dichiarato di essere divenuto \"Patrono delle arti\" dei Musei Vaticani. Inoltre, ha intrattenuto rapporti con varie personalit\u00e0 della Chiesa cattolica, tra cui Papa Giovanni Paolo II. Padre Raniero Cantalamessa, Predicatore della Casa Pontificia, afferma di avere visto \"folle di cattolici\" partecipare ad una riunione di preghiera organizzata da Hinn in Italia.\nCritiche.\nAlcune chiese evangeliche, rappresentate dall'AEI, hanno preso le distanze sia dalla raccolta fondi per il restauro della cappella del Guarini sia dalle riunioni di preghiera. Altre critiche vertono sulle profezie che Hinn ha fatto per gli anni novanta e che non si sono avverate, come ad esempio che Dio avrebbe distrutto la comunit\u00e0 omosessuale nel 1995 o la morte di Fidel Castro, l'elezione della prima donna come Presidente degli Stati Uniti d'America, un terremoto che avrebbe distrutto la \"East Coast\" ed altre ancora."}
{"id": "472927", "revid": "1494169", "url": "https://it.wikipedia.org/wiki?curid=472927", "title": "Regen", "text": "Il termine Regen \u00e8 usato in diversi contesti:"}
{"id": "472928", "revid": "4327", "url": "https://it.wikipedia.org/wiki?curid=472928", "title": "Miss Sadie Thompson", "text": ""}
{"id": "472929", "revid": "2175", "url": "https://it.wikipedia.org/wiki?curid=472929", "title": "Raining Stones", "text": ""}
{"id": "472930", "revid": "4327", "url": "https://it.wikipedia.org/wiki?curid=472930", "title": "Forces of Nature", "text": ""}
{"id": "472931", "revid": "2175", "url": "https://it.wikipedia.org/wiki?curid=472931", "title": "The Birdcage", "text": ""}
{"id": "472933", "revid": "33689", "url": "https://it.wikipedia.org/wiki?curid=472933", "title": "Total Eclipse", "text": ""}
{"id": "472935", "revid": "212348", "url": "https://it.wikipedia.org/wiki?curid=472935", "title": "Cops", "text": ""}
{"id": "472936", "revid": "4327", "url": "https://it.wikipedia.org/wiki?curid=472936", "title": "She Was a Lady", "text": ""}
{"id": "472937", "revid": "4327", "url": "https://it.wikipedia.org/wiki?curid=472937", "title": "Private Resort", "text": ""}
{"id": "472938", "revid": "4327", "url": "https://it.wikipedia.org/wiki?curid=472938", "title": "Powaqqatsi - Life in trasformation", "text": ""}
{"id": "472939", "revid": "4327", "url": "https://it.wikipedia.org/wiki?curid=472939", "title": "La b\u00fbche", "text": ""}
{"id": "472941", "revid": "1318658", "url": "https://it.wikipedia.org/wiki?curid=472941", "title": "Land of the Free", "text": "Land of the Free (\"terra dei liberi\" in lingua inglese) pu\u00f2 riferirsi a:"}
{"id": "472942", "revid": "599013", "url": "https://it.wikipedia.org/wiki?curid=472942", "title": "The High and the Mighty", "text": ""}
{"id": "472943", "revid": "2175", "url": "https://it.wikipedia.org/wiki?curid=472943", "title": "The October Man", "text": ""}
{"id": "472944", "revid": "4327", "url": "https://it.wikipedia.org/wiki?curid=472944", "title": "Fear Strikes Out", "text": ""}
{"id": "472945", "revid": "4327", "url": "https://it.wikipedia.org/wiki?curid=472945", "title": "First Offenders", "text": ""}
{"id": "472947", "revid": "2175", "url": "https://it.wikipedia.org/wiki?curid=472947", "title": "The Wedding Singer", "text": ""}
{"id": "472951", "revid": "110157", "url": "https://it.wikipedia.org/wiki?curid=472951", "title": "H\u00f6chstetten", "text": "H\u00f6chstetten (toponimo tedesco) \u00e8 un comune svizzero di 278 abitanti del Canton Berna, nella regione dell'Emmental-Alta Argovia (circondario dell'Emmental).\nGeografia fisica.\nH\u00f6chstetten ha una superficie di 2,6\u00a0km\u00b2: .\nStoria.\nH\u00f6chstetten \u00e8 menzionato per la prima volta nel 1360 come \"H\u00f6nstetten\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa maggior parte della popolazione parla il tedesco .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "472955", "revid": "1226", "url": "https://it.wikipedia.org/wiki?curid=472955", "title": "Geologia Urbana", "text": ""}
{"id": "472956", "revid": "1558394", "url": "https://it.wikipedia.org/wiki?curid=472956", "title": "Recherswil", "text": "Recherswil (toponimo tedesco) \u00e8 un comune svizzero di 2\u00a0009 abitanti del Canton Soletta, nel distretto di Wasseramt.\nGeografia fisica.\nSituato nella pianura tra il fiume Emme e il fiume Oesch."}
{"id": "472958", "revid": "339392", "url": "https://it.wikipedia.org/wiki?curid=472958", "title": "Patriarcato di Constantinopoli", "text": ""}
{"id": "472962", "revid": "798140", "url": "https://it.wikipedia.org/wiki?curid=472962", "title": "Streghe della Notte", "text": "Streghe della Notte fu il soprannome col quale vennero definite le donne pilota del 588\u00ba Reggimento bombardamento notturno (in russo \"No\u010dnye Ved'my\", in cirillico: \"\u041d\u043e\u0447\u043d\u044b\u0435 \u0412\u0435\u0434\u044c\u043c\u044b\") dal tedesco \"Nachthexen\" datogli dagli avversari. Fu un reggimento d'aviazione sovietico della seconda guerra mondiale, successivamente ribattezzato col titolo di 46\u00ba Reggimento guardie di Taman per il bombardamento leggero notturno. Caratteristica di questa unit\u00e0 militare fu di essere composta da donne. L'unit\u00e0 venne formata su iniziativa di Marina Raskova (in russo \u041c\u0430\u0440\u0438\u043d\u0430 \u041c\u0438\u0445\u0430\u0439\u043b\u043e\u0432\u043d\u0430 \u0420\u0430\u0441\u043a\u043e\u0432\u0430) e condotta dal maggiore Evdokija Davidovna Ber\u0161anskaja per contribuire allo sforzo bellico dell'Unione Sovietica nel corso della seconda guerra mondiale.\nStoria.\nIl reggimento fu costituito solamente tre mesi dopo l'invasione nazista del territorio sovietico, l'operazione Barbarossa. Marina Raskova, membro del Soviet Supremo, in precedenza gi\u00e0 distintasi come aviatrice in precedenti imprese, grazie alla sua popolarit\u00e0 inizi\u00f2 a ricevere molte lettere da parte di giovani donne russe che chiedevano di partecipare allo sforzo bellico. Il giorno 8 ottobre 1941, Iosif Stalin autorizz\u00f2 la costituzione di tre reggimenti di donne pilota, che presero la denominazione di:\nIl reggimento di bombardamento notturno.\nIl 588\u00ba reggimento era equipaggiato con biplani Polikarpov Po-2 in legno e tela, un monomotore biposto dotato di doppio comando e progettato da Nikolaj N. Polikarpov nel 1928. Originariamente destinato ad addestramento, ricognizione e collegamento e successivamente modificato per lavoro agricolo. Il velivolo non disponeva di nessuna strumentazione per il volo notturno e per il puntamento bombe. La navigazione avveniva grazie a bussola, mappa e cronometro, e per lo svolgimento delle missioni, quando possibile, si usavano riferimenti a terra. L'armamento era costituito da due bombe a caduta per un peso massimo di 100\u00a0kg. Questo richiedeva quindi pi\u00f9 missioni per ogni notte, per raggiungere gli obiettivi richiesti.\nL'aereo era obsoleto gi\u00e0 prima dell'inizio delle ostilit\u00e0. Era molto manovrabile, come tutti i biplani, ma molto lento. Questa sua lentezza fu anche il suo punto di forza perch\u00e9 lo rendeva difficile da abbattere per i caccia notturni tedeschi, molto pi\u00f9 potenti ma con velocit\u00e0 di stallo superiore. Era praticamente impossibile la collimazione delle armi di bordo dei velivoli della Luftwaffe.\nIl 588\u00b0 vol\u00f2 in missioni di bombardamento e di disturbo dal 1942 sino alla fine della guerra. Il reggimento arriv\u00f2 ad essere composto da 40 equipaggi, ognuno con due componenti. Le aviatrici del reggimento eseguirono oltre 23.000 missioni e sganciarono circa 3.000 t di bombe. Fu l'unit\u00e0 dell'Aviazione Sovietica femminile pi\u00f9 decorata. Alcune delle donne pilota ancora in vita al termine della guerra avevano effettuato pi\u00f9 di 1.000 missioni e ventitr\u00e9 di loro avevano ricevuto la Stella d'oro di eroe dell'Unione Sovietica. Trentuno di loro morirono in combattimento."}
{"id": "472965", "revid": "15756", "url": "https://it.wikipedia.org/wiki?curid=472965", "title": "Piano XVII", "text": "Piano XVII era la denominazione convenzionale non ufficiale del piano strategico di operazioni adottato dallo stato maggiore francese nel 1913, da attuarsi in caso di una guerra tra Francia e Germania, e che venne messo parzialmente in pratica all'inizio della Prima guerra mondiale.\nIl Piano XVII sottovalutava le possibilit\u00e0 operative dell'esercito tedesco e non corrispondeva alle necessit\u00e0 strategiche concrete che si presentarono nell'agosto 1914; in pochi giorni dovette essere abbandonato e l'esercito francese, duramente sconfitto nella battaglia delle Frontiere, dovette iniziare una lunga ritirata verso Parigi e la Marna.\nEvoluzione della pianificazione strategica dello stato maggiore francese.\nIn seguito alla sconfitta subita durante la guerra franco-prussiana del 1870-71, la classe politica e militare francese dovette riconoscere il profondo cambiamento prodottosi nell'equilibrio europeo con la perdita del predominio continentale della Francia e l'inquietante crescita della nuova potenza predominante costituita dalla Germania imperiale. Inoltre con la perdita dell'Alsazia-Lorena la situazione strategica francese sul confine franco-tedesco era divenuta chiaramente sfavorevole. Elemento centrale della politica militare dell'esercito francese divenne dal 1891 la stretta alleanza (Duplice Intesa) con l'Impero russo che avrebbe potuto controbilanciare la superiorit\u00e0 numerica tedesca e minacciare la Germania con un possibile attacco su due fronti da est e da ovest.\nLa pianificazione operativa studiata e adottata dall'esercito francese fino ai primi anni del Novecento rimase, nonostante l'alleanza con il potente Impero russo, sostanzialmente difensiva; nel 1898, lo stato maggiore francese adott\u00f2 il cosiddetto Piano XIV che prevedeva lo schieramento sul confine franco-tedesco di cinque armate concentrate tra Saint-Dizier e \u00c9pinal in una formazione a diamante (\"bataillon carr\u00e9\") di tipo napoleonico, adatta a condurre, secondo le teorie del generale Henri Bonnal, una guerra di tipo difensivo-controffensivo.\nNel 1903 il vicepresidente del \"Conseil sup\u00e9rieur de la guerre\" e comandante in capo designato, generale Joseph Brug\u00e8re fece approvare il Piano XV sempre di carattere difensivo. Concentrando tutta la loro attenzione sul confine alsaziano-lorense, tatticamente facilmente difendibile grazie alle sue munite fortificazioni, gli strateghi francesi erano apparentemente convinti che la Germania non avrebbe osato progettare un'invasione del Belgio per entrare in Francia attraverso le pianure del nord per timore di un coinvolgimento nel conflitto della Gran Bretagna, che col trattato di Londra del 1839 si era impegnata a garantire la neutralit\u00e0 del piccolo Stato. Anche il Piano XV quindi prevedeva di schierare cinque armate tra Verdun ed \u00c9pinal; una armata sarebbe stata posizionata in avanti a Nancy mentre le altre, schierate sui due fianchi sarebbero intervenute in modo flessibile sulla base dei movimenti dei tedeschi.\nIn realt\u00e0 fin dal 1904 il \"Deuxi\u00e8me Bureau\", il servizio segreto dell'esercito, era venuto a conoscenza delle linee fondamentali del piano di guerra adottato dallo stato maggiore nemico, grazie alle sensazionali rivelazioni della spia tedesca \"Le Vengeur\", un ufficiale dell'esercito germanico di cui non si \u00e8 mai riusciti a scoprire l'identit\u00e0 che durante una serie di rocamboleschi incontri con emissari francesi, present\u00f2, dietro il pagamento di una forte somma di denaro, un'importante documentazione che svelava la prima versione del cosiddetto Piano Schlieffen. In questo modo clamoroso i generali quindi appresero che i tedeschi progettavano di violare la neutralit\u00e0 del Belgio e che intendevano organizzare una gigantesca manovra avvolgente per marciare direttamente su Parigi, aggirando sul fianco sinistro l'intero esercito francese.\nSembra che le rivelazioni di \"Le Vengeur\" non siano state ritenute completamente attendibili n\u00e9 dal generale Jean Marie Pendezec, capo di stato maggiore dell'esercito, n\u00e9 dal generale Brug\u00e8re che tuttavia alla fine del 1905 fece studiare una variante al Piano XV che prevedeva la costituzione di una armata da riserva da trasportare a nord in caso di effettiva violazione tedesca della neutralit\u00e0 belga. Un ulteriore variante del Piano XV (Piano XV \"bis\") venne studiata nel maggio 1907 che prevedeva, oltre ad un raggruppamento principale di tre armate in Lorena, un'armata schierata in copertura a nord-est di Saint-Dizier con due corpi d'armata e due divisioni di cavalleria. Tuttavia negli anni seguenti i documenti di \"Le Vengeur\" vennero trascurati; il generale Jean Jules Brun, successore del generale Pendezec, non escluse un'impostura anche se le rivelazioni della spia tedesca sembravano confermate dallo sviluppo delle costruzioni di linee ferroviarie strategiche intorno ad Aquisgrana che avrebbero potuto essere essenziali per concentrare le forze tedesche sul confine belga.\nSulla base di queste valutazioni e considerando anche che le teorie strategiche preferite storicamente dai generali tedeschi si basavano su vaste manovre aggiranti, nel 1909 il generale Henri de Lacroix, in quel momento comandante in capo designato dell'esercito francese, aveva progettato e fatto approvare dal \"Conseil sup\u00e9rieur de la guerre\" il cosiddetto Piano XVI. Il generale Lacroix riteneva che i tedeschi avrebbero evitato di attaccare frontalmente il sistema fortificato della Lorena e avrebbero invece diretto le loro offensive principali attraverso le Ardenne per sbucare con due masse separate a Verdun e a Sedan. Il comandante in capo stabiliva quindi nel Piano XVI che la massa principale dell'esercito sarebbe stata schierata tra Verdun e l'Alsazia, e che notevoli forze di riserva sarebbero state tenute indietro, a Ch\u00e2lons-sur-Marne, da dove sarebbero potuto intervenire, dopo aver riconosciuto l'effettiva direzione dell'attacco principale tedesco, sia a Verdun che a \u00c9pinal o a Sedan.\nNel 1911 il successore del generale de Lacroix nell'incarico di vicepresidente del \"Conseil sup\u00e9rieur\" e comandante in capo designato, il generale Victor Constant Michel, propose un piano di schieramento radicalmente nuovo, basato su valutazioni strategiche corrette e fondato su modifiche strutturali dell'organizzazione dell'esercito francese. Il generale Michel temeva un'offensiva tedesca attraverso il Belgio con forze imponenti che avrebbe potuto mettere in pericolo il nord-est francese. Egli quindi proponeva di estendere lo schieramento francese verso ovest fino alla costa della Manica e di manovrare offensivamente verso Anversa, Bruxelles e Namur in caso di invasione tedesca del Belgio. Per disporre delle forze necessarie a mettere in atto un piano cos\u00ec ambizioso, il generale proponeva di modificare la struttura dell'esercito inserendo in prima linea anche le truppe di riserva aggregando ad ogni reggimento regolare un reggimento di riserva. Questo piano, presentato dal generale Michel al \"Conseil sup\u00e9rieur de la guerre\" nel luglio 1911 venne per\u00f2 nettamente respinto; il Ministro della Guerra Adolphe Messimy lo defin\u00ec \"una follia\", il generale Michel venne criticato per il suo pessimismo, la sua indecisione e la sua presunta mancanza di spirito offensivo. Durante la riunione del Consiglio nessuno dei presenti, tra cui i generali Joseph Gallieni, Paul Marie Pau e Auguste Dubail, appoggiarono le proposte del generale Michel; ci fu chi defin\u00ec il generale, \"pazzo\". Il generale Michel venne destituito.\nIl Ministro della Guerra Messimy aveva ridicolizzato le concezioni strategiche del generale Michel ed inoltre aveva progettato una riorganizzazione generale dell'alto comando concentrando in una stessa persona l'incarico di capo di stato maggiore dell'esercito e quello di vicepresidente del \"Conseil\" e comandante in capo designato in caso di guerra. Messimy aveva inizialmente pensato di affidare questo nuovo comando al generale Gallieni o al generale Pau; alla fine invece assegn\u00f2 l'incarico al generale Joseph Joffre, ufficiale di solida fedelt\u00e0 alla Terza Repubblica, proveniente dal genio, taciturno e riservato, ma tenace e risoluto che avrebbe preso con grande determinazione le redini del comando a partire dalla sua nomina il 28 luglio 1914 e avrebbe rapidamente modificato in modo sostanziale la pianificazione strategica francese.\nContenuti del piano XVII.\nLa nuova strategia francese di cui si fece promotore il generale Joffre si fondava sull'offensiva e derivava direttamente delle nuove teorie belliche proposte dai giovani ufficiali della scuola di guerra di cui uno degli esponenti principali era il generale Ferdinand Foch. La cosiddetta strategia dell'offensiva ad oltranza considerava fondamentale prendere l'iniziativa in guerra e sfruttare le caratteristiche positive del soldato francese che, naturalmente portato all'attacco e dotato di slancio (\"elan\") e coraggio (\"cran\") superiore ai soldati degli eventuali nemici, avrebbe avuto la meglio in grandi battaglie offensive in campo aperto. Il generale Foch e i suoi seguaci esaltavano anche l'importanza della \"forza di volont\u00e0\" (\"mistique\" della volont\u00e0) in guerra e della determinazione a vincere. Secondo il generale Foch, che tuttavia prendeva in considerazione anche la \"suret\u00e8\", la sicurezza, e il discernimento tattico, solo l'offensiva avrebbe potuto garantire la vittoria; l'esercito francese doveva attaccare e marciare su Berlino passando per Magonza.\nIl generale Joseph Joffre aderiva alle concezioni aggressive del generale Foch e dei giovani ufficiali usciti dalle recenti annate delle scuole di guerra ed egli quindi decise, con la stretta collaborazione del suo sostituto, generale \u00c9douard de Castelnau, ufficiale molto capace ed esperto del lavoro di stato maggiore, di studiare un nuovo piano di operazioni pi\u00f9 audace e aggressivo. Il nuovo comandante in capo designato riteneva necessario riconsiderare globalmente le scelte politico-strategiche della Francia in previsione di una guerra ed elaborare un nuovo piano di schieramento; egli criticava le proposte del generale Michel in primo luogo perch\u00e9 a suo parere distendevano su una linea troppo estesa l'esercito e rischiavano di indebolire pericolosamente il centro e l'ala destra. Il generale Joffre prendeva in considerazione la possibilit\u00e0 di una ampia manovra aggirante tedesca attraverso il Belgio, apparentemente confermata dalle notizie raccolte, da valutazioni strategiche e dalle caratteristiche della rete ferroviaria della Germania occidentale, ma egli non escludeva la possibilit\u00e0 che si trattasse di una manovra di inganno del nemico diretta a provocare il trasferimento di una parte dell'esercito francese verso ovest con il conseguente indebolimento delle truppe francesi schierate ad est da dove passava la via pi\u00f9 diretta e pi\u00f9 breve per un'invasione della Francia.\nIn realt\u00e0 il generale Joffre, non escludendo una manovra tedesca attraverso il Belgio, considerava l'eventualit\u00e0 che le truppe francesi entrassero a loro volta nel paese confinante e chiese chiarimenti ai politici responsabili sulla possibilit\u00e0 di superare il confine franco-belga per contrastare l'avanzata nemica. Il governo afferm\u00f2 subito che ogni iniziativa francese in Belgio sarebbe dovuta essere presa solo dopo la violazione del territorio neutrale da parte della Germania. Il 9 gennaio e il 21 febbraio 1912 si tennero due importanti riunioni a Parigi con la presenza del generale Joffre; il comandante in capo venne autorizzato ad entrare in Belgio dopo l'eventuale violazione tedesca della neutralit\u00e0. L'affermazione del generale Henry Hughes Wilson, vice-capo di stato maggiore britannico, il 27 novembre 1912, che la Gran Bretagna considerava negativamente la violazione preventiva della neutralit\u00e0 belga da parte francese, contribuirono a convincere il generale Joffre che era necessario rinunciare \"ad ogni idea di manovra \"a priori\" attraverso il Belgio\".\nIl 18 aprile 1913 il generale Joffre propose finalmente il suo nuovo piano che venne approvato dal Consiglio Superiore della guerra il 2 maggio. Ulteriori elaborazioni dello stato maggiore continuarono anche nei mesi seguenti fino al 28 marzo 1914, mentre i dettagli tecnici vennero definitivamente completati il 15 aprile 1914. Denominato ufficialmente \"Plan de renseignements\", il cosiddetto Piano XVII non indicava con assoluta precisione i movimenti strategici previsti ma si limitava a delineare le aree di schieramento delle armate in caso di guerra contro la Germania. Il generale Joffre prefer\u00ec non divulgare apertamente tutti i dettagli strategici dei suoi piani reali e n\u00e9 i politici n\u00e9 i comandanti designati delle armate vennero compiutamente informati sulle operazioni offensive previste. In particolare il generale mantenne il riserbo sulle sue intenzioni riguardo all'eventuale entrata in Belgio.\nIl generale Joffre intendeva prendere l'iniziativa e non attendere i movimenti dell'avversario; cinque armate sarebbero state messe in campo mentre in un documento segreto allegato al piano XVII erano illustrati i dettagli del previsto intervento di un corpo di spedizione britannico sul fianco sinistro dell'esercito francese, a ovest di M\u00e9zi\u00e8res-sur-Oise. In linea generale il progetto del generale Joffre prevedeva che la 1\u00aa e la 2\u00aa Armata, concentrate sull'ala destra dello schieramento, avrebbero attaccato in Lorena verso Sarrebourg e Saarbr\u00fccken; pi\u00f9 a nord la 3\u00aa Armata sarebbe passata all'offensiva verso Metz e Thionville. All'ala sinistra il piano prevedeva il raggruppamemto della 5\u00aa Armata che avrebbe potuto penetrare in Lussemburgo oppure, \"alla prima notizia della violazione del territorio belga da parte della Germania\", sarebbe entrata in Belgio.\nQuesto piano di schieramento e operazioni era basato su una grave sottovalutazione della forza e del numero delle formazioni che la Germania sarebbe stata in grado di mettere in campo; apparentemente il generale Joffre, pur considerando fortemente probabile una violazione tedesca della neutralit\u00e0 belga, non comprese le proporzioni gigantesche di questo movimento aggirante del nemico. Non ritenendo possibile che lo stato maggiore tedesco avrebbe corso il rischio di impiegare in prima linea fin dall'inizio della guerra le sue unit\u00e0 di seconda linea formate da riservisti, l'alto comando francese ipotizzava che avrebbe avuto di fronte circa venti corpi d'armata tedeschi, di cui solo 12-15 sarebbero stati impiegati in Belgio e Lussemburgo. In realt\u00e0 nell'agosto 1914 l'alto comando tedesco avrebbe concentrato 36 corpi d'armata sul fronte occidentale e avrebbe effettuato la grande avanzata attraverso il Belgio con 27 corpi d'armata.\nIl generale Joffre aveva piena fiducia nei suoi piani; egli continu\u00f2 mantenere il segreto riguardo ai dettagli delle operazioni anche dopo l'inizio della guerra europea. il governo non venne informato dello sviluppo dei combattimenti e ancora il 3 agosto 1914, durante una riunione finale con i suoi generali comandanti di armata, si mantenne estremamente riservato e espresse la sua convinzione che per vincere pi\u00f9 dei piani fossero importanti la fiducia e la determinazione dei capi e delle truppe. Il 4 agosto 1914 il comandante in capo trasfer\u00ec il \"Grand Quartier G\u00e9n\u00e9ral\" a Vitry-le-Fran\u00e7ois da dove intendeva dirigere l'esecuzione del Piano XVII.\nFallimento del piano XVII.\nDurante i primi giorni d'agosto 1914 il generale Joffre concentr\u00f2 la sua attenzione e la sua attivit\u00e0 soprattutto nelle operazioni di mobilitazione e concentramento dell'esercito e nell'analisi delle informazioni disponibili per interpretare le intenzioni dei tedeschi e comprendere il loro piano d'operazioni. Egli ritenne prematuro fino all'8 agosto svelare i suoi piani; quel giorno il generale Joffre, ritenendo di aver compreso, dopo le notizie giunte sull'invasione tedesca del Belgio e i primi attacchi a Liegi, la manovra messa in atto dal nemico, decise di diramare la \"Istruzione Generale n. 1\" in cui finalmente, partendo dalle posizioni stabilite nel Piano XVII, venivano assegnati precisi incarichi operativi ad ogni armata. Il piano d'operazioni definitivo che il generale Joffre avrebbe cercato di mettere in atto nel mese di agosto prevedeva che i francesi sferrassero due grandi attacchi: in Lorena, la 1\u00aa Armata del generale Auguste Dubail e la 2\u00aa Armata del generale \u00c9douard de Castelnau sarebbero avanzate verso Sarrebourg, Saarbrucken, Strasburgo, riconquistando i territori annessi nel 1870 e agganciando grandi forze tedesche; il secondo colpo, ancora pi\u00f9 importante, sarebbe stato portato attraverso le Ardenne belghe a nord della linea Metz-Thionville dalla 3\u00aa Armata del generale Pierre Ruffey e della 4\u00aa Armata del generale Fernand de Langle de Cary. La riserva sarebbe stata costituita dalla 5\u00aa Armata del generale Charles Lanrezac che sarebbe stata raggruppata a Rethel e M\u00e9zi\u00e8res in attesa di conoscere gli sviluppi della manovra tedesca attraverso il Belgio centrale.\nIl generale Joffre era pienamente fiducioso; egli riteneva che i suoi piani fossero corretti e che le disposizioni previste avrebbero consentito di schierare opportunamente le sue armate ottenendo la superiorit\u00e0 numerica e tattica nei punti decisivi e raggiungendo la vittoria e la \"distruzione\" dell'esercito tedesco. Il comandante in capo e il vice-capo di stato maggiore, generale Henri Berthelot, non furono affatto impressionati dalle notizie sulla potenza dell'ala destra tedesca in avanzata in Belgio n\u00e9 dai timori espressi dal comandante della 5\u00aa Armata, generale Lanrezac. Al contrario essi ritennero che i tedeschi, avendo rafforzato la loro ala destra, fossero molto pi\u00f9 deboli al centro nelle Ardenne dove contavano di sferrare l'attacco decisivo, spezzando in due tronconi il fronte nemico.\nNonostante le ottimistiche valutazioni del generale Joffre e dei suoi principali collaboratori, il Piano XVII nella sua applicazione concreta sul campo rivel\u00f2 entro la terza settimana di agosto le sue gravi carenze e si concluse con un completo fallimento nella cosiddetta battaglia delle Frontiere. Le truppe tedesche penetrate in Belgio a nord e a sud della Mosa erano molto pi\u00f9 numerose del previsto e la loro minacciosa avanzata costrinse il generale Joffre a far intervenire sulla Sambre la 5\u00aa Armata del generale Lanrezac e il Corpo di spedizione britannico che tuttavia non furono in grado di fermare la marcia tedesca e, sconfitti nella battaglia di Charleroi e nella battaglia di Mons, dovettero ripiegare verso sud. Inoltre, a differenza di quel che riteneva il generale Joffre, le truppe tedesche schierate al centro non erano affatto deboli e al contrario furono in grado di affrontare e battere duramente le armate dei generali Ruffey e Langle de Cary che in teoria avrebbero dovuto sferrare l'attacco decisivo nelle Ardenne. Il 24 agosto sia nelle Ardenne che in Belgio le armate francesi e il corpo di spedizione britannico erano in piena ritirata dopo aver subito una serie di sanguinose sconfitte. Fin dal 20 agosto era fallita anche l'altra offensiva francese in Lorena; dopo alcuni successi iniziali i generali Castelnau e Dubail erano stati contrattaccati e sconfitti, i francesi dovettero ritirarsi oltre il confine.\nIl 25 agosto il generale Joffre dovette riconoscere il fallimento dei suoi piani e la necessit\u00e0 di organizzare una ritirata generale, modificare lo schieramento delle armate e studiare un nuovo progetto di operazioni per fermare l'invasione. Egli tuttavia non ammise l'errata concezione del Piano XVII n\u00e9 il fallimento delle tattiche eccessivamente offensive delle truppe francesi che erano costate perdite rovinose di fronte alla potenza di fuoco dei tedeschi. Egli invece continu\u00f2 a ritenere che i suoi piani erano adeguati e che avevano permesso di schierare le armate in posizioni favorevoli; egli accus\u00f2 del fallimento soprattutto la scarsa energia di alcuni dei generali in comando e anche l'insufficiente \"elan\" offensivo dimostrato da una parte delle truppe che in realt\u00e0 invece erano state sconfitte in parte proprio per la loro incauta aggressivit\u00e0. Il generale Joffre procedette, mentre dirigeva la ritirata, a sostituire numerosi generali, tra cui i generali comandanti d'armata Ruffey e Lanrezac, da lui ritenuti poco determinati e ottimisti e diram\u00f2 nuove disposizioni tattiche per migliorare la collaborazione tra artiglieria e fanteria.\nNonostante il fallimento del Piano XVII e la necessit\u00e0 di improvvisare un nuovo progetto operativo, il generale Joffre, dimostrando tenacia, ottimismo e determinazione, sarebbe riuscito in settembre 1914 a fermare l'invasione e vincere la decisiva prima battaglia della Marna, grazie anche agli errori strategici e tattici degli alti comandi tedeschi che non sarebbero stati in grado di concludere vittoriosamente la loro brillante offensiva secondo le indicazioni del Piano Schlieffen."}
{"id": "472967", "revid": "124685508", "url": "https://it.wikipedia.org/wiki?curid=472967", "title": "Si Ling", "text": "I Siling () sono le quattro bestie guardiane della mitologia cinese, note nell'Onmy\u014dd\u014d giapponese col nome . \nIn cinese i Quattro Animali (Cinese:\u56db\u8c61, pinyin: S\u00ec Xi\u00e0ng) sono quattro creature mitologiche nelle costellazioni cinesi. Ognuno dei Quattro Animali rappresenta un punto cardinale e una stagione dell'anno, associate alle direzioni del cielo, ognuno con le proprie caratteristiche e origini. Ad ognuno dei Quattro animali \u00e8 stato attribuito un nome umano quando il Daoismo divenne popolare in Cina. Inoltre, vi \u00e8 un quinto animale leggendario, (Cinese:\u9ec4\u9f99, pinyin: Hu\u00e1ng-l\u00f3ng), detto il Drago Giallo del Centro. La direzione cardinale associata a questo animale \u00e8 appunto il \"centro\", e il suo elemento \u00e8 la Terra. Ogni membro del Siling ha sette costellazioni ad esso associate \u2014 nella tradizione giapponese \u2014, e corrisponde ad uno dei cinque elementi della filosofia cinese; nella tradizione giapponese, influenzato da quella buddhista (vedi Quattro Re Celesti della tradizione buddhista), \u014cry\u016b (Hu\u00e1ngl\u00f3ng) \u00e8 quasi sempre assente.\nLe bestie guardiane.\nQ\u012bngl\u00f3ng.\nQ\u012bngl\u00f3ng/C\u0101ngl\u00f3ng (), giapponese , coreano Chung Ryong (\uccad\ub8e1); il drago blu Guardiano dell'Est. \u00c8 associato alla primavera, i colori blu e verde (considerate sfumature di un solo colore), e l'elemento legno (in Giappone l'elemento buddhista acqua); sostiene e difende il Paese (controlla la pioggia, simbolo del potere imperiale). Spesso \u00e8 accoppiato a Zh\u016bq\u00f9e, perch\u00e9 entrambi rappresentano sia il conflitto sia la gioia del matrimonio. Sia in Cina sia in Giappone, il drago \u00e8 simbolo dell'imperatore e la fenice dell'imperatrice.\nLe sue sette \"seishuku\" sono:\nZh\u016bq\u00f9e.\nZh\u016bq\u00f9e (), giapponese , coreano Jujak (\uc8fc\uc791); l'uccello rosso Guardiano del Sud. \u00c8 associata all'estate, il colore rosso, l'elemento fuoco (in Giappone lo stesso elemento buddhista). \u00c8 simbolo di conoscenza, e natura rigogliosa; si manifesta solo in tempo di prosperit\u00e0. Spesso \u00e8 accoppiata a Q\u012bngl\u00f3ng come simbolo del matrimonio, soprattutto di quello imperiale.\nIn Giappone, la parola \"Suzaku\" significa \"Uccello di fuoco\"; nell'antico palazzo imperiale esisteva un cancello conosciuto come Suzakumon (\"Porta dell'uccello rosso\"). Sia in Cina sia in Giappone il mito della fenice rossa sfuma in quello dei fenghuang () \u2014 giapponese , coreano bonghwang (\ubd09\ud669) \u2014 fenici \"comuni\".\nLe sue sette \"seishuku\" sono:\nB\u00e1ih\u01d4.\nB\u00e1ih\u01d4 (), giapponese , coreano Baekho (\ubc31\ud638); la tigre bianca (o \"di giada\") Guardiana dell'Ovest. \u00c8 associata con l'autunno, il colore bianco, e l'elemento metallo (in Giappone l'elemento buddhista vento).\nQuando in una tomba si pone del metallo, \u00e8 una connessione cerimoniale con la tigre di giada; secondo gli Annali Cinesi di Wu e Yue, tre giorni dopo la sepoltura del re, l'essenza dell'elemento metallo prese le sembianze di una tigre di giada e si accucci\u00f2 sulla tomba, divenendone la protettrice. La giada bianca era spesso usata per venerare il dio dell'Ovest, e prese il nome di 'giada della tigre'; per i cinesi la tigre era il re di tutti gli animali e signora delle montagne, cos\u00ec la giada della tigre era un ornamento riservato a comandanti di eserciti. In particolare la tigre maschio era dio della guerra, e proteggeva le armate dell'imperatore in battaglia, oltre che i demoni nella sua tomba.\nLe sue sette \"seishuku\" sono:\nXu\u00e1nw\u01d4.\nXu\u00e1nw\u01d4 (), giapponese , coreano Hyeonmu (\ud604\ubb34); la tartaruga nera Guardiana del Nord. \u00c8 associata all'inverno, il colore nero, e l'elemento acqua (in Giappone l'elemento buddhista terra); \u00e8 anche simbolo di religiosit\u00e0. \u00c8 spesso rappresentata come una tartaruga con un serpente avvolto in spire sulla sua schiena.\nIn Giappone Genbu \u00e8 descritto sempre in ascolto, saggio ed esperto degli insegnamenti del Buddha, e capace di predire il futuro. La tartaruga \u00e8 simbolo di lunga vita e felicit\u00e0; quando ha mille anni, \u00e8 capace di parlare il linguaggio degli esseri umani. Il suo culto sopravvive attraverso la figura indianizzata di ma spesso \u00e8 assimilato alla sua controparte buddhista, pi\u00f9 popolare, Tamonten (Vai\u015brava\u1e47a, versione buddhista del dio induista Kubera), il pi\u00f9 potente degli Shitenn\u014d, i Quattro Re Celesti; la ragione pu\u00f2 anche essere trovata nel significato negativo attribuito alla tartaruga dalla tradizione autoctona giapponese (il kanji per \"tartaruga\" significa anche \"abuso\" in giapponese).\nLa tartaruga \u00e8 uno degli Emblemi Celesti, simbolo di longevit\u00e0 e saggezza; si dice che il suo guscio sia la cassaforte dell'universo. In particolare tartaruga e serpente insieme sono simbolo di longevit\u00e0; si dice che la loro unione mise in pericolo l'universo stesso.\nLe sue sette \"seishuku\" sono:\nHu\u00e1ngl\u00f3ng.\nHu\u00e1ngl\u00f3ng (), giapponese , coreano Hwangnyong (\ud669\ub8e1); il drago giallo (o \"d'oro\") Guardiano del Centro \u00e8 pi\u00f9 simile a un serpente rispetto al drago azzurro. \u00c8 associato al cambio delle stagioni, il colore giallo, e l'elemento terra. \u00c8 generalmente ignorato in Giappone, sostituito dal Kirin.\nPresenza nella cultura di massa.\nRiferimenti allo Siling sono comuni in manga, anime e videogiochi, ma sempre nella versione giapponese e talvolta fusi con elementi analoghi della mitologia occidentale (ad esempio la fenice)."}
{"id": "472969", "revid": "125607689", "url": "https://it.wikipedia.org/wiki?curid=472969", "title": "Repubblica Genovese", "text": "La Repubblica Genovese fu uno stato sorto nel 1814 in seguito alla caduta di Napoleone Bonaparte. Fu soppresso d'autorit\u00e0 dal Congresso di Vienna.\nLa sua esistenza fu alquanto effimera, e si concluse, \"de facto\", con il passaggio di consegne per l'annessione al Regno di Sardegna il 4 gennaio del 1815. Nella breve esperienza politica, a ricoprire la carica di presidente del governo provvisorio fu Girolamo Serra.\nStoria.\nDopo il crollo dell'impero napoleonico in Francia, tutte le dipendenze conquistate da Napoleone Bonaparte caddero distaccandosi dal governo centrale, una dopo l'altra, passando nelle mani della coalizione antinapoleonica. Il 20 aprile 1814 la citt\u00e0 di Genova venne occupata da uno squadrone della marina inglese comandato dall'ammiraglio William Bentinck che, grazie all'aiuto degli stessi genovesi, riusc\u00ec a scacciare le forze filo-francesi comandate dal generale Maurizio Ignazio Fresia, barone d'Oglianico. \n&lt;br&gt;Una volta liberata la citt\u00e0, l'ammiraglio Bentinck, contravvenendo alle disposizioni ricevute dal ministro della guerra del suo paese, il 26 aprile proclam\u00f2 ufficialmente liberata la Liguria, ripristinando le leggi in vigore al 1797, andando quindi a ripristinare un governo repubblicano indipendente all'insegna della teoria della Restaurazione.\nIl testo del proclama di Bentinck cos\u00ec citava:\nPresidente del governo provvisorio della repubblica genovese venne nominato Girolamo Serra.\nIl Congresso di Vienna, ad ogni modo, era ancora nel pieno dei suoi lavori e, all'udire di questa notizia, Vittorio Emanuele I, che da poco era stato anch'egli restaurato sul trono del Regno di Sardegna, fece notare non solo il contributo fornito da sardi e piemontesi alla resistenza anti-napoleonica, ma anche la promessa che le potenze alleate d'Inghilterra e Russia avevano avanzato nei suoi confronti nel 1805, quando gli era stato promesso che, alla cacciata di Napoleone dalla parte continentale del suo regno, sarebbe seguita l'annessione del genovesato ai suoi domini. Lo stesso re di Sardegna anelava al possesso della costa ligure, dal momento che essa era l'unico ostacolo che si frapponeva tra il Piemonte e l'altro suo dominio della Sardegna, oltre al fatto che certamente il possesso del porto di Genova gli avrebbe garantito una grande rilevanza nel commercio mediterraneo, per quanto questo non fosse in quel frangente pi\u00f9 rilevante come in passato. Sicuramente il possesso della Liguria avrebbe rappresentato un importante obbiettivo strategico militare ed avrebbe costituito anche per i territori austriaci in Italia un valido \"stato cuscinetto\" rispetto a future iniziative militari della Francia.\nMalgrado i numerosi tentativi dei delegati genovesi al congresso di Vienna per mantenere l'indipendenza del genovesato, la ragione politica si dimostr\u00f2 prevalente e pertanto il governo provvisorio di Genova, in comune accordo, decise di abbandonare il potere per protesta il 26 dicembre 1814, essendo la maggior parte dei genovesi contraria a perdere la propria secolare indipendenza ancora una volta, per di pi\u00f9 a vantaggio del vicino Piemonte, con cui i rapporti non sempre erano stati idilliaci.\nIl 4 gennaio 1815 gli inglesi consegnarono la citt\u00e0 ed il territorio di Genova nelle mani del nuovo governatore sabaudo, il maresciallo Ignazio Thaon di Revel."}
{"id": "472970", "revid": "1226", "url": "https://it.wikipedia.org/wiki?curid=472970", "title": "Drag &amp; drop", "text": ""}
{"id": "472974", "revid": "1226", "url": "https://it.wikipedia.org/wiki?curid=472974", "title": "The lady Vanishes", "text": ""}
{"id": "472975", "revid": "110157", "url": "https://it.wikipedia.org/wiki?curid=472975", "title": "Willadingen", "text": "Willadingen (toponimo tedesco) \u00e8 un comune svizzero di 207 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "472978", "revid": "1982", "url": "https://it.wikipedia.org/wiki?curid=472978", "title": "155 Scilla", "text": ""}
{"id": "472980", "revid": "640277", "url": "https://it.wikipedia.org/wiki?curid=472980", "title": "Cameron (cognome)", "text": "Cameron \u00e8 un cognome di origine scozzese. \nEtimologia.\n\"Cameron\" deriva dal gaelico scozzese \"cam-shron\" o \"cam sr\u00f2n\", che significa \"naso storto\" o \"naso adunco\" ed \u00e8 il nome un clan scozzese, il Clan Cameron. Da questo cognome deriva il nome proprio di persona \"Cameron\"."}
{"id": "472988", "revid": "86599", "url": "https://it.wikipedia.org/wiki?curid=472988", "title": "Cratere Al-Akhtal", "text": "Al-Akhtal \u00e8 un cratere d'impatto presente sulla superficie di Mercurio, a 59,73\u00b0 di latitudine nord e 100,14\u00b0 di longitudine ovest. Il suo diametro \u00e8 pari a 94,29\u00a0km.\nIl cratere \u00e8 dedicato al poeta arabo Al-Akhtal."}
{"id": "472989", "revid": "69596", "url": "https://it.wikipedia.org/wiki?curid=472989", "title": "Joe T. Vannelli", "text": ""}
{"id": "472990", "revid": "91533", "url": "https://it.wikipedia.org/wiki?curid=472990", "title": "Coccoluto", "text": ""}
{"id": "472991", "revid": "287204", "url": "https://it.wikipedia.org/wiki?curid=472991", "title": "Al-Akhtal", "text": "Della trib\u00f9 araba dei Ban\u016b Taghlib, al-Akh\u1e6dal (\"Il loquace\") - nato ad al-\u1e24\u012bra, o nei pressi di Ru\u1e63\u0101fa - fu un poeta molto reputato, massimamente per la sua satira (\"naq\u012b\u1e0da\". pl. \"naq\u0101\u02bei\u1e0d\") che egli pi\u00f9 volte espresse al servizio dei suoi protettori, gli Omayyadi.\nVissuto nel periodo del califfato degli Omayyadi, della sua vita si conoscono pochi dettagli, tranne il fatto che rimase presto orfano di madre e che fu allevato dalla matrigna, tanto crudele da non risparmiargli fatiche e umiliazioni. Poi sappiamo che si spos\u00f2, per divorziare in seguito, e che visse in parte a Damasco, diventando il poeta preferito dai primi Califfi del ramo marwanide degli Omayyadi.\nVisse anche in Mesopotamia, assieme alla sua trib\u00f9, partecipando agli scontri tra i B. Taghlib e i Qaysiti, come testimoniato dalle sue satire.\nNella disputa letteraria tra i due poeti a lui contemporanei, Jarir ibn Atiyya e al-Farazdaq, prese le parti di quest'ultimo. Al-Akh\u1e6dal, Jar\u012br e Farazdaq rappresentavano un trio di poeti molto celebre nel mondo arabo, ma non c'\u00e8 mai stato accordo su quale di loro fosse il migliore. Senza dubbio durante l'epoca degli Abbasidi il fatto che al-Akh\u1e6dal fosse cristiano giocava contro di lui, ma Ab\u016b \u02bfUbayda Ma\u02bfmar ibn al-Muthann\u0101 lo consider\u00f2 il migliore di tutti perch\u00e9 tra le sue poesie c'erano dieci \"qaside\" perfette e altre dieci quasi perfette, cosa che non si poteva dire per gli altri due.\nLa maggior parte delle sue poesie consiste in panegirici in onore dei suoi mecenati e in satire sui suoi e loro rivali che, tuttavia, sono pi\u00f9 sobrie e misurate di quanto non si usasse fare al tempo.\nIn suo onore \u00e8 stato battezzato il cratere Al-Akhtal, sul pianeta Mercurio."}
{"id": "472993", "revid": "110157", "url": "https://it.wikipedia.org/wiki?curid=472993", "title": "Koppigen", "text": "Koppigen (toponimo tedesco) \u00e8 un comune svizzero di 2\u00a0092 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "472995", "revid": "3406", "url": "https://it.wikipedia.org/wiki?curid=472995", "title": "Ss\u016d Ling", "text": ""}
{"id": "472997", "revid": "1318658", "url": "https://it.wikipedia.org/wiki?curid=472997", "title": "Abu Nuwas", "text": "Nato in territorio iranico da madre persiana e padre arabo appartenente a una delle antiche trib\u00f9 arabe meridionali, yemenite. Fu condotto fanciullo a Bassora, e ivi crebbe e form\u00f2 la propria educazione poetica. Divenuto trasmettitore (\"r\u0101w\u012b\") del poeta Khalaf al-A\u1e25mar (733-796), assunse, il soprannome (\"kunya\") di Abu Nuwas, \"Quello dai riccioli\", ricalcato sugli antroponimi propri degli antichi re dello Yemen. Dopo un soggiorno a Kufa, si stabil\u00ec a Baghdad, dove non riusc\u00ec, in una prima fase a essere ammesso in presenza del califfo pur essendo entrato nella cerchia della potente famiglia dei Barmecidi. Abu Nuwas fu costretto a fuggire in Egitto per un periodo di tempo, dopo aver scritto una poesia elogiativa nei confronti dei Barmecidi, famiglia che verr\u00e0 fatta massacrare dal califfo H\u0101r\u016bn al-Rash\u012bd.\nTorn\u00f2 a Baghdad durante il califfato di al-Amin.\nLa sua fama nel mondo arabo fu grandissima, come testimonia la sua stessa presenza, accanto al califfo Harun al-Rashid, nelle \"Mille e una notte\"; altrettanto grande fu la sua influenza sulla posteriore poesia araba, di cui costitu\u00ec uno dei modelli pi\u00f9 imitati.\nAb\u016b Nuw\u0101s era omosessuale, e fu infatti a causa del suo orientamento sessuale che egli fu forse ucciso, in quanto considerato peccatore.\nNei versi di Ab\u016b Nuw\u0101s si legge di amore omosessuale (Ghaz\u0101l Mudhakkar), nei confronti del califfo al-Amin. I due sarebbero stati amanti, e fu proprio durante il califfato di al-Amin, che Ab\u016b Nuw\u0101s fu grande poeta. \nGli altri temi principali delle sue opere furono i seguenti: la poesia di caccia (Tardyya) e la poesia bacchica (Khamariyya).\nLinguisticamente, Ab\u016b Nuw\u0101s inaugur\u00f2 la contaminazione del lessico con termini persiani o greci e speriment\u00f2 l'uso di metafore nella poesia. Le sue opere, tra cui il Diwan, riflettono l'evoluzione culturale del suo tempo, il linguaggio ricercato e moderno, impreziosito dall'uso di ricercati arcaismi.\nPoetica.\nL'opera di Ab\u016b Nuw\u0101s (letteralmente \"quello dal ciuffo\", soprannome scelto dallo stesso poeta, che in realt\u00e0 si chiamava al-Hasan ibn H\u0101ni') si colloca nel quadro del vasto movimento di rinnovamento della poesia araba iniziato gi\u00e0 in et\u00e0 omayyade, ma giunto a maturazione sotto i primi califfi abbasidi. Di tale rinnovamento - che concepiva la poesia come libera, immediata espressione e non pi\u00f9 ripetizione di schemi e moduli linguistici della classica poesia del deserto - Ab\u016b Nuw\u0101s fu il maggiore artefice.\nI temi principali della sua vasta opera, raccolta in un canzoniere (\"d\u012bw\u0101n\") di cui manca ancora un'edizione critica completa, sono prevalentemente quelli erotici e bacchici, trattati ora con delicata e persino malinconica sensibilit\u00e0, ora con spregiudicato realismo, ora con tagliente ironia, inoltre abbondano scene di caccia con descrizioni di animali; ma non mancano \"qa\u1e63\u012bda\" alla vecchia maniera araba, satire, panegirici e addirittura, alla fine della raccolta, poesie ascetiche.\nCuriosit\u00e0.\nIn onore di Ab\u016b Nuw\u0101s \u00e8 stato battezzato il cratere Abu Nuwas, sul pianeta Mercurio."}
{"id": "472998", "revid": "77358", "url": "https://it.wikipedia.org/wiki?curid=472998", "title": "Parco Monti Lucretili", "text": ""}
{"id": "473000", "revid": "86599", "url": "https://it.wikipedia.org/wiki?curid=473000", "title": "Cratere Africanus Horton", "text": "Africanus Horton \u00e8 un cratere d'impatto presente sulla superficie di Mercurio, a 51,02\u00b0 di latitudine sud e 41,29\u00b0 di longitudine ovest. Il suo diametro \u00e8 pari a 140\u00a0km. \nIl cratere \u00e8 dedicato allo scrittore sierraleonese Africanus Horton."}
{"id": "473001", "revid": "86599", "url": "https://it.wikipedia.org/wiki?curid=473001", "title": "Cratere Ahmad Baba", "text": "Ahmad Baba \u00e8 un cratere d'impatto presente sulla superficie di Mercurio, a 58,32\u00b0 di latitudine nord e 128,45\u00b0 di longitudine ovest. Il suo diametro \u00e8 pari a 126\u00a0km.\nIl cratere \u00e8 dedicato allo scrittore sudanese Ahmad Baba."}
{"id": "473002", "revid": "86599", "url": "https://it.wikipedia.org/wiki?curid=473002", "title": "Cratere Al-Hamadhani", "text": "Al-Hamadhani \u00e8 un cratere d'impatto presente sulla superficie di Mercurio, a 39,02\u00b0 di latitudine nord e 91,95\u00b0 di longitudine ovest. Il suo diametro \u00e8 pari a 164\u00a0km.\nIl cratere \u00e8 dedicato allo scrittore arabo Badi' al-Zaman al-Hamadhani."}
{"id": "473003", "revid": "86599", "url": "https://it.wikipedia.org/wiki?curid=473003", "title": "Cratere Al-J\u0101hiz", "text": "Al-J\u0101hiz \u00e8 un cratere d'impatto presente sulla superficie di Mercurio, a 1,2\u00b0 di latitudine nord e 21,5\u00b0 di longitudine ovest. Il suo diametro \u00e8 pari a 83\u00a0km.\nIl cratere \u00e8 dedicato allo scrittore arabo del IX secolo Al-J\u0101\u1e25i\u1e93."}
{"id": "473005", "revid": "1776051", "url": "https://it.wikipedia.org/wiki?curid=473005", "title": "Obergerlafingen", "text": "Obergerlafingen (toponimo tedesco) \u00e8 un comune svizzero di 1\u00a0111 abitanti del Canton Soletta, nel distretto di Wasseramt."}
{"id": "473007", "revid": "86599", "url": "https://it.wikipedia.org/wiki?curid=473007", "title": "Cratere Alencar", "text": "Alencar \u00e8 un cratere d'impatto presente sulla superficie di Mercurio, a 63,63\u00b0 di latitudine sud e 103,77\u00b0 di longitudine ovest. Il suo diametro \u00e8 pari a 106\u00a0km.\nIl cratere \u00e8 dedicato al romanziere brasiliano Jos\u00e9 de Alencar."}
{"id": "473008", "revid": "106908", "url": "https://it.wikipedia.org/wiki?curid=473008", "title": "Alencar", "text": ""}
{"id": "473010", "revid": "86599", "url": "https://it.wikipedia.org/wiki?curid=473010", "title": "Cratere Amru Al-Qays", "text": "Amru Al-Qays \u00e8 un cratere d'impatto presente sulla superficie di Mercurio, a 12,3\u00b0 di latitudine nord e 175,6\u00b0 di longitudine ovest. Il suo diametro \u00e8 pari a 47\u00a0km.\nIl cratere \u00e8 dedicato allo scrittore arabo Amru Al-Qays."}
{"id": "473012", "revid": "86599", "url": "https://it.wikipedia.org/wiki?curid=473012", "title": "Cratere Andal", "text": "Andal \u00e8 un cratere d'impatto presente sulla superficie di Mercurio, a 47,48\u00b0 di latitudine sud e 37,63\u00b0 di longitudine ovest. Il suo diametro \u00e8 pari a 109\u00a0km.\nIl cratere \u00e8 dedicato alla poetessa indiana \u0100\u1e47\u1e6d\u0101\u1e37."}
{"id": "473013", "revid": "86599", "url": "https://it.wikipedia.org/wiki?curid=473013", "title": "Cratere Aristoxenus", "text": "Aristoxenus \u00e8 un cratere d'impatto presente sulla superficie di Mercurio, a 84,44\u00b0 di latitudine nord e 19,95\u00b0 di longitudine ovest. Il suo diametro \u00e8 pari a 52,14\u00a0km.\nIl cratere \u00e8 dedicato al filosofo greco Aristosseno."}
{"id": "473015", "revid": "27723", "url": "https://it.wikipedia.org/wiki?curid=473015", "title": "Aristoxenus", "text": ""}
{"id": "473017", "revid": "86599", "url": "https://it.wikipedia.org/wiki?curid=473017", "title": "Cratere A\u015bvaghosa", "text": "A\u015bvaghosa \u00e8 un cratere d'impatto presente sulla superficie di Mercurio, a 10,4\u00b0 di latitudine nord e 21,0\u00b0 di longitudine ovest. Il suo diametro \u00e8 pari a 88\u00a0km.\nIl cratere \u00e8 dedicato al filosofo e poeta indiano A\u015bvagho\u1e63a."}
{"id": "473018", "revid": "228587", "url": "https://it.wikipedia.org/wiki?curid=473018", "title": "Guglielmo Raimondo Moncada", "text": ""}
{"id": "473020", "revid": "174925", "url": "https://it.wikipedia.org/wiki?curid=473020", "title": "A\u015bvagho\u1e63a", "text": "La vita.\nA\u015bvagho\u1e63a (conosciuto in cinese come \u99ac\u9cf4 \" M\u01cem\u00edng\", e in giapponese come \"Memy\u014d\" o Anabotei), originario di \u015a\u0101keta (per altri \u015ar\u0101vast\u012b, oggi nell'Uttar Pradesh), \u00e8 ritenuto il primo drammaturgo sanscrito e il maggiore poeta indiano dopo K\u0101lid\u0101sa.\nAnche grazie ai frammenti di un manoscritto rinvenuto nel 1911, sono noti alcuni dati biografici. Sua madre si chiamava Suvar\u1e47ak\u1e63\u012b e la sua famiglia era br\u0101hmanica.\nSebbene inizialmente non buddhista, A\u015bvaghosa, il cui nome prima della conversione al buddhismo era Durdhar\u1e63ak\u0101la, fu coinvolto in un dibattito presso l'universit\u00e0-monastero buddhista di N\u0101land\u0101 con il maestro P\u0101r\u015bva che lo port\u00f2 alla conversione religiosa, divenendo monaco buddhista e discepolo dello stesso P\u0101r\u015bva. \nFu consigliere religioso di Kani\u1e63ka I, imperatore Kushan, che segu\u00ec come letterato di corte dopo che l'imperatore ebbe conquistato il Maghada. Partecip\u00f2, unitamente ad altri dotti monaci e sotto la supervisione di Vasumitra, alla stesura dell'importante commentario all\"'Abhidharma\" di scuola sarv\u0101stiv\u0101da denominato \"Abhidharma-mah\u0101vibh\u0101\u1e63\u0101-\u015b\u0101stra\" (anche \"Mah\u0101vibh\u0101\u1e63\u0101\"), oggi conservato nella sezione del Canone cinese denominata \"P\u00edt\u00e1nb\u00f9\". \nA\u015bvagho\u1e63a \u00e8 considerato \"patriarca\" (\u7956 \"z\u01d4\") delle scuole del Buddhismo cinese Ti\u0101nt\u00e1i (\u5929\u53f0\u5b97) e Ch\u00e1n (\u79aa\u5b97).\nLe opere.\nNumerosi testi attribuiti a A\u015bvagho\u1e63a, sono arrivati sino a noi solo grazie a traduzioni tibetane o cinesi.\nLa sua importanza e notoriet\u00e0, come autore \u00e8 dovuta soprattutto al \"Buddhacarita\" (\"Le gesta del Buddha\", anche \"Buddhacarita-k\u0101vya-s\u016btra\"), poema epico nel quale emerge un grande entusiasmo per la dottrina buddhista e per la figura del Buddha \u015a\u0101kyamuni, manifestato attraverso un'arte espositiva raffinata.\nLo scrittore, in questa opera non disdegn\u00f2 nemmeno la rappresentazione di scene profane, come ad esempio: descrizioni di vita di corte, immagini di amori, battaglie. \nIl testo sanscrito a noi pervenuto purtroppo \u00e8 incompleto e mancante di quindici canti, il testo completo lo si riscontra invece nelle traduzioni cinese e tibetana.\nAnche il poema \"Saundar\u0101nand\u0101k\u0101vya\" (\"Il poema di Sundari e Nanda\"), \u00e8 attribuito con contezza ad A\u015bvagho\u1e63a ed \u00e8 dedicato alla vita del Buddha \u015a\u0101kyamuni e narra la conversione del fratellastro, Nanda, assumendo un tono apostolico.\nSempre di A\u015bvagho\u1e63a sembrerebbe essere il frammento finale del dramma \"\u015a\u0101riputraprakara\u1e47a\" (\"Il dramma di \u015a\u0101riputra\"), che ha come oggetto la conversione di \u015a\u0101riputra e di Maudgaly\u0101yana al Buddhismo e che ci permette di definirlo il pi\u00f9 antico drammaturgo indiano.\nLe altre opere attribuite dalla tradizione buddhista ad A\u015bvagho\u1e63a sono ritenute invece apocrife.\nCos\u00ec il \"Mah\u0101y\u0101na\u015braddhotp\u0101da\u015b\u0101stra\" (\"Risveglio della fede nel mah\u0101y\u0101na\" anche \"Mah\u0101y\u0101n\u00e2dhimuktyutp\u0101da\"), nel quale l'autore approfond\u00ec tematiche metafisiche. Questa opera \u00e8 conservata nel Canone buddhista cinese (T.D. 1666.32.575b-583b) con il nome \u5927\u4e58\u8d77\u4fe1\u8ad6 (\"D\u00e0sh\u00e9ng q\u01d0x\u00ecn l\u00f9n\", giapp. \"Daij\u014d kishin ron\"). \u00c8 da notare che la presenza di dottrine pi\u00f9 tarde quali il \"tath\u0101gatagarbha\" e \"\u0101layavij\u00f1\u0101na\" pongono dei forti dubbi sull'effettiva attribuzione ad A\u015bvagho\u1e63a di questo testo, probabilmente appartiene ad un monaco omonimo del VI secolo. Oppure, con maggior probabilit\u00e0, \u00e8 opera di un anonimo cinese.\nDivenuto consigliere religioso di Kani\u1e63ka, re Kushan, gli avrebbe indirizzato il \"Mah\u0101r\u0101ja Kani\u1e63ka lekha\" (La lettera al grande re Kani\u1e63ka).\nNel Canone tibetano \u00e8 conservato anche il \"Gurupa\u00f1ca\u015bika\" (tib. \"Bla-ma lmga-bcu-pa\", Cinquanta stanze della devozione per il maestro) testo, sempre attribuito dalla tradizione ad A\u015bvagho\u1e63a, divenuto nel Buddhismo tibetano un classico per descrivere il giusto comportamento di un discepolo buddhista nei confronti del proprio maestro."}
{"id": "473021", "revid": "287204", "url": "https://it.wikipedia.org/wiki?curid=473021", "title": "Asvaghosa", "text": ""}
{"id": "473023", "revid": "1543377", "url": "https://it.wikipedia.org/wiki?curid=473023", "title": "Guglielmo Raimondo III Moncada", "text": "Biografia.\nNacque da Matteo, conte di Agosta e dalla di lui prima consorte Giovanna Peralta d'Aragona dei conti di Caltabellotta. Succeduto al padre nel titolo di Conte di Agosta dopo il 1378, divenne in seguito il pi\u00f9 titolato e potente della sua famiglia. Pur essendo uno dei feudatari pi\u00f9 potenti della Sicilia, fu escluso dal Governo dei Quattro Vicari generali, istituito dal re Federico IV d'Aragona poco prima di morire nel 1377, allo scopo di evitare il verificarsi di lotte baronali in Sicilia, e dunque il riproporsi di una nuova lotta tra la fazione dei Catalani e la fazione dei Latini, i due schieramenti della nobilt\u00e0 siciliana con i primi legati agli Aragonesi, i secondi invece legati ai precedenti dominatori Angioini.\nIl quadrumvirato vicariale fu formato da Artale Alagona, conte di Mistretta, Manfredi Chiaramonte, conte di Modica, Guglielmo Peralta, conte di Caltabellotta, e Francesco Ventimiglia, conte di Geraci, e dopo la morte del Sovrano aragonese, amministrarono di fatto l'isola, poich\u00e9 esso aveva lasciato come unica erede la figlia, Maria, duchessa di Atene e Nepatria, per la quale il padre aveva nominato l'Alagona suo tutore fino al compimento del diciottesimo anno. Il Conte di Mistretta, si adoper\u00f2 affinch\u00e9 la Principessa Maria fosse data in sposa ad un nobile di origine latina, e suoi pretendenti furono Ottone III dei marchesi del Monferrato e Gian Galeazzo Visconti, duca di Milano.\nLa decisione dell'Alagona di designare il Visconti come sposo della Principessa Maria, incontr\u00f2 la decisa opposizione da parte del Moncada, il quale, nel 1379, approfittando dell'assenza del medesimo recatosi a Messina proprio per accordarsi con il Duca di Milano, irruppe al Castello Ursino di Catania, dove si trovava la figlia del Re Federico, che rap\u00ec e condusse ad Augusta. L'iniziativa del Conte Guglielmo Raimondo ebbe l'approvazione di papa Urbano VI, il quale intendeva dare Maria in sposa al nipote Francesco Prignano, e lo sollecit\u00f2 con un breve a non fargli sposare un aragonese. Inoltre, l'impresa di cui si rese autore gli valse l'appellativo de \"il Conquistatore\".\nAugusta venne in seguito assediata dalle forze di Artale Alagona, e perci\u00f2 il Moncada condusse la Principessa Maria nel castello di Licata, dove nel 1381, incontr\u00f2 emissari del re Pietro IV d'Aragona, consegnandola a questi ultimi. A sua volta, Licata fu assediata dalle forze guidate dal Chiaramonte, e la Principessa fu portata nuovamente ad Augusta, e dopo la sua conquista avvenuta nel 1382 da parte del Conte di Mistretta, a Cagliari. Il Moncada ripar\u00f2 successivamente in Catalogna assieme alla famiglia, dove chiese aiuto alla Corona aragonese per chiedere l'intervento in Sicilia ed ottenere il riconoscimento dei suoi meriti nel rapimento. Essendosi l'Alagona impadronito dei suoi feudi siciliani, il re Martino d'Aragona, gli assegn\u00f2 quelle aragonesi di Granollers, Caldes de Montbui e San Vicente, poi scambiate col Conte d'Urgel ricevendo in cambio la baronia di Chiva nel Regno di Valenza. \nMartino \"il Giovane\", figlio del precedente, spos\u00f2 l'erede al trono del Regno di Sicilia la Principessa Maria tra il 1389 e il 1392, e tale unione fu fortemente osteggiata da molti baroni siciliani, a partire dagli Alagona e dai Chiaramonte. Nel 1392, Martino sbarc\u00f2 in Sicilia per prendere possesso dell'isola e fu incoronato insieme a Maria nella Cattedrale di Palermo. Molti dei signori che gli si erano opposti prestando il \"giuramento di Castronovo\" del 1391, fecero atto di sottomissione, e i Chiaramonte si ritrovarono insieme ai soli Alagona a fronteggiare l'esercito catalano di Bernardo Cabrera. Andrea Chiaramonte, erede di Manfredi, sconfitto e tradito, fu catturato e condannato alla pena capitale. Giustiziato per decapitazione a Palermo davanti al palazzo Chiaramonte-Steri, i suoi beni furono confiscati e divisi fra il Moncada e il Cabrera.\nCon privilegio del 28 gennaio 1392, al Moncada furono assegnati la Contea di Malta e Gozo di cui fu investito col titolo di marchese, l'isola di Lipari, le citt\u00e0 di Naro, di Mineo, di Sutera, le terre di Delia, Mussomeli, Manfrida, Gibellina, Favara, Sant'Angelo Muxaro, Montechiaro, Guastanella, Misilmeri, ed il castello di Mongiolino. Dichiarato \"regio consanguineo\" con privilegio del 14 aprile dell'anno medesimo, ottenne tutti i beni, anche feudali senza vassalli, appartenuti ai Chiaramonte e agli Alagona. Un altro privilegio del 19 ottobre, lo invest\u00ec delle baronie di Calatafimi, Alcamo, Calatubo, delle isole di Favignana, Levanzo e Marettimo. Con due successivi privilegi, del 15 febbraio 1395 e 18 novembre 1396, ebbe Ferla, Riesi, San Giuliano, Sortino, Monteclimaco e altri, nonch\u00e9 le baronie delle onze annue 500 d'oro sulle tratte di Agosta, del tar\u00ec uno sopra il porto di Brucoli. Guglielmo Raimondo occup\u00f2 anche diversi incarichi politici e militari: fu infatti, Gran connestabile, capitano generale di tutta la cavalleria siciliana e Gran Giustiziere del Regno.\nPervenuto al massimo della potenza, una sentenza emanata il 16 novembre 1397 dalla Gran Corte lo dichiar\u00f2 fellone e tutti i suoi beni gli furono confiscati. La condanna per fellonia si fondava sulla ribellione che avrebbe organizzato in quell'anno contro la monarchia assieme ad altri baroni, come Antonio Ventimiglia, conte di Collesano e Bartolomeo d'Aragona, barone di Cammarata. A spingere il Moncada a commettere questo atto di infedelt\u00e0 verso la Corona aragonese che aveva sempre appoggiato, i suoi malumori verso i Martini dovuti all'esclusione dal Consiglio Regio che si era formato quando Martino \"il Vecchio\" era tornato in Aragona e il peso crescente che era dato all'almirante del Regno, Bernardo Cabrera, conte di Modica. Secondo altre fonti, invece, sarebbe stato vittima di una congiura ordinata da Pietro Serra, vescovo di Catania, il quale fece credere al Re Martino di essersi ribellato , o che il medesimo lo istig\u00f2 alla ribellione.\nLa sentenza di fellonia diede enorme dispiacere al Moncada, che sentitosi offeso nell'onore, mor\u00ec a Lentini, nel Val di Noto, nel 1398, ed ivi sepolto nella chiesa del convento dei Frati domenicani. \nMatrimoni e discendenza.\nGuglielmo Raimondo Moncada Peralta, marchese di Malta e Gozo, dal primo matrimonio con Beatrice Alagona Palizzi, figlia di Giovanni conte di Novara, ebbe i seguenti figli:\nDalla seconda unione con Stefania Carroz Lauria, figlia di Francesco, ammiraglio catalano e governatore del Regno di Sardegna e Corsica, ebbe i seguenti figli:\nEbbe anche un figlio naturale, Simone, signore di Castelluccio, che dalla moglie Damiata Moncada Esfonellar, ebbe due figli."}
{"id": "473024", "revid": "1126209", "url": "https://it.wikipedia.org/wiki?curid=473024", "title": "Mango (frutto)", "text": "Il mango \u00e8 un frutto di tipo drupa che proviene da numerose specie di alberi tropicali appartenenti al genere \"Mangifera\", coltivati prevalentemente per la loro frutta. \nLa maggior parte di queste specie si trova nella natura in maniera selvatica. Il genere appartiene alla famiglia Anacardiaceae degli anacardi. I mango in particolare sono autoctoni dell'Asia meridionale, da dove proviene il \"mango comune\" o il \"mango indiano\", \"Mangifera indica\", che \u00e8 stato distribuito in tutto il mondo per diventare uno dei frutti pi\u00f9 coltivati nei tropici. Altre specie di \"Mangifera\" (es. \"Mangifera foetida\") vengono coltivate in luoghi differenti.\nIl mango \u00e8 il frutto nazionale delle Filippine, del Pakistan e dell'India, e anche l'albero nazionale del Bangladesh e dell'Australia."}
{"id": "473028", "revid": "468892", "url": "https://it.wikipedia.org/wiki?curid=473028", "title": "Cawrdaf", "text": "Biografia.\nEra figlio di Caradog Freichfras, re del Gwent e del Vannetais. Dopo la morte di quest'ultimo e la divisione dei suoi domini tra i figli, il territorio tra il Wye e il Severn and\u00f2 a Cawrdaf. Quest'area divenne il Fferreg, poi conosciuto come \"Rhwng Gwy ag Hafren\". \nSembra essere stato un re saggio, uno dei \"Tre alti funzionari\" della Britannia e consigliere di re Art\u00f9. Nulla si conosce sul suo regno, anche se si sa che fond\u00f2 molte chiese. A volte \u00e8 descritto come un santo, festeggiato il 5 dicembre. Sembra che in tarda et\u00e0 abbia abdicato in favore del figlio Caw, per dedicarsi alla vita religiosa. Si ipotizza che sia stato discepolo di san Illtud. Ebbe molti figli divenuti santi, ma non si sa quanto a lungo la sua casata sia rimasta sul trono del Fferreg. Per secoli, comunque, i suoi discendenti rimasero tra le due principali famiglie patriarcali del Brycheiniog."}
{"id": "473031", "revid": "49022", "url": "https://it.wikipedia.org/wiki?curid=473031", "title": "Brycheiniog", "text": ""}
{"id": "473032", "revid": "110157", "url": "https://it.wikipedia.org/wiki?curid=473032", "title": "Utzenstorf", "text": "Utzenstorf (toponimo tedesco) \u00e8 un comune svizzero di 4\u00a0295 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nUtzenstorf \u00e8 servito dall'omonima stazione sulla ferrovia Emmentalbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "473033", "revid": "92723", "url": "https://it.wikipedia.org/wiki?curid=473033", "title": "Diocesi di Alessandria", "text": "La diocesi di Alessandria (in latino: \"Dioecesis Alexandrina Statiellorum\") \u00e8 una sede della Chiesa cattolica in Italia suffraganea dell'arcidiocesi di Vercelli e appartenente alla regione ecclesiastica Piemonte. Nel 2018 contava 144.918 battezzati su 159.750 abitanti. \u00c8 retta dal vescovo Guido Gallese.\nTerritorio.\nIl territorio della diocesi \u00e8 interamente distribuito sulla provincia di Alessandria e comprende i comuni di Alessandria, Borgoratto Alessandrino, Carentino, Casal Cermelli, Predosa, Castelspina, Bassignana, Rivarone, Valenza, Alluvioni Cambi\u00f2, Isola Sant'Antonio, Castellazzo Bormida, Felizzano, Quargnento, Frugarolo, Oviglio, Pietra Marazzi, Gamalero, Pecetto di Valenza, Montecastello, Bosco Marengo, Pasturana, Piovera, Tassarolo, Frascaro, Solero e Capriata d'Orba.\nLa diocesi confina a nord con la diocesi di Casale Monferrato, ad ovest con la diocesi di Asti, a sud-ovest la diocesi di Acqui, a sud, per breve tratto, con l'arcidiocesi di Genova e ad est con la diocesi di Tortona.\nSede vescovile \u00e8 la citt\u00e0 di Alessandria, dove si trova la cattedrale dei Santi Pietro e Marco.\nZone pastorali e parrocchie.\nLa diocesi conta 74 parrocchie distribuite su un territorio di 753\u00a0km\u00b2 e divisa in 4 zone pastorali accorpando le precedenti 7:\nStoria.\nLa diocesi venne eretta nel 1175 per volere di papa Alessandro III, a cui era stata dedicata la citt\u00e0, con la bolla \"Sacrosanctae Romanae ecclesiae\", con la quale il pontefice onora con la dignit\u00e0 episcopale \"\u00abla chiesa e la citt\u00e0 che \u00e8 stata costituita in onore di San Pietro e per utilit\u00e0 e gloria di tutta la Lombardia\u00bb\".\nSuccessivamente, con il breve \"De novitate\" del 30 gennaio 1176 Alessandro III si scusa di aver eletto \"motu proprio\" il vescovo e dichiara che questo non deve pregiudicare in futuro il diritto di nomina che spetta al capitolo della cattedrale. La nuova diocesi \u00e8 resa suffraganea dell'arcidiocesi di Milano.\nL'estensione della diocesi originaria era pressoch\u00e9 simile a quella odierna, tranne per il confine orientale con la diocesi di Tortona che non aveva una precisa delimitazione. Nel breve \" Congruam officii\" al vescovo Ottone (18 luglio 1178 oppure 1180), Alessandro III confermava la costituzione del capitolo dei canonici della Cattedrale di San Pietro, attuata da Ottone, e riconosceva alla giovane Chiesa alessandrina tutti i suoi possedimenti.\nLa vita della diocesi, nei suoi primi decenni, fu molto travagliata per discordie di giurisdizione con la diocesi di Acqui, dal cui territorio era nata la sede alessandrina. Papa Alessandro diede incarico all'arcivescovo milanese Algisio di unire le due sedi sotto il vescovo di Acqui, ma per l'opposizione sia di Ottone che del vescovo di Acqui la disposizione non ebbe effetto. La diocesi alessandrina rimase vacante per lungo tempo.\nNel maggio 1205 papa Innocenzo III riprese in mano la questione, decidendo di dare attuazione alle disposizioni di Alessandro III. Fu rinnovata l'unione \"aeque principaliter\" delle due sedi con la bolla \"Cum beatus Petrus\" e il vescovo acquese Ugo Tornielli divenne anche vescovo di Alessandria, con l'obbligo di risiedere sei mesi in una citt\u00e0 e sei mesi nell'altra. Ma i dissidi fra le due diocesi furono tali che alla fine, nel novembre 1213, Ugo Tornielli decise di dimettersi.\nDa questo momento Alessandria, bench\u00e9 ancora formalmente unita ad Acqui, non ebbe pi\u00f9 vescovi propri; inizialmente fu governata dal capitolo della cattedrale e poi, dal 1235, dall'arcidiacono capitolare. Il vescovo di Acqui, alla cui sede era unita quella di Alessandria, non si preoccup\u00f2 mai della Chiesa alessandrina, e, ad eccezione di un solo caso, nessuno dei vescovi acquesi port\u00f2 mai la titolazione di \"vescovo di Alessandria\".\nQuesto \"status quo\" dur\u00f2 fino a quando papa Innocenzo VII, con la bolla \"Sedis Apostolicae\" del 15 aprile 1405, riorganizz\u00f2 la diocesi e nomin\u00f2 vescovo l'agostiniano Bertolino Beccari.\nNel 1803, durante l'occupazione francese, la diocesi fu nuovamente soppressa e il territorio incorporato nella diocesi di Casale Monferrato assieme alla soppressa diocesi di Bobbio.\n\u00c8 stata ristabilita il 17 luglio 1817 con la bolla \"Beati Petri\" di papa Pio VII e nel contempo \u00e8 divenuta suffraganea della nuova arcidiocesi di Vercelli.\nIl 3 maggio 1936, con la lettera apostolica \"Cum in oppido\", papa Pio XI ha proclamato San Pio V patrono secondario della diocesi.\nI titoli del Vescovo.\nFino agli anni \u201860 del XX secolo, il vescovo di Alessandria portava, tra gli altri, il titolo nobiliare di conte, ed il titolo onorifico di abate dei Santi Pietro e Dalmazzo. Pi\u00f9 precisamente quest'ultimo \u00e8: abate dell'insigne Collegiata dei Santi Pietro e Dalmazzo.\nDa quando abbia assunto il titolo di conte non \u00e8 dato sapere, mentre quello di abate \u00e8, si pu\u00f2 dire, il risultato di un divenire storico che affonda le sue radici in un periodo addirittura antecedente alla fondazione della citt\u00e0. San Pietro, detto di Bergoglio (o Borgoglio), dal nome del borgo oltre il fiume Tanaro nel quale si trovava, era un monastero benedettino che esisteva ben prima della formazione della citt\u00e0 e di cui si ha la prima traccia in una bolla di papa Alessandro III del 1162. In Bergoglio, almeno fino al Concilio di Trento, si celebrava con il rito ambrosiano e il monastero era alle dipendenze dirette dell'arcivescovo di Milano come si legge nella \"Chronica Aquensis\" del domenicano Iacopo d'Acqui che afferma: \"Verum est quod Bergolium quantum ad officium sequitur ritum Ecclesiae Ambroxianae, solum quantum ad Ecclesiam principalem, quia Bergolium fuit de Diocesi Mediolanensi\". Nel monastero probabilmente si ritir\u00f2 Guido da Velate, che vi mor\u00ec il 23 agosto 1071 e vi fu anche sepolto.\nDal XV secolo, con la decadenza dell'ordine monastico, cominci\u00f2 ad essere dato in commenda. Nel 1426 fu concesso da papa Martino V ad Arpino Colli; poi, nel 1458 da papa Callisto III a Galvagno Ferrufini; nel 1490 da papa Innocenzo VIII a Luigi Capra; nel 1514 da papa Leone X a Gian Luchino Arnuzzi.\nNel 1518 lo stesso Leone X nomin\u00f2 abate commendatario il cardinale Giulio de Medici, poi papa Clemente VII. Egli ottenne dal papa - Leone X era Giovanni de Medici, suo cugino - con bolla del 20 luglio 1520, la facolt\u00e0 di sopprimere il monastero benedettino sostituendolo con una collegiata secolare abbaziale, come di fatto avvenne con atto del 28 agosto dello stesso anno dato in Firenze. Nel medesimo atto eresse quattro dignit\u00e0 ed otto canonici trasformando a tal fine alcune cappellanie che nella stessa chiesa di San Pietro ed altrove erano state fondate. Il governo degli abati secolari cominci\u00f2 appunto nel 1520 con lo stesso cardinale de' Medici e si concluse con la morte dell'ultimo abate Gian Giacomo Curioni il 15 agosto 1727.\nLeone X, oltre alle prerogative ordinarie di cui erano titolari \"ab antiquo\" gli abati ed i monaci di San Pietro, concesse ulteriori privilegi sia all'abate sia al capitolo della collegiata. L'abate indossava il rocchetto al modo dei vescovi e dei prelati; portava la mitria, il pastorale e le altre insegne pontificali; impartiva la benedizione solenne, se non fosse presente qualche vescovo; conferiva la tonsura e gli ordini minori; poteva conferire benefici; poteva concedere al priore o al suo vicario la facolt\u00e0 di amministrare tutti i Sacramenti ai fedeli della parrocchia di cui la collegiata era titolare.\nIl capitolo fu invece dichiarato esente da ogni giurisdizione e immediatamente soggetto alla Santa Sede, in modo che n\u00e9 il vescovo n\u00e9 altri per alcuna ragione (fosse anche di delitto o di contratto) potessero esercitare alcuna giurisdizione sopra le chiese, l'abate, i canonici, i beneficiati, le persone ed i benefici della Collegiata, n\u00e9 tanto meno promulgare contro di loro scomuniche, interdetti o censure e pene. Gli accord\u00f2 altres\u00ec di portare l'almuzia \"di pelli grigie ed onorevoli\" al modo della chiese cattedrali. Questi privilegi provocarono nel tempo continui scontri e liti, soprattutto quando venivano fatti valere senza tener conto delle attenuazioni apportate dal Concilio di Trento a favore dei vescovi diocesani, in quanto depositari dell'autorit\u00e0 ordinaria.\nLa collegiata rimase nella sua chiesa in Bergoglio fino al 1728, quando dovette trasferirsi a seguito della demolizione dell'intero quartiere ordinata da re Vittorio Amedeo II per la costruzione della nuova cittadella militare. Approfittando di ci\u00f2 e del fatto che l'abate Curioni era deceduto da otto mesi, quindi la dignit\u00e0 era vacante, papa Benedetto XIII con bolla del 22 aprile 1728 estinse la commenda abbaziale e la un\u00ec con i suoi redditi alla \"mensa vescovile\" ed \u00e8 per questo che da quel momento il vescovo di Alessandria porta il titolo di abate della collegiata.\nIl 17 giugno fu demolita la chiesa. La collegiata si trasfer\u00ec nella chiesa parrocchiale di Santa Maria dell'Olmo, poi definitivamente in quella di San Dalmazzo, a seguito di una convenzione stipulata il 16 gennaio 1730 con il suo parroco-prevosto, che ottenne di essere membro del capitolo della collegiata e di avere, vita natural durante, la precedenza sia sulle dignit\u00e0 capitolari sia sui canonici e che alla sua morte il suo posto fosse convertito in decanato, per\u00f2 quale ultima dignit\u00e0 capitolare. Gli accordi furono approvati con un rescritto apostolico del 28 luglio dello stesso anno, ma gi\u00e0 dal 18 gennaio la Collegiata si trasfer\u00ec solennemente in San Dalmazzo. Da allora in poi sia la chiesa sia la collegiata assunsero il titolo \"dei Santi Pietro e Dalmazzo\". Anche il titolo del vescovo mut\u00f2: abate dell'insigne collegiata dei Santi Pietro e Dalmazzo.\nPer quanto riguarda la situazione delle dignit\u00e0, nel 1584 il vescovo, poi cardinale, Paravicini estinse la prepositura, cosicch\u00e9 il priore, con la cura d'anime divenne la dignit\u00e0 principale; permasero l'arcidiacono, l'arciprete e il decano. Nel 1685 la dignit\u00e0 fu ricostituita per\u00f2 non pi\u00f9 con l'importanza che aveva avuto, fu infatti collocata dopo le altre, ma prima del decanato. Degli antichi otto canonicati, due furono uniti per la tenuit\u00e0 dei redditi, due per decisione della famiglia dei patroni, uno fu unito al priorato ed altri furono costituiti ex novo, cosicch\u00e9 nel XVIII secolo i canonici divennero nove.\nDurante la dominazione napoleonica e dopo la Restaurazione la chiesa e la collegiata subirono diverse vicende. Nel 1807 la chiesa fu occupata dal Genio militare e la Collegiata si trasfer\u00ec nella chiesa parrocchiale di Santa Maria di Castello, ove rimase fino al 1813, quando anche questa fu occupata dai militari. Pass\u00f2 quindi alla chiesa di Loreto e, dopo diverse trattative, nel 1824 si stabil\u00ec definitivamente nella chiesa di Santa Maria del Carmine che, nella ristrutturazione delle circoscrizioni parrocchiali nel frattempo intervenuta, aveva inglobato la quasi totalit\u00e0 del distretto dell'antica parrocchia di San Dalmazzo. Morto nel 1828 il parroco del Carmine, la cura delle anime fu nuovamente affidata al priore della Collegiata.\nNel XXI secolo di questa istituzione ecclesiastica rimane traccia solo nei titoli che competono al vescovo di Alessandria, abate, e al parroco del Carmine, priore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 159.750 persone contava 144.918 battezzati, corrispondenti al 90,7% del totale."}
{"id": "473034", "revid": "1226", "url": "https://it.wikipedia.org/wiki?curid=473034", "title": "Il Signor Bonaventura", "text": ""}
{"id": "473036", "revid": "1318658", "url": "https://it.wikipedia.org/wiki?curid=473036", "title": "Moncada (famiglia)", "text": "I Moncada, noti anche come Montcada, de Moncada, di Moncada o Montecateno, sono una famiglia nobile di origine catalana e di presunta derivazione bavara, con ramificazioni in Spagna e in Sicilia.\nIl ceppo primigenio della dinastia, quello spagnolo dei Marchesi di Aitona, si estinse nella seconda met\u00e0 del XVIII secolo nei Duchi di Medinaceli. Derivato dalla medesima linea antica degli Aitona e fiorito alla fine del XIII secolo, \u00e8 il ceppo siciliano, ancora fiorente attraverso i rami dei Principi di Patern\u00f2 e dei Principi di Monforte. I suoi esponenti ebbero gran rilievo nella storia siciliana. Dal ramo siciliano dei Principi di Larderia, estintosi sul finire del XVIII secolo, deriv\u00f2 un ceppo che godette di nobilt\u00e0 in Messico con i titoli di Marchese di Villafont e di Marchese di Jaral de Berrio.\nOrigini.\nLa fondazione della dinastia Moncada viene convenzionalmente attribuita ad un Dapifero (o \"Dapifer\"), figlio di un Teodone dei duchi di Baviera, che nell'VIII secolo, al servizio dei Sovrani franchi, giunse sui Pirenei per combattere contro i Mori.\nSecondo Giovanni Agostino della Lengueglia nel suo \"Ritratti della prosapia et heroi Moncadi nella Sicilia\" (1657), Dapifero - di cui non si conosce il nome reale - uccise tre Re Mori ed argin\u00f2 l'espansione territoriale saracena incatenando due monti della Catalogna, in mezzo ai quali vi edific\u00f2 un castello che prese il nome di \"Montecateno\". Cognomatosi Montecateno, poi corrotto in \"Montcada\" e, infine, \"Moncada\", combatt\u00e9 al seguito di Otogerio Catal\u00f3, al quale succedette nel comando delle milizie cristiane dopo la sua morte.\nNell'opera del Lengueglia, Dapifero viene indicato come il cugino di Otogerio Catal\u00f3, altri genealogisti invece, lo indicano come il fratello di quest'ultimo. Nello specifico, il nome reale di Dapifero sarebbe Otto, la cui paternit\u00e0 viene attribuita a Grimaldo di Baviera, morto nel 725, ucciso da Carlo Martello. Otogerio e Otto, per sfuggire alle congiure da parte del Re dei Franchi, andarono in Catalogna per combattere contro i Mori. Inoltre, ad Otogerio viene pure attribuita la fondazione del castello di Montecateno, nelle vicinanze di Barcellona, che inizialmente si sarebbe chiamato \"Mont-Cathal\u00f3\" o \"Monte Catal\u00e1n\".\nOtto detto \"Dapifero\" mor\u00ec nel 768, e lasci\u00f2 come unico erede Arnaldo (o Arnulfo), il quale eredit\u00f2 la dignit\u00e0 di \"dapifero\", e a cui l'imperatore Carlo Magno diede in feudo la terra di Montcada, di cui divenne primo signore. Arnaldo I di Montcada, morto nel 798, ebbe due figli, Otto, ed Ermengaudo, entrambi militi al servizio dell'Imperatore carolingio. Ermengaudo, nel 791 fu investito dal Sovrano franco del titolo di conte di Urgell, di Emp\u00faries, di Rossiglione, di Cerdagna e di Pallars. Morto senza figli intorno all'820, i suoi feudi tornarono al Re dei Franchi, e il fratello Otto gli succedette nella carica di generale delle milizie, nella quale era stato al seguito di Ludovico il Pio nella conquista di Barcellona dell'804.\nOtto di Montcada mor\u00ec nell'832, e fu padre di Arnaldo II (\u2020 855), milite al servizio di Carlo il Calvo, al quale nella signoria del castello di Montcada succedettero per via patrilineare, Gastone, che fu aiutante di Goffredo il Villoso (\u2020 895), Guglielmo I (\u2020 930), Otto III (\u2020 937), Raimondo I (\u2020 967), Guglielmo Raimondo I (\u2020 983), e Guglielmo II (\u2020 1000).\nL'origine bavara del casato, secondo altre fonti rappresenterebbe una leggenda: lo studioso statunitense John C. Shideler, nella sua opera \"A Medieval Catalan Noble Family: the Montcadas 1000-1230\" (1979), ritiene che la dinastia Moncada non sarebbe esistita prima dell'anno 1000. Secondo Shideler, infatti, il primo membro della stirpe \u00e8 documentato all'anno 1002, e si tratterebbe di un Guglielmo di Vacarisses, vicario delle signorie di Muntanyola e Vacarisses, figlio di un nobile di origine germanica chiamato Seniofredo, visconte di Girona, che tra il 1023 ed il 1025, attraverso il matrimonio con la nobildonna Adelaide di Claramunt, acquis\u00ec il possesso del castello di Montcada e ne prese il cognome. Guglielmo, morto nel 1040, ebbe sei figli, tra cui Raimondo Guglielmo di Montcada, primo signore del castello di Montcada e militare al servizio del conte Raimondo Berengario I di Barcellona.\nDa Raimondo Guglielmo nacque Berengario, il quale sposato con una certa Ermessenda, ebbe i figli Guglielmo e Beatrice, la quale avrebbe sposato un Guglielmo Raimondo, siniscalco di Barcellona e signore di Tortosa. Da questa unione sarebbero nati cinque figli, tra cui Guglielmo - che spos\u00f2 Maria de Gabarret viscontessa di B\u00e9arn e i cui discendenti ne assunsero il titolo - e Raimondo, suo successore in qualit\u00e0 di siniscalco e alla signoria di Tortosa, che sposato con Raimonda di Tornemira, ebbe i figli Raimondo e Guglielmo Raimondo.\nStoria.\nI Moncada di Spagna.\nGuglielmo Raimondo II di Moncada (\u2020 1228), figlio di Raimondo, siniscalco di Catalogna, spos\u00f2 Costanza d'Aragona, figlia naturale del re Pietro, da cui ricevette in dono la signoria sui castelli e le citt\u00e0 di Aitona, Albalate de Cinca, Mequinenza, Ser\u00f2s e Soses. Di lui fa menzione anche il Lengueglia.\nDall'unione nacquero tre figli, e di questi, Pietro, I barone di Aitona (\u2020 1267 ca.), siniscalco di Barcellona, nel 1237 partecip\u00f2 alla vittoriosa battaglia contro gli occupanti islamici che port\u00f2 alla conquista di Valencia e la nascita dell'omonimo regno. Il re Giacomo I d'Aragona gli don\u00f2 un castello situato nella zona che venne rinominato \"Montcada\", da cui ebbe origine l'odierno comune. Sposato con la nobildonna aragonese Sibilla d'Abarca nel 1240, dall'unione nacquero sei figli, tra cui un Pietro, II barone di Aitona (\u2020 1300), siniscalco di Barcellona, che prese parte alla Crociata aragonese (1283-1285) in sostegno a Pietro III di Aragona. Fu padre di Elisenda, consorte del re Giacomo II di Aragona. Un altro Pietro (\u2020 1282), figlio di Raimondo di Moncada, signore di Tortosa, fu maestro dei Cavalieri dell'Ordine Templare in Catalogna-Aragona dal 1279, che mor\u00ec in battaglia nel corso dell'assedio di Tripoli del 1282.\nDai baroni di Aitona derivarono altri rami, come quello dei baroni di Llagostera, iniziato da Otto I di Moncada, III barone di Aitona (\u2020 1341), figlio di Pietro II, che con la consorte Jofredina di Lloria gener\u00f2 una robusta discendenza. Il figlio cadetto Pietro (\u2020 1352), fu padre di Ruggero (\u2020 1419), governatore della Sardegna nel 1398. Altro ramo originatosi fu quello dei baroni di Chiva, iniziato da Giovanni di Moncada (\u2020 1461), figlio di Otto III, VII barone di Aitona (\u2020 1413), e padre di tre figli, di cui Pietro, XI barone di Aitona (\u2020 1510), che fu padre di Hugo de Moncada y Cardona (\u2020 1528), cavaliere gerosolomitano, che fu vicer\u00e9 di Sicilia (1509-16) e vicer\u00e9 di Napoli (1527-28).\nNel 1492, con la definitiva cacciata dalla Penisola iberica degli occupanti musulmani dopo oltre 750 anni di battaglie combattute per la \"Reconquista\", avvenne l'unificazione delle corone di Aragona e Castiglia, e i Moncada, proseguirono nella tradizionale fedelt\u00e0 alla famiglia reale aragonese, con cui aveva anche dei legami di parentela. Svolsero un ruolo politico di primo piano anche nel nascente Impero spagnolo, sorto dopo l'insediamento al trono degli Asburgo per successione ai Trast\u00e1mara d'Aragona.\nNel 1523, Juan de Moncada y de Tol\u00e7a, XIII barone di Aitona (\u2020 1560), ricevette investitura dal re Carlo V d'Asburgo a \"I conte di Aitona\", come ricompensa ai suoi numerosi servigi alla Corona. Il figlio di questi, Francisco de Moncada y Cardona, II conte di Aitona (1556-1594), gran siniscalco del Regno d'Aragona e vicer\u00e9 di Catalogna, il 1\u00ba ottobre 1581 fu investito dal re Filippo II di Spagna del titolo di \"I marchese di Aitona\". Padre di diciassette figli, il primogenito Gast\u00f3n de Moncada y Gralla, II marchese di Aitona (1554-1626), fu vicer\u00e9 in Sardegna (1589-97) e in Aragona (1605-15). Detto Gast\u00f3n fu padre di Francisco de Moncada y Moncada, III marchese di Aitona (1586-1635), diplomatico, militare e scrittore, e governatore dei Paesi Bassi Spagnoli. Il figlio Guill\u00e9n Ram\u00f3n de Moncada y Castro, IV marchese di Aitona (1619-1970), fu governatore del Regno di Galizia (1645-47).\nI Moncada di Spagna si estinsero in linea maschile diretta alla morte nel 1727 di Guill\u00e9n Ram\u00f3n de Moncada y Portocarrero, VI marchese di Aitona, che non lasci\u00f2 discendenza mascolina. La figlia Mar\u00eda Teresa de Moncada y Benavides spos\u00f2 Luis Antonio Fern\u00e1ndez de C\u00f3rdoba y Sp\u00ednola, XI duca di Medinaceli, e pertanto il titolo di Marchese di Aitona e gli altri ad esso collegati, confluirono nel casato dei Duchi di Medinaceli.\nI Moncada di Sicilia.\nLa dinastia fu portata in Sicilia sul finire del XIII secolo dal nobile e militare catalano Guglielmo Raimondo di Moncada (\u2020 1328), figlio di Pietro, II barone di Aitona: giunto nell'isola nel 1298, sostenne il principe Federico III d'Aragona contro gli Angioini nella Guerra del Vespro, in appoggio ai ribelli siciliani. La guerra fu vinta dai ribelli che cacciarono gli Angioini dalla Sicilia, e l'Aragona, divenuto Re di Trinacria, per ricompensarlo dei suoi servigi gli fece sposare la nobildonna Lucchina Alagona, figlia di Guglielmo, e per via matrimoniale Guglielmo Raimondo acquis\u00ec il possesso delle isole di Malta e Gozo. Tali possessi furono permutati nel 1319 con il Re Federico, che gli diede in cambio le terre di Augusta, Ferla, Melilli e Sortino. Il fratello Pietro (\u2020 1336), venuto anch'egli in Sicilia dopo l'incoronazione di Federico III, fu vescovo di Siracusa dal 1313. Il suo primogenito Guglielmo Raimondo II (\u2020 1348), che eredit\u00f2 detti feudi, nel 1336 ricevette investitura a \"I conte di Agosta\" e fu nominato gonfaloniere del Regno dal re Pietro II di Sicilia.\nGuglielmo Raimondo Moncada Peralta, III conte di Agosta (\u2020 1398), figlio primognito di Matteo e nipote del predetto Guglielmo Raimondo, fu gran giustiziere del Regno di Sicilia, e nel 1379 rap\u00ec per conto del re Pietro IV d'Aragona la principessa Maria di Sicilia dal Castello Ursino di Catania, per impedire il suo matrimonio con Gian Galeazzo Visconti, duca di Milano. L'impresa da lui compiuta gli valse l'appellativo de \"il Conquistatore\" e divenne il pi\u00f9 ricco feudatario di Sicilia attraverso l'assegnazione dei feudi confiscati agli Alagona e ai Chiaramonte. Nel 1392, ebbe concesso il titolo di \"Marchese di Malta e Gozo\", e fu dichiarato \"regio consanguineo\" dal Sovrano. Pervenuto al massimo della sua potenza, Guglielmo Raimondo fu accusato di organizzare una rivolta contro il re Martino I di Sicilia, ed una sentenza emessa dal tribunale della Gran Corte del 1397 che lo dichiar\u00f2 fellone, gli caus\u00f2 la confisca di tutti i beni e feudi posseduti. \nL'antico ramo dei Conti di Agosta nel XV secolo si suddivise in due rami, quello dei Conti di Caltanissetta e quello dei Conti di Adern\u00f2. Matteo Moncada Alagona, IV conte di Agosta (\u2020 1423), figlio primogenito di Guglielmo Raimondo III, ottenne dal Re Martino la restituzione di parte dei feudi confiscati al padre, e con il medesimo si accord\u00f2 nel 1407 per la permuta della Contea di Agosta con la terra e il castello di Caltanissetta, su cui ottenne investitura col \"mero e misto imperio\" del titolo di conte. La Contea di Adern\u00f2, pervenne ai Moncada per eredit\u00e0 dagli Sclafani, dopo una lunga lotta di successione con i Peralta, e fu dapprima in possesso di Antonio Moncada Abbate (\u2020 1415), fratello minore del Conte Guglielmo Raimondo III, che fu anche conte di Assoro, gonfaloniere del Regno e Gran siniscalco, e poi del nipote Giovanni Moncada Alagona (\u2020 1453), che fu ambasciatore della nobilt\u00e0 siciliana in Aragona, Gran camerlengo e poi Gran siniscalco del Regno di Napoli, Gran cancelliere e maestro giustiziere del Regno di Sicilia.\nDopo appena un secolo, avvenne la riunificazione dei due rami comitali, poich\u00e9 quello dei Conti di Caltanissetta si estinse in linea maschile con Antonio Moncada d'Aragona, VII conte di Caltanissetta (\u2020 1470), la cui unica figlia Contissella, spos\u00f2 Guglielmo Raimondo Moncada Ventimiglia, VI conte di Adern\u00f2 (\u2020 1510), figlio di Giovanni Tommaso. Dall'unione dai predetti Guglielmo Raimondo e Contissella Moncada, nacquero dieci figli, tra cui Antonio, VII conte di Adern\u00f2 (\u2020 1549) e Federico, barone di Tortorici (\u2020 1561), dai cui discendenti ebbero origine i rami principeschi moderni di Patern\u00f2 (1565), di Calvaruso (1628), di Monforte (1628), di Larderia (1690) e di Castelbianco (1774), dei quali sono ancora oggi fiorenti quelli di Patern\u00f2 e di Monforte.\nIl pi\u00f9 antico ramo dei Baroni della Ferla, ebbe anch'esso origine dai Conti di Adern\u00f2, con Antonio Pietro Moncada Esfonellar, figlio secondogenito di Giovanni, III conte di Adern\u00f2, investito del titolo di barone della Ferla per privilegio concessogli il 20 giugno 1397. Il ramo si estinse nel 1703 con Pietro Moncada, che fu membro del Senato di Catania. \nIl ramo dei Principi di Patern\u00f2 ebbe origine nel 1565 con l'investitura a \"I principe di Patern\u00f2\" di Francesco Moncada de Luna Rosso, figlio del Conte Antonio, e l'elevazione a principato della terra di Patern\u00f2, appartenente ai Moncada dal 1456, quando venne infeudata da Guglielmo Raimondo Moncada Esfanoller, IV conte di Adern\u00f2 (\u2020 1466), che fu presidente e capitano generale del Regno di Sicilia. Rappresenta la linea principale dei Moncada di Sicilia.\nIl ramo dei Principi di Monforte ebbe origine con Giuseppe Moncada Saccano, I conte di San Pietro (\u2020 1631), il quale nel 1628 ebbe investitura del titolo di \"I principe di Monforte\", e l'elevazione a principato della terra di Monforte, che fu una delle baronie ereditate nel 1534 da Federico Moncada e Moncada dei Conti di Adern\u00f2, alla morte della moglie Agnese Pollicino. Nel XIX secolo, acquis\u00ec i titoli di Principe di Sor\u00eca, di Marchese di Santa Marina e di Barone di Castania.\nI Moncada del Messico.\nIl ceppo messicano della famiglia Moncada ebbe origine nella seconda met\u00e0 del XVIII secolo, e deriv\u00f2 da quello siciliano, pi\u00f9 precisamente dalla linea cadetta dei Principi di Larderia. Capostipite fu Pietro Moncada Branciforte (1739-1828), figlio secondogenito di Letterio, III principe di Larderia.\nDi idee liberali e seguace delle idee illuministe di Voltaire, Moncada si stabil\u00ec in Nuova Spagna. Fu colonnello di un reggimento di dragoni di Puebla ed esente delle guardie del corpo del Re di Spagna. Nel 1768, spos\u00f2 la nobildonna Mariana de Berrio y de la Campa y Cos (1752-1803), figlia di Miguel, I marchese di Jaral de Berrio, da cui ebbe cinque figli: Miguel, Mar\u00eda de Guadalupe, Adeodato, Juan Nepomuceno e Mar\u00eda Josefa, dei quali morirono prematuramente Miguel e Adeodato. Nel 1770, Moncada ebbe concesso il titolo di \"I marchese di Villafont\" dal re Carlo III di Spagna.\nI due coniugi si separarono, e il loro figlio Juan Nepomuceno de Moncada y Berrio, II marchese di Villafont (1781-1850), nel 1803 succedette alla madre nei titoli di Marchese di Jaral de Berrio e di Conte di San Mateo de Valpra\u00edso. Segu\u00ec la carriera militare e ottenne varie decorazioni, come la Gran croce dell'Ordine di Carlo III e quella dell'Ordine di Isabella la Cattolica. Inoltre, fu cavaliere dell'Ordine Imperiale di Nostra Signora di Guadalupe e colonnello degli eserciti reali. Partecip\u00f2 alla Guerra d'indipendenza del Messico (1810-21), in cui si schier\u00f2 dalla parte realista. Ebbe robusta discendenza avendo avuto diciannove figli da cinque unioni.\nJuan Isidoro de Moncada y Hurtado Berrio, IV marchese di Jaral de Berrio, IV conte di San Mateo de Valpara\u00edso, III marchese di Villafont (1815-1894), figlio di Juan Nepomuceno, e sposato con Guadalupe Fern\u00e1ndez de C\u00f3rdoba da cui ebbe sei figli, risulta essere ultimo possessore ufficiale dei titoli.\nArmi.\nGli esponenti pi\u00f9 antichi della famiglia Moncada usavano come stemma quello dei Duchi di Baviera, di cui si presumono le ascendenze. Nel 1228, il re Giacomo I d'Aragona concesse lo stemma raffigurante otto pani d'oro su campo rosso a Guglielmo Raimondo di Moncada e Tornemira, I signore di Aitona, ed \u00e8 legato ad un episodio avvenuto nel periodo della guerra per la conquista delle Baleari: secondo la tradizione, Moncada accolse il Re nella sua tenda, si tolse il suo mantello rosso, lo pos\u00f2 a terra e su di esso vi pose i soli sette pani di cui disponeva, che offr\u00ec allo stesso sovrano e al suo esercito di cento cavalieri, per farli mangiare a costoro.\nNel XVII secolo, i Moncada di Spagna adottarono uno stemma quadripartito che riporta le insegne della Baviera e il leone rampante, con su di esso uno stemma quadripartito che raffigura l'arma dei Moncada e degli Aragona. Uno stemma simile a quello dei Marchesi di Aitona fu adottato dai Moncada di Sicilia, che differisce per l'ordine delle insegne nel quadripartito e per lo stemma su di esso che invece \u00e8 bipartito."}
{"id": "473037", "revid": "767487", "url": "https://it.wikipedia.org/wiki?curid=473037", "title": "Orfeo negro", "text": "Orfeo negro (; ) \u00e8 un film del 1959 diretto da Marcel Camus.\nIspirato a \"Orfeu da Concei\u00e7\u00e3o\", pi\u00e8ce teatrale di Vin\u00edcius de Moraes, il film traspone in epoca moderna il mito di Orfeo ed Euridice.\nVincitore della Palma d'Oro 1959, si aggiudic\u00f2 anche l'Oscar 1960 come miglior film in lingua non inglese in rappresentanza della Francia bench\u00e9 girato in portoghese, lingua che al 2020 vanta il suo unico Academy Award proprio grazie a tale film.\nTrama.\nOrfeo \u00e8 un giovane tranviere di Rio de Janeiro che ama cantare e suonare la chitarra, e tra i ragazzini del paese circola la voce che \u00e8 lui, con l'armonia della sua musica, a far sorgere il sole. Alla vigilia del Carnevale arriva a Rio una graziosa ragazza, Euridice, venuta ufficialmente a trovare la cugina, ma in realt\u00e0 l\u00ec per sfuggire a un uomo misterioso che la perseguita. Orfeo, pur essendo fidanzato con Mira, se ne innamora.\nDurante il Carnevale, appare l'uomo misterioso e, col suo costume, raffigurante la Morte terrorizza Euridice, che fugge nel deposito dei tram. Orfeo, sopraggiunto, accende le luci ma per errore innesta l'alta tensione ed Euridice muore folgorata. Orfeo la porta tra le braccia fino alla sua capanna sulla collina, ma Mira lo aggredisce facendolo precipitare nel burrone. Orfeo ed Euridice sono uniti nella morte, e un ragazzino amico di Orfeo prende la sua chitarra e, prima dell'alba, prende il posto di Orfeo sulla collina e con dita incerte inizia a suonare. La magia si compie, ed ecco spuntare il sole, dando inizio a un nuovo giorno.\nColonna sonora.\nUn elemento importante del film sono le canzoni di Ant\u00f4nio Carlos Jobim e Vin\u00edcius de Moraes e di Luiz Bonf\u00e1 e Ant\u00f4nio Maria. Il film diede notoriet\u00e0 ai ritmi del samba e della bossa nova, decretando il successo di brani come \"Samba de Orfeo\", \"Manh\u00e3 de carnaval\" e \"A Felicidade\" cantati da Agostinho dos Santos. La musica del Brasile arriv\u00f2 cos\u00ec ad attirare l'attenzione su di s\u00e9 e nel 1962 due noti jazzisti, Stan Getz e Charlie Byrd, incisero il disco \"Jazz Samba\", grazie al quale la bossa nova si diffuse negli Stati Uniti e nel mondo."}
{"id": "473038", "revid": "104458", "url": "https://it.wikipedia.org/wiki?curid=473038", "title": "Zielebach", "text": "Zielebach (toponimo tedesco) \u00e8 un comune svizzero di 323 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "473040", "revid": "35813", "url": "https://it.wikipedia.org/wiki?curid=473040", "title": "Pierre Roger de Beaufort", "text": ""}
{"id": "473043", "revid": "35813", "url": "https://it.wikipedia.org/wiki?curid=473043", "title": "Guillaume de Grimoald", "text": ""}
{"id": "473044", "revid": "1652635", "url": "https://it.wikipedia.org/wiki?curid=473044", "title": "Trasporto attivo", "text": "Il trasporto attivo \u00e8 il trasporto di molecole attraverso la membrana plasmatica mediato da una proteina transmembrana detta trasportatore di membrana. A differenza di quanto avviene nel trasporto passivo, nel trasporto attivo \u00e8 richiesta una spesa energetica ed \u00e8 sempre necessaria la \"mediazione\" di un trasportatore.\nIn questa forma di trasporto le molecole si muovono \"contro\" un gradiente elettrico, chimico o elettrochimico. Per ottenere questo risultato viene alterata l'affinit\u00e0 del sito di legame con la molecola da trasportare o la velocit\u00e0 di cambiamento conformazionale del trasportatore.\nSi distinguono due classi principali di trasporto attivo: il trasporto \"primario o\" diretto, che usa direttamente l'energia per ottenere il trasporto e quello \"secondario o indiretto\", in cui avviene trasporto di una sostanza resa possibile dal trasporto primario di un'altra.\nTrasporto attivo primario.\nNel trasporto primario il consumo di kj/mol, normalmente sotto forma di idrolisi di molecole di adenosintrifosfato (ATP), \u00e8 accoppiato direttamente al movimento della sostanza attraverso la membrana. Nella maggior parte dei casi il trasporto primario \u00e8 eseguito da ATPasi. Un tipico trasportatore primario, presente universalmente nelle cellule \u00e8 la pompa sodio-potassio (o ATPasi sodio-potassio), che contribuisce al mantenimento del potenziale di membrana.\nTrasporto attivo secondario.\nNel trasporto secondario non viene speso direttamente ATP, ma viene sfruttata la differenza di potenziale elettrochimico creata dai trasportatori attivi che pompano ioni al di fuori della cellula. Questo significa che il trasporto secondario \"si basa\" comunque sul consumo di ATP, che permette di mantenere la differenza di potenziale senza la quale non ci sarebbe possibilit\u00e0 di trasporto secondario. Il gradiente creato tramite trasporto secondario pu\u00f2 anche essere utilizzato da altri trasportatori: pur trattandosi dello stesso principio del trasporto secondario, in questo caso il fenomeno pu\u00f2 prendere il nome di trasporto terziario. Un esempio di trasporto terziario \u00e8 l'assunzione di tripeptidi nell'intestino tenue.\nEsistono due forme di trasporto secondario: uniporto e cotrasporto.\nUniporto.\nL'uniporto \u00e8 il trasporto secondario di una sola sostanza che si muove sfruttando la differenza di potenziale elettrochimico creato da trasportatori primari.\nCotrasporto.\n\u00c8 il trasporto contemporaneo di due specie ioniche o di altri soluti.\nUn esempio di questo tipo di trasporto \u00e8 lo scambiatore sodio-calcio, che mediano l'ingresso di ioni sodio e l'uscita del calcio. Molte cellule possiedono anche una calcio ATPasi che per\u00f2 opera molto pi\u00f9 lentamente dello scambiatore e ha un diverso ruolo fisiologico."}
{"id": "473046", "revid": "6199", "url": "https://it.wikipedia.org/wiki?curid=473046", "title": "Trasporto primario", "text": ""}
{"id": "473047", "revid": "6199", "url": "https://it.wikipedia.org/wiki?curid=473047", "title": "Trasporto secondario", "text": ""}
{"id": "473050", "revid": "6199", "url": "https://it.wikipedia.org/wiki?curid=473050", "title": "Uniporto", "text": ""}
{"id": "473051", "revid": "6199", "url": "https://it.wikipedia.org/wiki?curid=473051", "title": "Simporto", "text": ""}
{"id": "473052", "revid": "745179", "url": "https://it.wikipedia.org/wiki?curid=473052", "title": "Antiporto", "text": ""}
{"id": "473053", "revid": "35813", "url": "https://it.wikipedia.org/wiki?curid=473053", "title": "Stephen Aubert", "text": ""}
{"id": "473055", "revid": "30610", "url": "https://it.wikipedia.org/wiki?curid=473055", "title": "Surena", "text": "I Surena erano una delle pi\u00f9 potenti famiglie dell'impero partico.\nIl pi\u00f9 illustre rappresentante della casata fu Rostam Surena-Pahlavi (84 a.C. - 52 a.C.), che ricopr\u00ec la carica di Spahbod (generalissimo) e sconfisse Marco Licinio Crasso a Carre nel 53 a.C.\nCos\u00ec lo descrisse Plutarco:\nLa famiglia.\nLa famiglia conserv\u00f2 il diritto di incoronare il monarca fino alla fine della dinastia arsacide. Quando i Sasanidi si impadronirono del trono di Persia i Surena passarono dalla loro parte e rimasero a capo dell'esercito. Il loro feudo era il Sistan, ma possedevano terre anche in altre parti dell'impero. Le loro tracce si perdono nel IX secolo."}
{"id": "473057", "revid": "120068382", "url": "https://it.wikipedia.org/wiki?curid=473057", "title": "Monte Massico", "text": "Il Monte Massico (813 m) \u00e8 una montagna sita nella provincia di Caserta (Campania), tra il fiume Volturno e il fiume Garigliano.\nCostituisce il rilievo maggiore del gruppo montuoso ubicato fra i territori di Mondragone (a sud), Falciano del Massico e Carinola (a sud-est), di Sessa Aurunca (a nord), la frazione di Carano e Piedimonte (a nord-ovest).\nMorfologia e clima.\nAffacciato sulla costa di Mondragone e Baia Domizia, il modesto massiccio calcareo del Monte Massico, che culmina a 813 metri sul livello del mare, ha molto da offrire agli appassionati di natura.\nIl gruppo del Monte Massico \u00e8 una catena di rilievi che partendo dalle pendici del vulcano di Roccamonfina arriva alla costa tirrenica. Il gruppo confina a nord con il vulcano di Roccamonfina, ad est con la pianura del fiume Volturno, a sud con il Mar Tirreno e ad ovest con la pianura del fiume Garigliano.\nIl gruppo del Monte Massico dal punto di vista strutturale e morfologico \u00e8 costituito quasi esclusivamente da rilievi calcarei dolomitici e da terreni fiscioidi terziari.\nSi notano due fasi climatiche nettamente distinte: una estiva, calda e asciutta ed una invernale con abbondanti precipitazioni, ma a temperatura mite.\nFlora e fauna.\nIl Monte Massico, che separa il vulcano di Roccamonfina dal Tirreno, \u00e8 una piccola montagna calcarea, rivestita da una fitta macchia mediterranea con mirto, ligustro, lentisco, corbezzolo e pungitopo. I boschi autoctoni che rivestono la montagna sono formati da leccio, carpino, carrubo, oleastro, roverella e acero comune. I rimboschimenti del versante meridionale vedono la presenza del cipresso, del pino domestico, del pino marittimo e, in misura minore, della robinia e dell'acacia.\nSulla montagna, e in particolare nei suoi boschi, vivono il cinghiale, il tasso, la martora, il riccio, il toporagno comune, la talpa, il moscardino, il ghiro, l'arvicola, e il topo selvatico. Tra i carnivori sono presenti la volpe, la donnola e la faina, tra i rettili la vipera comune, la lucertola campestre e il ramarro.\nFino ad oggi sul Monte Massico sono state censite oltre 90 specie di uccelli, tra i quali spiccano la poiana, il nibbio bruno, il gheppio, la civetta, il barbagianni, il cuculo, il picchio verde, il picchio rosso, lo sparviero, la ghiandaia, il gufo comune, la gazza e l'astore. Completano l'elenco numerose specie di passeriformi come l'averla piccola, l'averla capirossa, il torcicollo, il rigogolo, lo scricciolo, la capinera, l'occhiocotto, il pigliamosche, il codirosso spazzacamino, il pettirosso, l'usignolo, il tordo bottaccio, la cinciallegra, il codibugnolo, la passera d'Italia, il fringuello, il verzellino, il verdone, il lucherino, il cardellino, il passero solitario e la calandra. Interessante la presenza dell'assiolo, un piccolo rapace notturno che raggiunge la Campania dopo aver trascorso l'inverno in Africa.\nOasi WWF del Monte Massico.\nSul versante meridionale della montagna \u00e8 presente l\"'Oasi WWF del Monte Massico\" estesa su 48 ettari."}
{"id": "473058", "revid": "287204", "url": "https://it.wikipedia.org/wiki?curid=473058", "title": "Pierre Roger", "text": ""}
{"id": "473059", "revid": "1393243", "url": "https://it.wikipedia.org/wiki?curid=473059", "title": "Guerriero (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il Guerriero (\"Fighter\" nella versione originale in inglese) \u00e8 una delle classi base descritte nel \"Manuale del Giocatore\". Il guerriero \u00e8 generalmente un individuo forte, prestante e di buona costituzione, esperto ed estremamente abile nell'arte del combattimento e nell'uso di armi ed armature.\nArchetipo.\nQuelle illustrate di seguito sono le tipiche connotazioni dell'archetipo di guerriero come descritto nei manuali base di \"D&amp;D\", in cui l'ambientazione di riferimento \u00e8 \"Greyhawk\". La creazione di differenti ambientazioni e la fantasia di giocatori e Dungeon Master hanno, nel tempo, evoluto questo modello facilmente accomunabile al \"classico\" guerriero fantasy, creando figure anche molto lontane dall'archetipo.\nGrazie alle proprie capacit\u00e0 e caratteristiche fisiche, il guerriero affronta spesso il combattimento in prima linea, facendolo per\u00f2 con un approccio tattico, proteggendo i compagni che meno sopportano le difficolt\u00e0 della mischia e tentando di imporsi sull'avversario con la strategia e non solo con la forza bruta. I guerrieri sono molto versatili: ad esempio possono essere soldati di un esercito regolare, mercenari, miliziani, guardie del corpo, ma anche banditi o pirati.\nL'addestramento necessario per essere un guerriero pu\u00f2 essere impartito in molti modi: ad esempio arruolandosi in un esercito, studiando in un'accademia militare, imparando da un buon maestro d'arme o da un veterano di guerra.\nIl guerriero \u00e8 tipicamente vestito con abiti semplici e comodi poich\u00e9 sopra vi porta usualmente un'armatura (una cotta di maglia, una corazza a scaglie) che pu\u00f2 avere accessori come un elmo o dei gambali. Spesso non ha timore di mostrare le sue armi, che generalmente sono quelle pi\u00f9 pesanti e ingombranti ma che causano maggiore danno in battaglia (una spada bastarda, un'alabarda). I guerrieri pi\u00f9 ricchi o quelli nobili possono permettersi di brunire o decorare finemente le proprie armature pesanti e gli scudi con stemmi, blasoni o simboli di guerra propiziatori; le loro armi sono pregiate e l'acciaio con cui sono forgiate \u00e8 di maggiore qualit\u00e0.\nAnche se \u00e8 una classe potente e popolare, molti giocatori si sono sentiti insoddisfatti nell'utilizzare questa classe, trovandola \"semplice\" e \"piatta\"; in un tipico combattimento, il guerriero non ha molte possibilit\u00e0 oltre al \"mi muovo\" e \"attacco\", e questo lo rende un personaggio noioso da giocare. Questa semplicit\u00e0 \u00e8 stata anche associata allo stereotipo del \"guerriero-stupido\", rappresentato da personaggi che possiedono grande forza fisica ma poco cervello e che non risolvono nulla senza usare la forza bruta. Le meccaniche di gioco di D&amp;D Terza Edizione hanno invertito questa tendenza, introducendo significativi cambiamenti che hanno reso il Guerriero una classe sofisticata e altamente tecnica; c'\u00e8 una maggiore possibilit\u00e0 di scelta nello sviluppo del personaggio e molte tecniche da poter utilizzare in combattimento.\nEvoluzione nella storia di D&amp;D.\nOriginal D&amp;D.\nLa classe \u00e8 presente gi\u00e0 nella prima edizione del gioco, con il nome di \"Fighting-Man\". \u00c8 una classe caratterizzata dal vantaggio di poter utilizzare tutte le armi e le armature disponibili e di avere un DV che gli permette di accumulare molti punti ferita, cosa utile per resistere a lungo durante i combattimenti in mischia; viene per\u00f2 anche evidenziato lo svantaggio di non avere la possibilit\u00e0 di lanciare incantesimi. Tutte le razze fra cui il giocatore pu\u00f2 scegliere possono diventare guerrieri, ma i semiumani non possono raggiungere lo stesso livello di esperienza degli umani, che per\u00f2, per contro, non hanno capacit\u00e0 razziali. Elfi e i mezzelfi non possono essere Guerrieri \"puri\", ma solo qualcosa di molto simile ad un multiclasse Guerriero/Mago (il concetto \u00e8 lo stesso, ma il termine \"multiclasse\" non era ancora usato). A partire dal supplemento \"Greyhawk\", un Guerriero di allineamento Legale con almeno 17 nel punteggio di Carisma pu\u00f2 accedere alla sottoclasse del Paladino, un combattente sacro fedele ad una causa che, grazie alla divinit\u00e0 che serve, acquisisce alcune capacit\u00e0 speciali, fra cui l'imposizione della mani e scacciare i non morti. In base al livello di esperienza, al guerriero vengono assegnati dei titoli, come, ad esempio, \"Veteran\" (Veterano) al livello 1; questi titoli verranno poi riutilizzati, invariati, in successive edizioni, ricevendo anche una traduzione in italiano (vedi pi\u00f9 sotto). \nAD&amp;D Prima Edizione.\nIn \"Advanced Dungeons &amp; Dragons\" sono presenti dei requisiti minimi da soddisfare affinch\u00e9 un giocatore possa scegliere il Guerriero come classe per il suo PG: almeno 9 in Forza e 7 in Costituzione. Tutte le razze possono accedere alla classe, ma solo gli umani non hanno limitazioni di livello. A partire da questa edizione, l'allineamento (gli allineamenti sono passati da tre a nove) dipender\u00e0 dalla classe e non dalla razza: il guerriero pu\u00f2 essere di qualsiasi allineamento. La sottoclasse del Paladino \u00e8 accessibile solo agli umani di allineamento Legale Buono; le caratteristiche minime che un guerriero deve avere per accedervi sono, oltre a 17 in Carisma, 12 in Forza, 9 in Intelligenza, 13 in Saggezza, 9 in Costituzione. \u00c8 presente anche un'altra sottoclasse, il Ranger, un combattente con capacit\u00e0 da esploratore e abile con le armi da tiro; la sottoclasse \u00e8 accessibile solo a Guerrieri con alti punteggi di caratteristica (minimo 13 in Forza e Intelligenza, 14 in Saggezza e Costituzione) e allineamento parzialmente Buono (CB,NB,LB). Il guerriero \u00e8 la classe pi\u00f9 versatile ed adattabile; questa versatilit\u00e0 si evidenzia con le numerose combinazioni multiclasse che i semiumani hanno a disposizione:\nUnearthed Arcana.\nIn questo libro di regole di Gary Gygax, il Guerriero e le sue sottoclassi (vedi oltre) sono le uniche a poter usufruire della \"weapon specialization\" (specializzazione in un'arma), che gli consente di specializzarsi nell'uso di una specifica arma e di guadagnare cos\u00ec, quando viene brandita, bonus utili in combattimento che influenzano la probabilit\u00e0 di colpire il nemico, la quantit\u00e0 di danni inflitti e il numero di attacchi per round. Il Paladino non \u00e8 pi\u00f9 una sottoclasse del Guerriero, bens\u00ec del Cavaliere, una nuova classe base introdotta in questo manuale. Il guerriero comunque rimane con due sottoclassi: il Ranger ed il Barbaro, un guerriero abituato da sempre a vivere nelle ostili terre selvagge. Per accedervi, il personaggio deve essere un umano di allineamento non Legale e avere come minimo un punteggio di 15 in Forza e Costituzione e 14 in Destrezza e 16 in Saggezza.\nD&amp;D Base.\nQuarta revisione.\nNella revisione di Frank Mentzer il Guerriero \u00e8 una delle classi base \"umane\", cio\u00e8 indissolubilmente legate alla razza umana, poich\u00e9 le altre razze standard come, ad esempio, il Nano, sono classi base \"semiumane\". Non vi sono requisiti minimi nei valori delle caratteristiche per accedere alla classe. Ai primi livelli, descritti nella famosa \"scatola rossa\", il Guerriero non ha altre capacit\u00e0 speciali se non il vantaggio di poter utilizzare ogni tipo di arma ed armatura (scudo compreso). Con la \"scatola blu\" (che descrive i livelli dal 4 al 14), ad alti livelli guadagna due capacit\u00e0 speciali: l'abilit\u00e0 di usare la lancia da cavaliere quando si trova in groppa ad una cavalcatura, e la possibilit\u00e0 di difendersi dalla carica di un avversario posizionando una lancia normale. La \"scatola verde\" (che descrive i livelli fino al 25\u00b0) aggiunge le \"opzioni di combattimento del guerriero\", che gli consentono di portare attacchi multipli, tentare di disarmare l'avversario ed effettuare manovre di combattimento al fine di aumentare i danni inflitti o di parare con pi\u00f9 efficacia gli attacchi (con quest'ultima manovra l'attaccante soffre di una penalit\u00e0 alla THAC0). In questa revisione, il Guerriero non ha sottoclassi; il giocatore per\u00f2, raggiunto il nono livello dove riceve il titolo di Signore, pu\u00f2 decidere di scegliere quale \"stile di vita\" seguir\u00e0 il proprio guerriero. Pu\u00f2 decidere di farlo diventare un proprietario terriero con un proprio dominio similmente ad feudatario, oppure un guerriero errante; in questo caso, in base all'allineamento scelto ha accesso ad uno dei seguenti modelli:\nAD&amp;D Seconda Edizione.\nIn questa edizione le classi base vengono suddivise in gruppi in base a delle caratteristiche comuni come Dado Vita, tabella dei punti esperienza e dei tiri salvezza; il Guerriero \u00e8 inserito fra i \"militari\", ovvero coloro che fanno dell'uso delle armi la loro principale abilit\u00e0. Le altre classi del gruppo sono Ranger e Paladino, che diventano quindi classi base al pari del Guerriero, anche se sono indicate come opzionali. Una delle caratteristiche che hanno in comune i militari \u00e8 l'uso di qualsiasi arma ed armatura e, a livelli superiori, di fare pi\u00f9 attacchi per round. La classe \u00e8 accessibile a tutte le razze e l'unico requisito richiesto \u00e8 avere 9 come punteggio minimo di Forza. Come introdotto in \"Unearthed Arcana\", il Guerriero \u00e8 l'unico che si pu\u00f2 specializzare in un'arma. Altre combinazioni multiclasse sono state aggiunte rispetto ad AD&amp;D Prima Edizione (l'unica eliminata \u00e8 Guerriero/Mago/Ladro per l'elfo):\nD&amp;D Terza Edizione.\nIl cambiamento pi\u00f9 rilevante \u00e8 l'assenza di requisiti minimi da avere nelle caratteristiche per accedere alla classe. La tabella dei punti esperienza \u00e8 in comune con tutte le altre classi. Mentre nelle precedenti edizioni il guerriero era capace di utilizzare tutte le armi disponibili senza subire penalit\u00e0, ora \u00e8 competente nelle armi semplici e da guerra, nell'uso dello scudo e nelle armature leggere, medie e pesanti. Questo significa che non deve spendere alcun talento per poter usare queste armi ed armature senza subire penalit\u00e0, come dovrebbe fare se volesse, ad esempio, utilizzarne una classificata come esotica. L'unico privilegio di classe che il guerriero ha e che sottilinea la sua versatilit\u00e0, essendo la scelta dei talenti uno dei modi per personalizzare il personaggio, \u00e8 di ottenere, al primo e progressivamente ad altri livelli, un talento bonus oltre a quelli che gi\u00e0 spettano al personaggio; questo talento sar\u00e0 per\u00f2 da scegliere fra quelli di una limitata lista, che comprende talenti orientati al combattimento e al miglioramento dell'uso delle armi. Inoltre, ha l'esclusivo accesso al talento Specializzazione in un'Arma (diventato Arma Specializzata nella revisione D&amp;D3.5). \nAmbientazioni.\nForgotten Realms.\nIl Guerriero \u00e8 una delle \"professioni\" pi\u00f9 richieste su Toril, vista la costante necessit\u00e0 di gente abile nel maneggio delle armi. La massiccia presenza di creature ostili fa s\u00ec che anche negli insediamenti pi\u00f9 piccoli sia richiesta la presenza di capitani delle sentinelle, capaci guardiani e conestabili; inoltre abbondano le milizie locali, gli eserciti (regolari e irregolari), i gruppi mercenari e i gruppi di avventurieri in cerca di monete d'oro e tesori su cui mettere le mani. I guerrieri non sono sempre dalla parte della legge: tra i fuorilegge, il guerriero \u00e8 la figura pi\u00f9 diffusa. Spesso i pi\u00f9 forti sono a capo di bande di predoni o di pirati. Il commercio \u00e8 estremamente diffuso, e le carovane che trasportano le merci percorrendo le pericolose strade di Faer\u00fbn difficilmente partono senza una buona scorta. Nelle grandi citt\u00e0 i guerrieri possono trovare lavoro come gladiatori (specialmente nel sud, dove la schiavit\u00f9 \u00e8 pi\u00f9 diffusa) o guardie del corpo al soldo di qualche ricco cittadino. Fra i personaggi degni di nota ci sono molti guerrieri, come il re Azoun IV e sua figlia Alusair Obarskyr e il re nanico Bruenor Battlehammer; spesso le posizioni di potere \"ufficiali\", come i titoli nobiliari re, granduca, barone (o governatore per i non nobili), sono ricoperte da guerrieri, poich\u00e9 la gente comune si fida di pi\u00f9 di chi usa la durezza dell'acciaio piuttosto che la misteriosa magia, verso cui ha un'innata diffidenza; ma i maghi sono fra i consiglieri pi\u00f9 richiesti, e molto spesso sono loro i veri artefici della linea di condotta dei governanti."}
{"id": "473060", "revid": "35813", "url": "https://it.wikipedia.org/wiki?curid=473060", "title": "Jacques Fournier", "text": ""}
{"id": "473061", "revid": "124123", "url": "https://it.wikipedia.org/wiki?curid=473061", "title": "Kazimierz Kuratowski", "text": "Biografia.\nKuratowski \u00e8 stato dal 1927 professore di matematica al Politechnika Leopoliska (\"Politecnico di Leopoli\", in Polonia) e dal 1934 all'Universit\u00e0 di Varsavia. Nel 1945 \u00e8 divenuto membro della Polska Akademia Umiej\u0119tno\u015bci (\"Accademia Polacca dell'Insegnamento\"), e nel 1952 dell'Accademia Polacca delle Scienze. Dal 1948 al 1967 \u00e8 stato direttore dell'istituto di matematica di detta accademia, e per molti anni \u00e8 stato anche presidente della International Mathematics Society e della rispettiva Societ\u00e0 Matematica polacca.\nKazimiertz Kuratowski \u00e8 stato un frequentatore del celebre Kawiarnia Szkocka (\"Caff\u00e8 scozzese\"), dove i matematici della formidabile scuola polacca dei primi decenni del XX secolo erano soliti incontrarsi per confrontare le proprie idee.\nRicerca.\nLa ricerca di Kuratowski \u00e8 stata incentrata principalmente sullo studio di strutture metriche e topologiche astratte. Tra i suoi numerosi contributi alla matematica vanno ricordati:"}
{"id": "473063", "revid": "2151126", "url": "https://it.wikipedia.org/wiki?curid=473063", "title": "Trasporto passivo", "text": "Il trasporto passivo \u00e8 una modalit\u00e0 di movimento di sostanze chimiche attraverso membrane biologiche tramite diffusione semplice (molecole idrofobiche o molto piccole molecole polari come l'acqua, l'urea, il glicerolo, l'etanolo e l'indolo) o diffusione facilitata (relativamente grosse molecole polari, come zuccheri semplici quali glucosio, fruttosio, galattosio ecc.) Mentre il trasporto attivo per lo spostamento richiede il rilascio di energia chimica (idrolisi di ATP; Catena Respiratoria, Mitocondri) o l'assorbimento di fotoni (Cloroplasti; Alobatteri, Batteriorodopsina) il trasporto passivo non ne ha bisogno perch\u00e9 si muove secondo gradiente di concentrazione. Sia il trasporto attivo che quello passivo per poter avvenire globalmente riducono l'energia libera e accrescono l'entropia.\nLa velocit\u00e0 del trasporto passivo \u00e8 dipendente dalla permeabilit\u00e0 della membrana cellulare che, a sua volta, dipende dalla sua composizione in lipidi e proteine.\nI quattro tipi principali di trasporto passivo sono la diffusione semplice, la diffusione facilitata, la filtrazione e l'osmosi.\nDiffusione.\nLa diffusione \u00e8 il trasporto di materiale da un'area in cui esso \u00e8 presente ad alta concentrazione verso una a pi\u00f9 bassa concentrazione. La differenza di concentrazione tra le due aree \u00e8 spesso chiamata \"gradiente di concentrazione\". La diffusione continua finch\u00e9 questo gradiente non viene eliminato, per questo il suo lavoro \u00e8 detto \"secondo il gradiente di concentrazione\" (al contrario del trasporto attivo, che spesso muove materiale da un'area a bassa concentrazione verso una a pi\u00f9 alta concentrazione cio\u00e8 contro gradiente di concentrazione).\nSe e quando il gradiente di concentrazione \u00e8 stato eliminato, non avviene altro scambio di materiale. Nonostante singole molecole continuino a muoversi da un'area all'altra, i trasferimenti sono bilanciati dai movimenti di altro materiale nella direzione opposta.\nLa diffusione \u00e8 fisiologicamente importante perch\u00e9 permette l'abolizione dei gradienti di concentrazione nel corpo. Ad esempio, l'attivit\u00e0 metabolica consuma ossigeno, che riduce la propria concentrazione nel sangue; la diffusione di ossigeno attraverso gli alveoli polmonari ne permette per\u00f2 il ripristino.\nEsistono due tipi di diffusione, la diffusione semplice e la diffusione facilitata\nDiffusione facilitata.\nLa diffusione facilitata, detta anche trasporto facilitato, \u00e8 il movimento di molecole attraverso la membrana cellulare tramite particolari proteine integrate nella membrana cellulare che formano dei canali o che si comportano da carrier. Le molecole polari gi\u00e0 relativamente grandi e gli ioni sono insolubili nei lipidi e quindi attraversano con troppa lentezza la zona interna idrofobica della membrana. Gli ioni generalmente passano attraverso i canali ma non sempre, a volte sfruttano i carrier. Le grosse molecole polari per poter attraversare la membrana sfruttano i carrier. I carrier sono proteine che si aprono e si chiudono da una faccia all'altra della membrana, diffondono da una parte all'altra legando rilasciando la molecola o lo ione. A seconda del gradiente di concentrazione, il trasporto netto di sostanza avverr\u00e0 in un senso o nell'altro: la diffusione facilitata \u00e8 quindi sempre un processo passivo, che non richiede cio\u00e8 un dispendio di energia. I pori di membrana della capsula di Bowman (nei reni) sono molto stretti e soltanto l'albumina, la pi\u00f9 piccola delle proteine, ha qualche possibilit\u00e0 di filtrare attraverso di essi. D'altra parte i pori di membrana del fegato sono molto ampi, per permettere la metabolizzazione di una grande variet\u00e0 di soluti.\nDiffusione semplice.\nLa diffusione semplice, detta anche trasporto semplice, \u00e8 un tipo di passaggio attraverso la membrana cellulare che non richiede l'utilizzo di proteine canale o di proteine carrier. Le sostanze idrofobiche passano con facilit\u00e0 e velocemente attraverso la zona delle catene idrocarburiche del doppio strato lipidico. Piccole molecole polari come l'acqua passano con pi\u00f9 difficolt\u00e0. Molecole polari pi\u00f9 grosse come zuccheri semplici o amminoacidi non riescono a passare nella zona idrofobica se non in tempi troppo lunghi.\nOsmosi.\nL'osmosi \u00e8 la diffusione di un \"solvente\" attraverso una membrana verso una regione ad alta concentrazione di soluto. Differisce dalla diffusione nel fatto che a muoversi \u00e8 il solvente e non il soluto, tuttavia segue lo stesso principio per cui si tende a cancellare un gradiente di concentrazione. Negli organismi viventi il solvente \u00e8 l'acqua e la maggior parte delle membrane cellulari \u00e8 permeabile all'acqua. In sistemi biologici quindi osmosi significa passaggio di acqua (diffusione di molecole d'acqua). Questo processo ha un ruolo considerevole nella fisiologia di tutti gli esseri viventi."}
{"id": "473064", "revid": "35813", "url": "https://it.wikipedia.org/wiki?curid=473064", "title": "Jacques Du\u00e8se", "text": ""}
{"id": "473065", "revid": "35813", "url": "https://it.wikipedia.org/wiki?curid=473065", "title": "Bertrand de Gouth", "text": ""}
{"id": "473066", "revid": "43184", "url": "https://it.wikipedia.org/wiki?curid=473066", "title": "Lemma di Kuratowski-Zorn", "text": ""}
{"id": "473071", "revid": "2108263", "url": "https://it.wikipedia.org/wiki?curid=473071", "title": "Artabano IV", "text": "Biografia.\nFiglio minore di Vologase V, Artabano spodest\u00f2 dal trono il fratello Vologase VI, che si rifugi\u00f2 a Babilonia.\nL'imperatore romano Caracalla, con il pretesto che Artabano gli aveva rifiutato la mano della figlia, cerc\u00f2 di approfittare di queste lotte interne e mosse guerra ai Parti. Dopo aver devastato la Media e saccheggiato le tombe reali di Arbela, fece ritorno a Edessa per trascorrervi l'inverno. Fu assassinato a Carre, e Macrino divenne nuovo imperatore. \nQuesta volta fu Artabano ad approfittare della situazione ed invase in gran forze la Mesopotamia, nei pressi di Nisibi, per tre giorni dall'alba al tramonto si scontrarono gli eserciti romani e partici, tuttavia questi ultimi non furono in grado di superare il \"muro\" di legionari. Inoltre l'arsacide si trovava a corto di viveri e fu costretto ad interrompere le ostilit\u00e0, accettando la pace che gli offriva Macrino. I Romani restituirono i territori acquisiti, i prigionieri, il bottino di guerra e inoltre pagarono un'indennit\u00e0 di duecento milioni di sesterzi. Ma oramai il Regno dei Parti, complici le ripetute guerre con Roma, era in declino. I Romani negli ultimi due secoli avevano ripetutamente messo a ferro e fuoco le province partiche, sconfiggendone i sovrani, istituendo re clienti poi deposti, minando alla base della stabilit\u00e0 del regno orientale.\nNel 224 Ardashir, vassallo persiano di Artabano, si rivolt\u00f2 al Re, lo sconfisse in tre battaglie e nell'ultima di queste, avvenuta nei pressi della citt\u00e0 di Hormizdeghan, lo uccise. Due anni dopo conquist\u00f2 la capitale Ctesifonte, dove cattur\u00f2 ed uccise anche il piccolo figlio di Artabano, come riportato dal \"Chronicon di Arbela\", per evitare che questi potesse, un giorno, rivendicare il regno che era stato di suo padre. Con la sconfitta nel 228 di Vologase VI, fratello di Artabano, la storia dei Parti, durata pi\u00f9 di 400 anni, si concludeva definitivamente."}
{"id": "473079", "revid": "768068", "url": "https://it.wikipedia.org/wiki?curid=473079", "title": "Lingua greca antica", "text": "Il greco antico \u00e8 una lingua appartenente alla famiglia delle lingue indoeuropee, parlata in Grecia fra il IX secolo a.C. e VI secolo d.C. Essa copre il periodo arcaico (circa tra il IX secolo a.C. e il VI secolo a.C.), il periodo classico (all'incirca dal V secolo a.C. fino al IV secolo a.C.) e il periodo ellenistico (dal III secolo a.C. al IV secolo d.C.).\nStoria.\nLa forma pi\u00f9 arcaica di greco che ci sia nota attraverso la scrittura \u00e8 il miceneo, la lingua parlata dalle classi dominanti nei centri palaziali della civilt\u00e0 micenea; altre forme di greco, di cui alcune in parte note attraverso testimonianze, coesistevano accanto al miceneo. Alla fine del II millennio a.C. questa lingua regred\u00ec a causa del crollo della civilt\u00e0 micenea, lasciando il posto a ci\u00f2 che chiamiamo greco antico, ossia un insieme di varianti mutualmente intelligibili che prendono il nome di dialetti; da uno di questi dialetti, lo ionico-attico, in et\u00e0 alessandrina si svilupp\u00f2 il greco ellenistico, definito \"koin\u00e8\" (\u03ba\u03bf\u03b9\u03bd\u03ae) o \"greco biblico\", la prima forma comune di greco; la sua evoluzione porter\u00e0 al greco bizantino e infine al greco moderno.\nIl greco antico \u00e8 stato indubbiamente una delle lingue pi\u00f9 importanti nella storia della cultura dell'umanit\u00e0: \u00e8 stata la lingua di Omero, dei primi filosofi e dei primi scrittori dell'occidente. Termini del greco antico sono stati presi in prestito dai Romani nella lingua latina e attraverso questi sono arrivati fino ai nostri giorni. La nomenclatura binomiale, sebbene sia espressa in latino, attinge fortemente dal vocabolario del greco antico. Numerosi concetti tipici della contemporaneit\u00e0, come quello di democrazia, sono nati nella Grecia antica e sono pervenuti fino ai nostri giorni.\nCome il greco moderno, che ne \u00e8 una profonda evoluzione, il greco antico era una lingua indoeuropea le cui origini sono ancora oggi difficili da chiarire: i diversi dialetti parlati in Grecia avevano una comune radice che i linguisti hanno chiamato protogreco ed erano diffusi, prima della migrazione dorica, nell'area balcanica. Rintracciare un antenato precedente risulta molto difficoltoso, causa la mancanza di testi scritti, ma sembra possibile affermare che fosse presente una stretta comunanza di radici tra greco antico e lingua armena (alcuni parlano cos\u00ec di un progenitore chiamato \"greco-armeno\").\nSi pu\u00f2 pensare che il proto-greco abbia perso la propria unit\u00e0 linguistica al tempo dell'invasione dorica, a seguito della quale, in un periodo compreso fra il 1200 e il 1000 a.C., si \u00e8 avuto lo sviluppo di numerose varianti di greco antico, ricordate come dialetti greci antichi. Le prime attestazioni del greco antico compaiono attorno all'VIII secolo a.C. con lo sviluppo di un determinato tipo di alfabeto.\nLa perdita dell'unit\u00e0 linguistica porta allo sviluppo di diverse variet\u00e0 di greco, ciascuna delle quali deriva il proprio nome da quello della popolazione greca in cui era parlata: cos\u00ec, il dialetto dorico era parlato dai Dori, l'eolico dagli Eoli, lo ionico dagli Ioni. Ogni dialetto aveva sue caratteristiche, ma tutti erano talmente affini l'uno con l'altro da essere intelligibili tra loro.\nIl greco antico \u00e8 studiato ancora oggi in Europa in alcune scuole secondarie superiori, insieme al latino: esempi sono il liceo classico in Italia, l\"'Humanistisches Gymnasium\" in Germania e le \"grammar schools\" nel Regno Unito. In Italia \u00e8 studiato ogni anno dall'8 per cento degli alunni delle scuole superiori (gli iscritti nei licei classici), la quota pi\u00f9 alta tra i Paesi occidentali. Insieme al latino il greco antico \u00e8 materia di studio all'universit\u00e0, nel corso di studi in lettere classiche.\nAncora oggi la \"koin\u00e8\" ellenistica, il dialetto della lingua greca antica in cui \u00e8 scritto il Nuovo Testamento, \u00e8 utilizzata come lingua liturgica dalla Chiesa ortodossa greca e dalla Chiesa cattolica greca di rito bizantino.\nDialetti.\nLa lingua greca antica (in greco moderno in greco antico ) \u00e8 una lingua flessiva a elevato grado di sinteticit\u00e0, di origine indoeuropea, i cui dialetti erano parlati nell'antica Grecia, nelle isole dell'Egeo e nelle colonie greche sulle coste del Mediterraneo orientale e occidentale. Il greco antico \u00e8 una lingua di grande rilevanza culturale, poich\u00e9 in essa furono redatti i primi testi letterari, filosofici e scientifici della civilt\u00e0 occidentale.\nEssa era articolata in sotto-gruppi linguistici, chiamati dialetti greci antichi, che erano:\nPer la grammatica e le particolarit\u00e0 linguistiche di questi dialetti, si rimanda alle voci indicate dai collegamenti. La grammatica di cui delineeremo gli aspetti fondamentali \u00e8 improntata in larga parte al dialetto attico, parlato ad Atene, e impostosi dal V secolo a.C. in poi come lingua panellenica, a causa dell'egemonia militare, politica, economica, culturale di Atene; tale dialetto, insieme a una componente ionica pi\u00f9 o meno forte a seconda dei luoghi, sar\u00e0 alla base della , la \"koin\u00e8\" di et\u00e0 ellenistica, la lingua franca del Mediterraneo nota anche come greco comune, greco alessandrino o greco ellenistico. Essa non coincide appieno con il dialetto attico puro.\nFonologia.\nLa fonetica greca si distingue da quella delle lingue indoeuropee moderne.\nLe sue caratteristiche sono:\nIn et\u00e0 medievale e nel primo Rinascimento predominava fra gli umanisti un'altra pronuncia, quella cosiddetta \"reuchliniana\" o \"roicliniana\", cos\u00ec chiamata poich\u00e9 fu l'umanista Johannes Reuchlin a sostenerne la validit\u00e0. Tale pronuncia, legata alla \"pronuncia itacistica\" cosiddetta bizantina, era la stessa che i bizantini applicavano al greco che parlavano (allo stesso modo in cui in Italia il latino e l'italiano sono prevalentemente pronunciati allo stesso modo) e risaliva ai mutamenti fonetici avvenuti in et\u00e0 et\u00e0 ellenistica, le cui prime avvisaglie sono per\u00f2 in parte rivelate dalla realt\u00e0 fonetica sottesa ad alcune riflessioni linguistiche dei dialoghi di Platone.\nLa lettura itacistica fu importata in Italia dagli intellettuali bizantini scampati alla conquista e al saccheggio di Costantinopoli (1453) da parte dei Turchi. Quegli intellettuali (fra cui spiccavano il filosofo neoplatonico Emanuele Crisolora e il cardinale Giovanni Bessarione) impressero alla lettura dei classici greci il loro accento e la loro inflessione. Essi leggevano anche le lettere \u03b7 e \u03c5, i dittonghi \u03b5\u03b9, \u03bf\u03b9 e \u03c5\u03b9 e pronunciavano il dittongo \u03b1\u03b9; inoltre pronunciavano la lettera \u03c5 nei dittonghi \u03b1\u03c5 ed \u03b5\u03c5, prima di vocale o consonante sonora, e prima di consonante sorda; come era letta anche la \u03b2. Davano poi pronuncia fricativa a \u03b3 e \u03b4 (rispettivamente e ), come anche alle aspirate \u03c6 , \u03c7 e \u03b8 .\nFu un altro grande umanista, l'olandese Desiderio Erasmo da Rotterdam a opporsi alla pronuncia itacistica del greco antico. Questi, studiando le figure di suono nei poeti comici, in particolare le onomatopee, scopr\u00ec che la pronuncia antica era diversa da quella roicliniana: il belato della pecora in Cratino, commediografo ateniese del V secolo a.C., \u00e8 infatti imitato con , il che denunciava il vero suono delle lettere greche che componevano questa particolare onomatopea: non , ma . Pertanto, Erasmo scopr\u00ec e cerc\u00f2 di ripristinare la vera pronuncia classica, che da lui prende il nome di \"erasmiana\".\nLa vera pronuncia erasmiana, di cui i linguisti hanno perfezionato la ricostruzione con l'aiuto degli storici, definendo quindi i caratteri della vera pronuncia greca classica, del V secolo a.C., differisce tuttavia per diversi aspetti dalla pronuncia scolastica convenzionale italiana:\nGrammatica.\nIl greco, come molte altre lingue indoeuropee, \u00e8 una lingua flessiva. \u00c8 fortemente arcaica nella conservazione delle forme dell'indoeuropeo.\nLa flessione nominale contempla\nLa flessione verbale comprende\nSistema di scrittura.\nL'alfabeto greco \u00e8 formato da 24 lettere:\nLa scrittura greca antica non \u00e8 tuttavia quella oggi utilizzata per riportare i testi greci. La distinzione tra lettera maiuscole e minuscole, ad esempio, non si pu\u00f2 far risalire a prima del Medioevo, mentre un sistema di accentazione completo risale all'XI secolo. Cos\u00ec la nostra lettera \"S\" corrispondeva solo a \"\u03a3\" e, dall'et\u00e0 alessandrina, \"C\" (il cosiddetto \"sigma lunato\"): il sigma finale, \"\u03c2\", risale infatti al Medioevo. Anche la punteggiatura \u00e8 una introduzione moderna. Cos\u00ec Barry P. Powell ricorda: \u00abNelle pi\u00f9 antiche attestazioni di scrittura greca, quali possiamo ricostruire sulla scorta delle poche iscrizioni superstiti, non c'\u00e8 alcuna distinzione grafica tra \"omicron\" (= \"o\" breve) e \"omega\" (= \"o\" lungo), oppure tra \"epsilon\" (\"e\" breve) ed \"eta\" (\"e\" lungo) e le consonanti doppie sono scritte come quelle semplici. Le parole non vengono separate l'une dalle altre, sono assenti segni diacritici quali l'accento [...]\u00bb. Nelle testimonianza pi\u00f9 antiche, la scrittura era di tipo \"bustrofedico\" (=segue il movimento del bue) ovvero dapprima da destra verso sinistra per risultare da sinistra verso destra al rigo successivo. La lettura rappresentava quindi un flusso continuo di suoni e veniva decodificata per mezzo delle orecchie e non per mezzo degli occhi come per i moderni."}
{"id": "473080", "revid": "767487", "url": "https://it.wikipedia.org/wiki?curid=473080", "title": "Spazio polacco", "text": "In matematica, uno spazio polacco \u00e8 una struttura topologica astratta, che deve il suo nome alla scuola di matematici polacchi che all'inizio del XX secolo ne studiarono le propriet\u00e0. I principali risultati riguardanti spazi polacchi sono infatti legati ai nomi di Wac\u0142aw Sierpi\u0144ski, Kazimierz Kuratowski e Alfred Tarski.\nOggi l'interesse degli spazi polacchi risiede principalmente nel fatto che essi sono la struttura naturale su cui studiare la teoria descrittiva degli insiemi, ed in particolare le relazioni di equivalenza di Borel. Inoltre, la maggior parte dei risultati della teoria della probabilit\u00e0 riguardano misure di probabilit\u00e0 su spazi polacchi, rendendone l'uso piuttosto diffuso in questo settore della matematica.\nDefinizione.\nUno spazio topologico formula_1 si dice polacco se esso \u00e8 uno spazio separabile e completamente metrizzabile. Nel caso in cui ci si riferisca ad una particolare metrica, si parla anche di spazio metrico polacco.\nRisultati.\nCi sono numerosi risultati concernenti la topologia di uno spazio polacco, e le costruzioni che si possono effettuare su di esso."}
{"id": "473081", "revid": "124289839", "url": "https://it.wikipedia.org/wiki?curid=473081", "title": "Acquedotto storico di Genova", "text": "Lacquedotto storico di Genova \u00e8 un'antica struttura architettonica situata nella val Bisagno, che ha garantito per secoli l'approvvigionamento idrico del comune di Genova e del suo porto. Ha inizio dal comune di Bargagli, nell'alta valle, e attraversa per intero i quartieri di Struppa, Molassana, Staglieno e la circonvallazione a monte, nel quartiere di Castelletto, dove si divide in due rami che terminavano nei pressi del porto antico, uno alla darsena e l'altro all'altezza della ripa, in piazza Cavour, dopo aver alimentato la grande cisterna di piazza Sarzano.\nOggi l'acquedotto si configura come un percorso pedonale lungo circa ventotto chilometri, in uno scenario rilevante sotto moltissimi punti di vista: dalle architetture civili e monumentali di cui abbiamo esempio nel ponte canale sul rio Torbido o nel portale del Barabino alla Rovinata, all'archeologia industriale del ponte sifone sul Geirato e del suo gemello sul Veilino, dalle passeggiate nel verde del tratto Pino sottano - Trensasco alla gola di Fossato Cicala, scoprendo continuamente come l'acquedotto si \u00e8 trasformato e mimetizzato giungendo nel centro cittadino.\nStoria.\nL'acquedotto romano.\nLe origini dell'acquedotto storico di Genova risalgono alla conquista romana dell'area.\nLa val Bisagno sin da quell'epoca ha fornito l'acqua potabile alla citt\u00e0 di Genova per le necessit\u00e0 degli abitanti e per il rifornimento delle navi. Durante il percorso l'acqua era utilizzata anche come forza motrice di molini e opifici.\nBench\u00e9 non ne siano rimaste tracce archeologiche, gli storici sono abbastanza concordi nel ritenere che nell'area di Molassana, intorno al 200-150 a.C., tra il \"Giro del Fullo\" e il monte Montanasco, avvenne la prima captazione di acque dal \"Fortor\" (il nome latino del Bisagno), arricchite dai corsi d'acqua provenienti dalla val di Lentro e da altri affluenti minori.\nSulle alture sopra il Giro del Fullo una cascata formava il \"Lacus Dragonarius\", dal quale l'acqua veniva portata mediante fossati e condotte fino al piano di Sant'Andrea effettuando un percorso di sette chilometri. Gli studiosi della fine dell'Ottocento e dell'inizio del Novecento attestavano ancora di poter individuare alcuni resti dell'antico acquedotto romano. Tuttavia essi sono stati distrutti durante le grandi opere di urbanizzazione del primo Novecento. Oggi l'unico rudere rimasto dell'acquedotto romano si trova nel quartiere di Staglieno, in via delle Ginestre.\nL'acquedotto medievale.\nLo sviluppo del porto e dell'abitato indussero nei secoli successivi i governanti a ricercare pi\u00f9 copiose sorgenti in altura. Il primo tracciato dell'acquedotto medievale captava le acque del torrente Veilino, affluente del Bisagno, sopra la necropoli di Staglieno. Questo primo acquedotto medievale consisteva in un canale a pelo libero con pendenza costante del 2\u2030. Secondo alcuni studiosi fu realizzato gi\u00e0 attorno al 1050, prima ancora della nascita della Compagna Communis, ma la prima attestazione scritta dell'acquedotto risale al 1295 e si riferisce alla Presa Poggetti sul Veilino. \nNel 1355 il punto di inizio dell'acquedotto venne spostato a monte presso la frazione di Trensasco e il nuovo ramo dell'acquedotto fu realizzato da Marin Boccanegra, della famiglia del capitano del popolo Guglielmo. Contemporaneamente venne ampliato il canale nella parte bassa e venne costruito il ponte canale di Sant'Antonino, ancor oggi visibile vicino al casello autostradale Genova Est. \nLa penuria idrica port\u00f2 nel 1491 alla creazione del Magistrato delle acque, che prepar\u00f2 una specie di piano regolatore volto all'incremento delle risorse innanzitutto sul tratto esistente, mediante la costruzione di canali laterali per captare ulteriori corsi d'acqua. Alla fine del medioevo, oltre alle prese di Presa Poggetti e di Trensasco funzionavano le prese di Sant'Antonino (XII secolo), Campobinello (XIII secolo), Cicala (1350), Figallo e le due di San Pantaleo.\nL'acquedotto nell'et\u00e0 moderna.\nSuccessivamente, il magistrato delle acque provvide al prolungamento dell'acquedotto da Trensasco alla frazione La Presa di Bargagli, deciso nel 1623 e attuato in pochi anni. La localit\u00e0 si chiamava in precedenza \"Schienadasino\" e venne chiamata \"La Presa\" proprio perch\u00e9 era diventata il principale luogo di captazione dell'acquedotto cittadino.\nIn citt\u00e0 l'acquedotto si divideva in due rami: quello principale (detto di Ponente o di Castelletto) entrava in citt\u00e0 dall'attuale Piazza Manin, da dove proseguiva fino a Castelletto seguendo il tracciato che sar\u00e0 poi ripreso dalla Circonvallazione a Monte. Di qui scendeva in via Cairoli e di qui a Porta dei Vacca. Poi seguiva la linea di costa (l'attuale Sottoripa) per finire alla Fontana del Cannone nel Molo Vecchio. Il ramo secondario (detto di Levante o delle Fucine) si staccava all'altezza dell'attuale corso Magenta e scendeva verso il convento dei Cappuccini, salita Santa Caterina, Porta Soprana, passava per il colle di Sarzano per finire alla cisterna delle Grazie, presso la Chiesa di Santa Maria delle Grazie la Nuova.\nAppena entrato in funzione, nel 1641, il giro del Geirato presentava gravi problemi di stabilit\u00e0. Attorno al 1650 G.B. Costanzo propose l'abbandono del giro. Il 16 gennaio 1660 il magistrato deliber\u00f2 la costruzione del ponte sifone del Geirato, che sarebbe stato il primo ponte sifone della storia. Nello studiarne il funzionamento, ingegneri genovesi ebbero lunghi carteggi con Galileo Galilei, carteggi di cui si ha testimonianza.\nLe vicende di questa opera, tuttavia, appaiono incredibili: si apr\u00ec una discussione tra architetti che dur\u00f2 centododici anni fino al 1772. In soli cinque anni il ponte con le sue ardite arcate venne infine costruito. Ma solo nel 1793, dopo innumerevoli problemi dovuti alla scarsa tenuta delle tubature alla pressione, l'acqua del Geirato pot\u00e9 finalmente giungere a Genova.\nNel 1825 sotto la direzione di Carlo Barabino si captarono anche le acque del rio Torbido. Carlo Barabino realizz\u00f2 un ponte sifone che tagliava la valletta del Veilino, scavalcando il cimitero monumentale di Staglieno con poche arcate, su cui correva la tubazione in ripidissima discesa e risalita, tagliando il lunghissimo percorso di costa del precedente acquedotto medioevale. Per pi\u00f9 di cento anni il ponte sifone ha rifornito Genova.\nTratti residui dell'acquedotto storico.\nDurante i secoli di attivit\u00e0 dell'acquedotto storico si resero necessarie opere murarie a sostegno dei canali. \nGli amministratori si affrettarono ad intrecciare il bisogno della funzionalit\u00e0 e del trasporto di ingenti quantit\u00e0 di acqua con l'arte, dando vita ad opere di architettura ancora presenti nel capoluogo ligure e inserite nel panorama urbanistico della Valbisagno e del centro storico. Le testimonianze si ritrovano nei ponti e nelle arcate (Cavassolo, Rio Torbido, Geirato, Ronco, Trensasco, Cicala, Preli, Veilino, Sant'Antonino, Briscata, Casamavari, Burlando, Manin, Palestro, Caffaro, Castelletto, Acquasola, Sarzano, Caricamento, Mandraccio).\nLa storia dell'acquedotto \u00e8 il racconto di una civilt\u00e0 che ha espresso grandissimi architetti e ingegneri come Claudio Storace, Matteo Vinzoni, Carlo Barabino. I portici di Sottoripa sono costruiti sulle arcate dell'acquedotto che portava acqua alle navi ed anche i palazzi in cui hanno sede a piazza Corvetto l'amministrazione della citt\u00e0 metropolitana di Genova e la prefettura, la porta dei Vacca, la fontana di Piazza Sarzano, le mura dell'Acquasola e il Campo Pisano sono pezzi storici di Genova realizzati su strutture del condotto.\nL'acquedotto storico di Genova conserva ancora intatti molti dei suoi tratti. In val Bisagno abbiamo una serie di ponti e arcate a cominciare dai mulini di Davagna, passando da Struppa, Molassana, San Gottardo e Preli per arrivare alle parti rimaste nella zona di Staglieno, interrotte queste ultime dalla costruzione dell'attuale casello autostradale.\nIn questa zona l'acquedotto del XIII secolo si affianca alle nuove strutture del ponte-sifone progettato da Carlo Barabino, che scavalca il cimitero di Staglieno.\nL'ingresso in citt\u00e0 dell'acquedotto corrispondeva con l'iniziale percorso della circonvallazione a monte, presso la piazza Manin: ne resta almeno un passaggio, con le originarie arcate inglobate nei terrapieni della ottocentesca strada.\nEntrando in citt\u00e0 esso passava, sin dal XIII secolo, sul percorso delle mura del Barbarossa, dove \u00e8 tuttora visibile, assieme alle serie di bocchette (i chiusini metallici che si trovano alle varie prese individuali nel muraglione.\nTratti superstiti sono in vico ai Forni di Castelletto (sopra la piazza della Zecca), nel ponte che attraversa la salita di San Gerolamo presso Castelletto, e, dalle parti della porta Soprana, nei resti di bocchette chiuse nella cisterna sotto le mura, cisterna trasformata in vano scala per accedere alle torri durante i restauri iniziati dall'architetto Alfredo d'Andrade.\nAltri tratti sono sui resti delle mura, molto rimaneggiate, dietro al palazzo della prefettura (salita Di Negro, presso la villetta di Negro), dove il condotto passava su ampi arconi, attraversando l'allora convento di Santa Caterina.\nAltro tratto era quello lasciato in parte dei portici di Sottoripa.\nLa riqualificazione dell'acquedotto storico.\nLa trasformazione della strada dell'acqua abbandonata in struttura ambientale diviene il sogno di sportivi amanti della natura e dell'aria pulita. Universit\u00e0, associazioni, comitati, promuovono iniziative per il recupero. Nel 2001 in occasione del G8 a Genova i progetti sono inseriti nelle priorit\u00e0 dall'amministrazione comunale.\nNel 2004, anno di Genova capitale europea della cultura, viene ristrutturato il ponte sifone del Veilino (anch'esso opera di Barabino). Sebbene i lavori non siano ancora definitivi si \u00e8 conclusa all'inizio del 2007 una prima parte della ristrutturazione del lotto del Geirato. Questo primo intervento permette tuttavia di accedere al ponte, rimasto inagibile per decenni, nonostante la sua caratteristica strategica di collegare i percorsi interrotti tra Prato e Staglieno e nonostante la rilevanza del manufatto dal punto di vista dell'archeologia industriale: i tubi risalgono alla primissima rivoluzione industriale inglese.\nOggi il canale in pietra dove scorreva l'acqua \u00e8 il camminamento per un itinerario escursionistico frequentatissimo dalle famiglie genovesi e ancora sconosciuto alla grande massa dei turisti. Il completamento della sua ristrutturazione \u00e8 un tassello importante per l'allargamento del turismo nel capoluogo ligure al turismo di tipo escursionistico, da cui trarrebbe beneficio lo stupendo e spesso sottovalutato entroterra genovese.\nLa possibilit\u00e0 di una \"promenade\"-parco a mezza costa tra la vallata e il parco dei Forti di Genova (che toccano e attraversano una parte della val Bisagno) arricchisce la prospettiva di crescita della citt\u00e0 e della provincia ed \u00e8 una necessit\u00e0 dal punto di vista storico-culturale dato il valore e la bellezza dell'opera.\nL'8 ottobre 2006 si \u00e8 svolta la prima grande festa dell'Acquedotto in cui i volontari delle diverse associazioni si sono adoperati per ripulire tratti significativi del percorso e le aree limitrofe, coinvolgendo la cittadinanza con gite e stand gastronomici. L'intendimento \u00e8 quello di ripetere annualmente la manifestazione."}
{"id": "473088", "revid": "729019", "url": "https://it.wikipedia.org/wiki?curid=473088", "title": "Quirimbas", "text": "Le Quirimbas o Isole Fortunate sono un arcipelago composto da una trentina di piccole isole, situato nel nord del Mozambico e appartenente alla provincia di Cabo Delgado. Sono bagnate dalle acque dell'Oceano Indiano e dal Canale di Pemba.\nLe Quirimbas si snodano lungo la costa dall'altezza della citt\u00e0 di Pemba fino al fiume Ruvuma che segna il confine fra Mozambico e Tanzania. Costituiscono un santuario naturale praticamente incontaminato, con foreste, ricche barriere coralline e acque popolate da dugonghi, delfini, tartarughe marine, balene, squali e oltre 375 specie di pesci. Sono considerate area protetta dal WWF: la decisione di creare un'area protetta fu presa nel giugno 2002 dalla popolazione del luogo, che sottoscrisse la proposta avanzata dal WWF e da un'istituzione locale, il GECORENA.\nLe 11 isole meridionali appartengono inoltre al Parco nazionale delle Quirimbas, una riserva naturale marina di oltre 1500\u00a0km\u00b2 che comprende anche una parte terrestre ed \u00e8 stata riconosciuta come parco nazionale il 6 giugno del 2002. \nLe isole hanno una popolazione di 50.000 persone, dedita principalmente alla pesca nei dhow (le canoe a bilanciere tipiche della costa orientale africana). Societ\u00e0 mozambicane e inglesi hanno iniziato da qualche anno a costruirvi strutture ecoturistiche.\nLe principali isole dell'arcipelago sono Metundo, Vamizi, Matemo (la pi\u00f9 settentrionale), Sencar, Mefunvo, Quisiva, Ibo, Medjumbe, Quirimba e Quil\u00e1lea (che fu la prima isola protetta dal WWF).\nDal nome \"Quil\u00e1lea\" deriverebbe, secondo alcune fonti, la parola swahili per \"sonno\" (\"lala\"), perch\u00e9 in quest'isola i commercianti arabi e portoghesi si sarebbero fermati a riposare nel viaggio verso Quirimba."}
{"id": "473092", "revid": "1345932", "url": "https://it.wikipedia.org/wiki?curid=473092", "title": "Canale di Pemba", "text": "Il canale di Pemba o stretto di Pemba \u00e8 il tratto di Oceano Indiano che separa la costa orientale dell'Africa dall'isola di Pemba, in Tanzania. L'estremit\u00e0 pi\u00f9 settentrionale del canale divide Pemba dal Kenya; sul resto del canale si affaccia invece la Tanzania. \nIl canale di Pemba \u00e8 rinomato per essere una delle aree pi\u00f9 pescose di tutta l'Africa; vi si trovano diverse specie di marlin, pesci vela, squali tigre, pesci martello, tonni dalla pinna gialla, wahoo, king fish, barracuda, karambesi; ma anche tartarughe marine, delfini, dugonghi e occasionalmente balene. Sulla costa keniota a Shimoni, a pochi chilometri dal confine con la Tanzania, ha la propria sede il Pemba Channel Fishing Club, uno dei pi\u00f9 antichi e celebri club di pesca dell'Africa, che ebbe fra i suoi ospiti, tra gli altri, Ernest Hemingway."}
{"id": "473093", "revid": "287204", "url": "https://it.wikipedia.org/wiki?curid=473093", "title": "Pemba", "text": ""}
{"id": "473094", "revid": "731511", "url": "https://it.wikipedia.org/wiki?curid=473094", "title": "Pemba (Mozambico)", "text": "Pemba (gi\u00e0 Porto Amelia fino al 1975) \u00e8 una citt\u00e0 del Mozambico, situata sulla costa orientale e capitale della provincia di Cabo Delgado, che costituisce l'estremit\u00e0 settentrionale del Paese, al confine con la Tanzania.\nStoria.\nFu fondata dalla compagnia commerciale Niassa, tutelata dal Regno di Portogallo, nel 1857 e battezzata Porto Amelia, in onore della regina consorte Amelia d'Orl\u00e9ans (ultima regina di portogallo).\nOggi Pemba \u00e8 una meta turistica importante in Mozambico, e attorno al centro principale stanno sorgendo numerose localit\u00e0 balneari gi\u00e0 rinomate, come Praia de Wimbe (o Wimbi) e Praia do Farol; da queste spiagge la barriera corallina si pu\u00f2 raggiungere a nuoto oppure a piedi in caso di bassa marea. \nLa citt\u00e0 si affaccia sull'Oceano Indiano e in particolare sulla baia di Pemba, la terza pi\u00f9 grande baia del mondo dopo quella di Sydney (Australia) e Guanabara (a Rio de Janeiro, Brasile). Nei pressi della citt\u00e0 si trovano laboratori che vendono articoli di artigianato locale, come sculture e incisioni in legno e avorio. L'aeroporto di Pemba serve anche i numerosi turisti diretti alle isole Quirimbas e al parco nazionale delle Quirimbas. "}
{"id": "473096", "revid": "1784938", "url": "https://it.wikipedia.org/wiki?curid=473096", "title": "Philippe-Fran\u00e7ois-Joseph Le Bas", "text": "Spos\u00f2 Elisabeth Duplay (1772-1859), sorella di \u00c9l\u00e9onore Duplay, dall'unione nacque Philippe Le Bas (1794-1860).\nLe Bas fu, insieme a Louis Saint-Just e Georges Couthon, uno degli uomini pi\u00f9 vicini a Maximilien de Robespierre nel periodo del Terrore. Egli condivider\u00e0 con l'Incorruttibile le ultime ore, ma si suicid\u00f2 e fu quindi l'unico del gruppo robespierrista a non finire sulla ghigliottina.\nForse, per via di aver evitato la ghigliottina, fu deciso di seppellire il suo cadavere nel vecchio Cimitero di Saint-Paul-des-Champs, al contrario di Robespierre, Saint Just e Couthon che invece trovarono sepoltura nel Cimitero degli Errancis, cimitero ai tempi ampiamente utilizzato proprio per la sepoltura dei ghigliottinati. A lui viene attribuita la citazione \u201cLa rivoluzione ha rotto i ponti dietro di s\u00e9\u201d."}
{"id": "473097", "revid": "1784938", "url": "https://it.wikipedia.org/wiki?curid=473097", "title": "Georges Couthon", "text": "Fu - con Le Bas e Saint Just - uno degli uomini pi\u00f9 vicini a Robespierre nel periodo del Terrore. Egli condivider\u00e0 con l'Incorruttibile le ultime ore, finendo come questi sulla ghigliottina.\nLa carriera.\nFin dalla giovinezza la salute di Couthon era debilitata, essendo afflitto da emicrania cronica, torcicollo, disturbi neurologici fino a perdere l'uso delle gambe in seguito, tanto da doversi spostare nelle strade di Parigi con una sedia a rotelle (ancora oggi conservata al Museo Carnavalet a Parigi): si dice che tale inabilit\u00e0 fosse stata causata da una notte passata nascosto in una botte piena di acqua ghiacciata per non compromettere l'onore di una donna che amava, causandogli dei forti reumatismi; probabilmente, si ammal\u00f2 di meningite spinale (o forse di tabe dorsale da neurosifilide: egli sostenne con i medici che un'eccessiva attivit\u00e0 sessuale gli aveva causato la paralisi progressiva); aveva difficolt\u00e0 a camminare gi\u00e0 dal 1782 e divenne completamente paraplegico per questo motivo nel 1792.\nCouthon si laure\u00f2 in giurisprudenza a Clermont-Ferrand nel 1785. Divenuto avvocato, entr\u00f2 nella massoneria, segnatamente nella loggia San Maurizio dell'Oriente di Clermont l'11 dicembre 1786. Ancora oggi una loggia del Grande Oriente di Parigi porta il suo nome.\nNel 1787 \u00e8 nominato membro dell'Assemblea provinciale dell'Alvernia. Couthon fu pure nominato presidente nel 1790 del Tribunale civile di Clermont-Ferrand, citt\u00e0 che gli ha dedicato una via.\nLa rivoluzione.\nAllo scoppiare della Rivoluzione Couthon, allora membro della municipalit\u00e0 di Clermont-Ferrand, pubblic\u00f2 il manifesto \"L'Aristocrate converti\", nel quale si dichiarava un liberale e un difensore della monarchia costituzionale.\nEgli fu eletto nel 1791 all'Assemblea Legislativa e, nel settembre del 1792, deputato della Convenzione Nazionale.\nAlla Convenzione, per un certo periodo, non seppe tuttavia a quale gruppo unirsi. Le sue opinioni si radicalizzarono dopo la tentata fuga di Luigi XVI quando ader\u00ec ai Giacobini e ai Montagnardi. Una visita nelle Fiandre per motivi di salute, lo avvicin\u00f2 a Dumouriez, il generale girondino che poi tradir\u00e0 la Repubblica fuggendo in Austria, verso il quale provava una sincera simpatia.\nQuando si decise come procedere nei confronti di Luigi XVI, egli vot\u00f2 per la condanna a morte.Couthon fu pure uno dei redattori della Costituzione del 1793.\nSi leg\u00f2 infine a Robespierre, con il quale condivideva una serie di opinioni, in specie in materia di religione (essendo un seguace del deismo, e con Saint-Just. Con questi - dopo avere contribuito alla caduta dei Girondini, anzi essere stato il primo a chiederne l'arresto - former\u00e0 il famoso triumvirato, che si accusava di aspirare alla dittatura.\nIl terrore.\nA partire dal 10 luglio 1793, Couthon divenne membro del Comitato di Salute Pubblica, con Robespierre e Saint-Just. Couthon \u00e8 inviato in missione nella natia Clermont, poi il 9 ottobre a Lione. Fu Couthon a iniziare in questa citt\u00e0 la repressione che divenne ancora pi\u00f9 violenta dopo che egli fu richiamato a Parigi e sostituito da Collot d'Herbois e da Fouch\u00e9.\nCouthon - che privatamente \u00e8 ricordato come persona integra, generosa e di buon cuore - fu ideatore e relatore con Bertrand Bar\u00e8re della legge del 22 pratile, detta del grande Terrore, che riorganizz\u00f2 il Tribunale rivoluzionario togliendo le garanzie ai sospetti e sanc\u00ec la pena di morte per chiunque criticava il patriottismo e metteva in pericolo la morale e i principii rivoluzionari. Egli stesso pare abbia detto che non si trattava pi\u00f9 di punire gli avversari, ma di eliminarli. Nella seduta del 1\u00ba giugno 1793, che spazz\u00f2 via i girondini, Vergniaud grid\u00f2 dal suo banco la celebre frase: \u00abPortate un bicchiere di sangue, Couthon ha sete!\u00bb.\nEgli fu con Saint-Just e con Le-Bas uno dei pochi deputati della Convenzione che rimasero fedeli a Robespierre il giorno del colpo di Stato del 9 termidoro, condividendone le ultime ore, fino alla condanna a morte per ghigliottina del gruppo robespierrista, eseguita il 10 termidoro (28 luglio) 1794, portato a braccia non potendo camminare e salire sul patibolo (come Augustin e Maximilien Robespierre, gravemente feriti nel colpo di Stato). Il suo corpo venne gettato in una fossa comune del Cimitero degli Errancis.\nCultura di massa.\nGeorges Couthon \u00e8 stato interpretato da Tadeusz Huk nel film \"Danton\" (1983) e da Bruce Myers nella miniserie televisiva \"La rivoluzione francese\" (1989)."}
{"id": "473098", "revid": "3433245", "url": "https://it.wikipedia.org/wiki?curid=473098", "title": "Al Zarqawi", "text": ""}
{"id": "473099", "revid": "8897", "url": "https://it.wikipedia.org/wiki?curid=473099", "title": "Equazioni", "text": ""}
{"id": "473102", "revid": "1317780", "url": "https://it.wikipedia.org/wiki?curid=473102", "title": "L'albero delle mele", "text": "L'albero delle mele (\"The Facts of Life\") \u00e8 una serie televisiva statunitense trasmessa originariamente sulla NBC dal 24 agosto 1979 al 7 maggio 1988, ideata da Dick Clair e Jenna McMahon e prodotta dalla T.A.T. Communications Company. La serie nasce come spin-off della sitcom \"Il mio amico Arnold\" (in originale \"Diff'rent Strokes\") e si concentra su Edna Garrett (Charlotte Rae), la governante di Philip Drummond diventata istitutrice e dietologa presso l'Eastland School, un prestigioso collegio femminile di Peekskill, New York.\nIn Italia sono state trasmesse soltanto le prime cinque stagioni su Canale 5, tra il 1983 e il 1986. Dal 1989 il programma viene mandato in onda su circuiti privati minori o emittenti locali, molto spesso con il titolo originale.\nNonostante sia classificabile come sitcom, lo show, come molte altre serie televisive coeve, accosta alla comicit\u00e0 delle situazioni e delle battute pronunciate dai protagonisti dei grossi momenti di drammaticit\u00e0, volti a inviare un messaggio moralistico allo spettatore, spesso molto giovane. Era infatti tipico di quegli anni voler trattare di problemi come il divorzio, la droga, la morte, il razzismo, l'aborto e il suicidio, spesso con episodi di grande impatto. \u00c8 stata una delle sitcom pi\u00f9 lunghe della NBC e la prima ad aver avuto per la maggior parte della sua durata un cast tutto al femminile e ad aver trattato in maniera esplicita il tema del sesso, dell'orientamento sessuale e della perdita della verginit\u00e0 da parte di un'adolescente.\nDalla serie sono stati tratti tre film per la televisione. Essi sono: \"The Facts of Life Goes to Paris\" (1982), \"The Facts of Life Down Under\" (1987) e \"Quattro amiche, nuovi amori\" (2001).\nTrama.\nLa signora Edna Garrett, governante della famiglia Drummond, ha accettato di diventare istitutrice all'Eastland School, la scuola femminile frequentata da Kimberly Drummond. Le studentesse da lei seguite sono: Blair Warner, Tootie Ramsey, Natalie Green, Nancy Olson, Sue Ann Weaver, Cindy Webster e Molly Parker. Ad affiancarla vi sono il preside del collegio, il signor Stephen Bradley, e un'insegnante, Emily Mahoney. La signora Garrett si trova spesso a dover risolvere i problemi di vita delle giovani collegiali che la circondano, il loro rapporto con il mondo esterno, le difficolt\u00e0 dovute alla crescita, i loro affetti e amori turbolenti. Dopo un anno, la signora Garrett viene promossa a dietologa della scuola e diventa la responsabile della mensa. Una nuova ragazza, Jo Polniaczek, originaria del Bronx, arriva a Eastland con una borsa di studio. Jo si presenta il primo giorno di scuola in motocicletta, odia gli ambienti chic e le persone boriose e viziate e per questo si scontra immediatamente con Blair, dal carattere diametralmente opposto al suo. La nuova studentessa convince Blair, Tootie e Natalie a seguirla in un locale per soli adulti usando dei documenti di identit\u00e0 falsi ma le ragazze vengono scoperte e arrestate. Per evitare di essere espulse, le quattro accettano di lavorare nella mensa e di vivere insieme in una stanza accanto alla camera da letto della signora Garrett, aiutando la donna nelle faccende di cucina. Il periodo di punizione verr\u00e0 ulteriormente prolungato dopo che le ragazze, prese dall'euforia, danneggeranno la loro stanza con della vernice. Terminati gli studi a Eastland, per Blair e Jo \u00e8 tempo di diplomarsi. Le due si iscrivono al vicino Langley College ma anzich\u00e9 vivere insieme alle colleghe universitarie rimarranno vicino alle due pi\u00f9 giovani Tootie e Natalie, nonch\u00e9 alla signora Garrett, quando quest'ultima decider\u00e0 di abbandonare il lavoro alla scuola e licenziarsi per aprire un negozio di delicatezze alimentari di nome \"Le Delizie di Edna\". Le avventure delle cinque protagoniste continuano cos\u00ec in questo nuovo ambiente. Il locale viene successivamente distrutto da un incendio, cos\u00ec la signora Garrett e le ragazze decidono di aprire una nuova attivit\u00e0, un negozio di souvenir chiamato \"Over Our Heads\", e affidano i lavori di ricostruzione al carpentiere George Burnett. Tempo dopo, la signora Garrett viene raggiunta da un vecchio amico e collega con cui si sposa e si trasferisce in Africa per lavorare nuovamente nel Peace Corps. Edna convince sua sorella, Beverly Ann Stickle, a prendere in mano le redini del negozio e tenere sott'occhio le ragazze. Beverly Ann accetta e decide anche di adottare Andy Moffett, il giovanissimo impiegato del negozio. Nel frattempo, in casa arriva Pippa McKenna, una studentessa australiana venuta a Eastland per uno scambio culturale. Per fare spazio a lei ed Andy, il negozio viene chiuso. Il finale della serie vede le ragazze andare ognuna per la propria strada. Blair acquista l'Eastland School e ne diventa la preside, Tootie viene ammessa alla Royal Academy of Dramatic Arts di Londra, Natalie si trasferisce a SoHo per diventare scrittrice e Jo comincia la sua vita da donna sposata.\nCast.\nPersonaggi ricorrenti.\nI personaggi secondari apparsi pi\u00f9 spesso nella serie sono i familiari delle ragazze. David e Monica Warner sono stati interpretati da Nicolas Coster e Marj Dusay (a eccezione di un episodio della prima stagione in cui lei \u00e8 stata interpretata da Pam Huntington), Harrison e Diane Ramsey da Robert Hooks e Chip Fields, la madre reale di Kim Fields, il signor Green e sua moglie Evie da Norman Burton e Mitzi Hoag, Charlie e Rose Polniaczek da Alex Rocco e Claire Malis. Mona, la nonna di Natalie, appare in due episodi ed \u00e8 interpretata da Molly Picon. Altri personaggi ricorrenti sono Geri Tyler (Geri Jewell), la cugina di Blair affetta da una paralisi cerebrale, Roy (Loren Lester), il ragazzo delle consegne innamorato perso di Jo, Howard (Hugh Gillin), il cuoco di Eastland apparso in quattro episodi della seconda stagione, il preside Parker (Roger Perry), visto tra la terza e la quinta stagione, e Raymond (Joel Brooks), il figlio maggiore della signora Garrett. Terry (Cheryl Epps), Miko Wakamatsu (Lauren Tom), Brenda (Susan Blackstone), Jenny (Dawn Schroder) e la principessa Alexandra (Heather McAdam) sono alcune delle studentesse del collegio. Alunni del Langley College sono Guy Reynolds (David Tiefen) e la snob Boots St. Clair (Jami Gertz). Kevin Metcalf (Ryan Cassidy) \u00e8 un ospite della signora Garrett e delle ragazze presente in alcuni episodi della sesta stagione. Spesso apparsi nella serie sono anche i fidanzati pi\u00f9 longevi delle ragazze, Cliff Winfield (Woody Brown) prima e Casey Clark (Paul Provenza) dopo per Blair, Jeff Williams (Todd Hollowell) per Tootie, Snake Robinson (Robert Romanus) per Natalie ed Eddie Brennan (Clark Brandon) prima e Rick Bonner (Scott Bryce) dopo per Jo. Anche i personaggi de \"Il mio amico Arnold\" appaiono in alcuni episodi delle prime due stagioni.\nCrossover.\nAlcune delle ragazze di Eastland sono apparse in diversi episodi della seconda, della terza e della quarta stagione di \"Arnold\". La signora Garrett \u00e8 invece tornata nella serie di origine in un episodio della sesta stagione. Gli episodi in questione sono:\nGuest stars.\nMolti attori e attrici sono apparsi in pi\u00f9 episodi, ogni volta con una parte diversa. Tra i personaggi famosi apparsi in uno specifico ruolo si segnalano: Robert Alda, Helen Hunt, Zsa Zsa Gabor, Ja'net DuBois, Eve Plumb, Jean Smart, Kim Darby, John Astin, Irene Tedrow, Anne Jackson, Stacey Q, Penelope Ann Miller, Doug Savant, Dick Van Patten, Lois Nettleton, Dennis Haysbert, Clarence Gilyard, Richard Grieco, David Spade, Mayim Bialik, Seth Green e Juliette Lewis.\nCameo.\nTra le personalit\u00e0 celebri che hanno fatto un cameo nella serie si annoverano: Jermaine Jackson, El DeBarge, Charo, Jim McCawley, Bobby Rydell, Fabian e Richard Moll.\nEpisodi.\nLa serie \u00e8 composta da un totale di 201 episodi divisi in nove stagioni. Se si conta che i primi due film sono stati poi trasmessi suddivisi in quattro episodi di trenta minuti ciascuno, il totale salirebbe a 209.\nFilm per la televisione.\n\"The Facts of Life Goes to Paris\".\n\"The Facts of Life Goes to Paris\" \u00e8 il primo film tratto dalla serie nel 1982 e vede la signora Garrett e le ragazze recarsi in trasferta a Parigi.\n\"The Facts of Life Down Under\".\n\"The Facts of Life Down Under\" \u00e8 il secondo film tratto dalla serie nel 1987 e vede Beverly Ann, le ragazze ed Andy recarsi in trasferta a Sydney.\n\"Quattro amiche, nuovi amori\".\n\"Quattro amiche, nuovi amori\" (\"The Facts of Life Reunion\") \u00e8 il terzo film tratto dalla serie nel 2001 e vede la signora Garrett, Blair, Tootie e Natalie riunirsi per il Ringraziamento.\nIdeazione e sviluppo.\nCreazione e casting.\n\"Il mio amico Arnold\" era l'unica serie di successo della NBC, la quale era alla disperata ricerca di idee per crearne un'altra. Fred Silverman, presidente dell'emittente televisiva, ha notato che Edna Garrett, la governante dei Drummond interpretata da Charlotte Rae, era molto apprezzata dal pubblico e ha proposto alla Rae uno spin-off tutto suo. All'attrice \u00e8 stato garantito il suo vecchio ruolo se la nuova serie avesse fallito. La Rae ha continuato comunque ad apparire nella seconda stagione di \"Arnold\", seppure con un ruolo minore rispetto al passato, ed \u00e8 ritornata come guest star nel diciannovesimo episodio della sesta stagione. L'ultimo episodio della prima stagione di \"Arnold\", intitolato \"Le compagne di scuola\", funge da backdoor pilot. La trama vede Kimberly Drummond chiedere alla signora Garrett di aiutare lei e le sue compagne dell'Eastlake School for Girls a cucire i costumi per una recita, poich\u00e9 la loro governante ha da poco dato le dimissioni. La signora Garrett accetta di aiutare le ragazze, fa un ottimo lavoro e risolve anche un problema per Nancy. Alla fine dell'episodio, alla signora Garrett viene offerto il posto di istitutrice ma la donna afferma che avrebbe preferito rimanere a lavorare per i Drummond. Si pu\u00f2 presumere che abbia poi cambiato idea in un secondo momento. I provini hanno preso il via durante la primavera del 1979. La prima ragazza a essere assunta \u00e8 stata Felice Schachter, la quale aveva precedentemente affrontato un provino per \"Hello, Larry\" e un altro per interpretare Kimberly Drummond, con il ruolo di Nancy Olson. Ironicamente Felice \u00e8 stata la prima delle ragazze a essere assunta e la prima a essere licenziata. Successivamente Al Burton ha assunto Lisa Whelchel, anch'essa in lizza per \"Hello, Larry\", per il ruolo di Blair Warner, una ragazza originaria del Texas e dalla parlata veloce. Tuttavia, la Whelchel ha declamato una battuta con estremo sarcasmo e ha trasformato completamente il suo personaggio. Le ragazze successive sono state Julie Piekarski con il ruolo di Sue Ann Weaver e la novenne Kim Fields con il ruolo di Tootie Ramsey, a cui sono stati affidati dei pattini a rotelle durante il primo anno per farla apparire pi\u00f9 grande. Molly Ringwald ha ottenuto il ruolo di Molly Parker dopo essere stata notata da Eve Brandstein in una rappresentazione teatrale del musical \"Annie\". Dopo la messa in onda del backdoor pilot, al cast si aggiungono John Lawlor con il ruolo del preside Bradley e Jenny O'Hara con quello della signorina Mahoney. Le ultime ragazze a essere assunte sono state Mindy Cohn, scoperta da Charlotte Rae in persona alla Westlake School, una scuola femminile di Los Angeles visitata dai produttori per trovare ispirazione per la serie, e Julie Anne Haddock, rifiutata ai provini per il pilot e poi richiamata, interpreti rispettivamente di Natalie Green e Cindy Webster. L'impostazione iniziale prevedeva che la serie si intitolasse \"Garrett's Girls.\" Secondo Charlotte Rae, la storia non era nuova alla compagnia di produzione di Norman Lear, visto che un suo conoscente aveva proposto tempo prima un'idea molto simile alla Tandem Productions. La serie debutta durante il mese di agosto del 1979. I primi quattro episodi sono andati in onda durante il palinsesto estivo mentre i restanti nove durante il regolare palinsesto primaverile.\nStagione 1.\nNella prima stagione dello show, gli episodi si concentrano sulle difficolt\u00e0 di sette adolescenti che la signora Garrett aiuta loro a risolvere, con le scene di solito ambientate in una grande sala comune del dormitorio della scuola. Il set era stato precedentemente utilizzato per \"Co-ed Fever\", programma cancellato dopo un unico episodio. Sono state effettuate delle modifiche durante il tempo trascorso dal backdoor pilot al primo episodio, come il cambio nome della scuola, da Eastlake diventato Eastland, l'eliminazione dei personaggi di Jennifer, Laura, del signor Crocker e del signor Robinson e l'aggiunta di Natalie, Cindy, del signor Bradley e della signorina Mahoney. La Whelchel, la Fields, la Schachter, la Piekarski e la Ringwald ritornano a rivestire i panni dei loro personaggi gi\u00e0 apparsi nel pilot. Sebbene Kimberly Drummond sia una studentessa del collegio, il suo personaggio, a eccezione del primissimo episodio, non ha preso parte alla serie spin-off con la signora Garrett. I primi episodi di solito ruotano attorno ad un tema centrale basato sulla moralit\u00e0 o su un insegnamento di vita. Particolare \u00e8 la trama del primo episodio, \"La scuola delle ragazze\", con cui per la prima volta la rete affronta un tema molto sentito tra i giovani, la confusione circa il proprio orientamento sessuale e il bullismo tra gli adolescenti. Jenny O'Hara non era soddisfatta del suo ruolo e, in seguito ad alcune tensioni scaturite tra lei e la Rae, il suo personaggio verr\u00e0 ritirato dopo soli quattro episodi. Gli altri episodi della stagione si occupano di tematiche come l'uso di droga, il sesso e i disturbi alimentari. Gli ascolti non hanno avuto i risultati sperati e molti critici hanno sostenuto che il programma avrebbe provocato il fallimento definitivo della rete.\nStagioni 2-4.\nLa NBC, a dispetto delle critiche, ha deciso di dare un'altra possibilit\u00e0 alla serie a condizione di effettuare alcuni cambiamenti. Il primo riguardava l'ingaggio di una nuova squadra di sceneggiatori, capeggiata da Linda Marsh e Margie Peters, le quali avevano lavorato ad alcuni episodi di \"Giorno per giorno\". Secondo la Marsh e la Peters, i problemi principali responsabili dell'insuccesso ottenuto dalla prima stagione erano i copioni stereotipati e non adatti alla tipologia di programma, l'abbigliamento a tratti provocante delle protagoniste e l'eccessiva quantit\u00e0 di ragazze nel cast che, data la durata di un episodio di una sitcom, non permettevano un opportuno sviluppo dei vari personaggi. Il secondo cambiamento, quello pi\u00f9 drastico, riguarder\u00e0 infatti il cast. Tutte le attrici, a eccezione della Rae, della Whelchel, della Fields e della Cohn, sono state licenziate. Anche il personaggio del signor Bradley \u00e8 stato eliminato e sostituito dal preside Harris per la seconda stagione, interpretato da Kenneth Mars nell'episodio 2x09 \"Falsi pettegolezzi\", e dal signor Parker di Roger Perry per il resto della serie. La rete riteneva ci fosse spazio per una quarta ragazza, un maschiaccio dai modi duri destinato a scontrarsi con la snob Blair sul modello dei personaggi interpretati da Kristy McNichol e Tatum O'Neal nel film \"Little Darlings\". A prestare il volto alla nuova ragazza, chiamata Foxy e poi ribattezzata Jo Polniaczek, \u00e8 Nancy McKeon, volto di uno spot di Hallmark e reduce da un pilot da poco realizzato per la NBC. Nel mentre, la signora Garrett viene promossa a dietologa della scuola, cosicch\u00e9 l'ambientazione passa dal dormitorio alla mensa. Mentre tre delle ragazze licenziate sono apparse come semplici spalle in alcuni episodi della seconda e della terza stagione e nuovamente come guest stars nell'episodio 8x06 \"The Little Chill\", Molly Ringwald ha preferito ritirarsi definitivamente dopo una breve comparsa nel secondo episodio della seconda stagione. La nuova impostazione della serie ha comportato un aumento immediato degli ascolti tanto da battere l'anno successivo il suo predecessore, \"Il mio amico Arnold\". Il nuovo format, rivelatosi essere vincente, \u00e8 stato mantenuto anche per le due stagioni successive. In questo periodo sono stati inoltre introdotti personaggi ricorrenti pi\u00f9 o meno importanti come i genitori delle ragazze, la cugina Geri e Roy, e creati degli episodi con la funzione di backdoor pilot su cui basare degli spin-off, uno dei quali avrebbe dovuto raccontare la vita universitaria di Blair e Jo.\nStagioni 5-6.\nCon Blair e Jo diplomate da Eastland e iscritte al college, la serie si evolve. Il primo episodio della stagione introduce il figlio maggiore della signora Garrett, Raymond. Sentendosi infelice e sfruttata dal preside, la donna d\u00e0 ascolto al primogenito e decide di andare in affari per conto suo e aprire un negozio di alimentari di nome \"Le Delizie di Edna\". Le quattro ragazze vanno a vivere e lavorare con la signora Garrett in questo nuovo ambiente e le trame si concentreranno maggiormente sui loro problemi personali piuttosto che su vicissitudini derivanti dall'ambiente scolastico. Viene inoltre introdotta Pamela Segall con il ruolo di Kelly. La Segall si era presentata ai provini gi\u00e0 qualche anno prima per il ruolo della cugina di Jo in un eventuale spin-off. L'intenzione degli sceneggiatori era quella di rendere Jo pi\u00f9 femminile e al contempo avere comunque un maschiaccio nel cast. Tuttavia, la scarsa popolarit\u00e0 ottenuta da Kelly costringe la rete al ritiro del personaggio. Il format della quinta stagione si \u00e8 rivelato geniale e viene mantenuto anche per la sesta. Il nuovo contratto di Charlotte Rae permette all'attrice di assentarsi in qualche episodio.\nStagioni 7-9.\nDal momento che gli ascolti avevano subito un lieve calo, la settima stagione si apre in un modo del tutto inaspettato. La signora Garrett e le ragazze ritornano dalle vacanze estive e scoprono che la casa e il negozio sono stati distrutti da un incendio. Le protagoniste decidono di aprire un negozio di souvenir e la serie si trasforma ancora una volta, segnando l'inizio di una nuova era, contraddistinta dall'adozione di una nuova sigla in chiave rock mentre l'elemento di riflessione, tipico delle prime stagioni, viene quasi del tutto abbandonato in favore di una comicit\u00e0 pi\u00f9 leggera e spensierata. George Clooney e Mackenzie Astin, visto occasionalmente nella stagione precedente, si uniscono al cast ricorrente. Charlotte Rae si era assentata anche in alcuni episodi della settima stagione e, una volta scaduto il suo contratto, ha deciso di lasciare la serie definitivamente, sostenendo che ormai le ragazze erano cresciute per seguire ancora i consigli della signora Garrett e di conseguenza, il suo personaggio ormai non aveva molto da raccontare. Nonostante le siano stati offerti milioni per rimanere, nel primo episodio dell'ottava stagione la signora Garrett si sposa e lascia la citt\u00e0. Sebbene la star principale non volesse pi\u00f9 continuare, la NBC ha deciso di non cancellare la serie vista la solidit\u00e0 del cast e la grande popolarit\u00e0 del momento e il posto della Rae \u00e8 stato preso da Cloris Leachman. Astin diventa parte del cast fisso mentre il personaggio di Clooney, dopo una manciata di episodi da guest star, viene definitivamente ritirato. Con la nona stagione, la serie era ormai diventata una delle pi\u00f9 lunghe del periodo, superando addirittura la sitcom da cui aveva preso vita, \"Arnold\", chiusa nel 1986 al termine dell'ottava stagione. Durante quest'ultimo anno di trasmissione, Sherrie Krenn entra a far parte del cast con il ruolo di Pippa McKenna e l\"'Over Our Heads\" viene chiuso. Gli sceneggiatori hanno creato un episodio intitolato \"The First Time\", in cui Natalie diventa la prima delle ragazze a perdere la verginit\u00e0, trama che inizialmente avrebbe dovuto interessare Lisa Whelchel. La stagione si conclude con ben due backdoor pilot che avrebbero dovuto lanciare uno spin-off su Natalie e il suo trasferimento a SoHo e un altro con protagonista Blair, diventata preside dell'Eastland School.\nCancellazione.\nAncora programma campione d'ascolti, la NBC aveva intenzione di realizzare una decima stagione ma Mindy Cohn e Nancy McKeon non volevano girare ulteriori episodi. Dopo nove stagioni, 201 episodi, due film per la televisione e diversi avvicendamenti nel cast, la serie \u00e8 stata cancellata nel settembre 1988. Le attrici si sono ritrovate tredici anni dopo per il film \"Quattro amiche, nuovi amori\". Come rivelato nella sua autobiografia, dopo la fine della serie Charlotte Rae e le ragazze sono rimaste in contatto. Durante la realizzazione degli episodi, la Rae sentiva che le colleghe adolescenti erano \u00abeducatamente distanti\u00bb verso di lei. Successivamente, quando l'attrice ha partecipato a un episodio di \"Can't Hurry Love\", serie che vede protagonista Nancy McKeon, ha scoperto che le ragazze pensavano che lei fosse una dirigente e non una collega, poich\u00e9 \u00e8 stata parte del progetto sin dalla sua creazione. Charlotte ha dichiarato che lei era una loro pari e che non aveva nulla a che fare con le decisioni dei produttori, men che meno decidere chi licenziare e chi far rimanere del cast originale.\nAscolti e programmazione.\nQuando ha debuttato nell'estate del 1979, posizionata alle 20:30 del venerd\u00ec, la serie non era un successo in termini di ascolti, trend proseguito anche durante la primavera del 1980. La seconda stagione, ampiamente riorganizzata, \u00e8 andata in onda nel novembre del 1980 di mercoled\u00ec alle 21:30 dopo \"Il mio amico Arnold\", dove immediatamente ha avuto un boom di ascolti, con un ulteriore aumento nel mese di gennaio 1981, tanto da diventare il quarto programma pi\u00f9 visto della NBC dopo \"La casa nella prateria\", \"Il mio amico Arnold\" e \"CHiPs\". Nel 1981, la messa in onda viene anticipata di mezz'ora e la serie, con ascolti soddisfacenti, diventa la prima comedy della NBC e il secondo programma pi\u00f9 quotato della rete, dopo \"Real People\", nonostante non usufruisse pi\u00f9 del traino della serie madre. Nel 1985, l'orario di programmazione viene spostato alle 20:30 del sabato. All'inizio dell'ottava stagione, la programmazione viene anticipata alle 20:00, in quella che \u00e8 considerata una delle fasce orarie pi\u00f9 critiche della televisione. Nonostante questo, la serie era ancora molto seguita dal pubblico e gli ascolti non ne hanno risentito molto.\nProduzione.\nLa serie \u00e8 stata prodotta prima dalla T.A.T. Communications Company, societ\u00e0 di produzione di Norman Lear, pi\u00f9 tardi conosciuta come Embassy Television e poi come Embassy Communications, e successivamente dalla Columbia Pictures Television. Attualmente i diritti appartengono alla Sony Pictures Television.\nRiprese.\nIl Metromedia Square di Los Angeles \u00e8 stato il luogo di ripresa delle prime tre stagioni, seguito dagli Universal City Studios per le successive tre e infine dai Sunset Gower Studios per le restanti stagioni.\nPotenziali spin-off.\nDurante la serie, i produttori hanno realizzato alcuni episodi su cui costruire degli spin-off, anche se nessuno \u00e8 mai stato concretizzato. Essi sono: \nSigla statunitense.\nLa colonna sonora \"The Facts Of Life\" \u00e8 stata composta da Al Burton, Gloria Loring e l'allora suo marito Alan Thicke, i quali avevano gi\u00e0 composto la sigla de \"Il mio amico Arnold\", e cantata dalla Loring. La serie ha pi\u00f9 volte cambiato sigla iniziale e finale nel corso delle varie stagioni.\nStagione 1.\nSoltanto durante la prima stagione la sigla contiene alcuni arrangiamenti di Charlotte Rae. Questa stagione presenta tre versioni iniziali differenti. Quella del primo episodio include anche il cast di \"Arnold\". La seconda, leggermente differente dalla prima e rinnovata con nuove clip, \u00e8 stata utilizzata fino al quarto episodio. Infine, la terza, usata per i restanti nove episodi, mantiene lo stesso testo della precedente versione ma presenta ulteriori nuove clip delle attrici e non include pi\u00f9 Jenny O'Hara. La sigla finale \u00e8 stata realizzata sfruttando lo stesso testo di quella iniziale, utilizzando per i primi quattro episodi scene della puntata trasmessa mentre per gli ultimi nove un mix di scene prelevate da pi\u00f9 episodi. \nStagioni 2-6.\nDalla seconda stagione entrambe le sigle sono state cantate solo dalla Loring. La prima parte della canzone viene usata per l'apertura, la seconda, sovrapposta alle scene dell'episodio trasmesso, per la chiusura. \nStagioni 7-9.\nUn ultimo cambiamento delle sigle si ha all'inizio della settima stagione quando la musica viene aggiornata in stile rock e le clip iniziali mostrano le attrici dagli esordi della serie a come sono diventate. Mentre il testo rimane invariato, la sigla finale perde la parte vocale, sostituita dal sottofondo musicale della sigla iniziale sovrapposta a una scena extra per la settima stagione e a un'immagine prelevata dall'episodio trasmesso per le ultime due. Questa versione rinnovata \u00e8 stata utilizzata anche per il film \"Quattro amiche, nuovi amori\".\nControversie ed episodi salienti.\nEpisodio 2x10 \"Punto di rottura\".\nMindy Cohn e la sceneggiatrice Margie Peters hanno rivelato di aver ricevuto una lettera da una ragazza sul punto di suicidarsi la quale, dopo aver seguito l'episodio della seconda stagione 2x10 \"Punto di rottura\", ha apprezzato il messaggio trasmesso e ha deciso di non togliersi pi\u00f9 la vita.\nGeri Jewell.\nGeri Jewell \u00e8 stata la prima persona affetta da paralisi cerebrale ad avere un ruolo ricorrente in una serie televisiva in prima serata. L'attrice credeva che il suo personaggio sarebbe continuato ad apparire su base ricorrente anche durante la sesta stagione ma i produttori le hanno offerto un solo episodio poich\u00e9 i telespettatori credevano che con la cugina Geri sarebbero state trattate tematiche particolari. Proprio per questo motivo la Jewell ha poi smesso di apparire.\nDisputa contrattuale.\nNancy McKeon riteneva che il suo compenso non fosse proporzionato alla popolarit\u00e0 della serie e ha chiesto un aumento all'inizio della sesta stagione. L'attrice, ottenuto un rifiuto, non si \u00e8 presentata sul set per le prime due registrazioni. Alla fine, i produttori hanno deciso di accogliere la sua richiesta di aumentare i salari e la McKeon ha ripreso a lavorare.\nBattuta omofoba.\nSecondo un articolo di \"Entertainment Weekly\", un copione di un episodio conteneva una battuta di stampo omofobo rivolta a uno o pi\u00f9 personaggi maschili effeminati. Charlotte Rae si \u00e8 mostrata contraria e ne ha chiesto la cancellazione dicendo: \"In questo show noi non deridiamo le persone per la loro sessualit\u00e0\".\nEpisodio 9x16 \"The First Time\".\nLisa Whelchel non ha accettato la trama che avrebbe reso il suo personaggio la prima tra le quattro giovani donne dello show a perdere la verginit\u00e0. La Whelchel ha rifiutato a causa della sua confessione religiosa e l'episodio ha successivamente coinvolto il personaggio di Natalie. Anche dopo che la storia \u00e8 stata riadattata, l'attrice ha rifiutato di partecipare all'episodio.\nEpisodi censurati.\nA causa delle forti tematiche trattate, molto spesso sono stati censurati o saltati del tutto nella programmazione americana gli episodi 1x13 \"Droga\" e 2x10 \"Punto di rottura\". L'episodio 9x16 \"The First Time\" \u00e8 invece l'unico dell'intera serie in cui un videomessaggio consiglia per la visione la presenza di un adulto.\nPeso.\nLisa Whelchel ha dichiarato che molto spesso i produttori la incoraggiavano a perdere peso. Nei momenti di pausa, l'inclinazione naturale per le ragazze era mangiare, dato che il cibo era facilmente reperibile sul set, abitudine che ha influenzato notevolmente il loro aspetto fisico. Alla fine si \u00e8 deciso di limitare quello che le attrici potevano mangiare mentre erano in pausa e di inserire frutta fresca e cibi pi\u00f9 salutari, sotto insistenza di Charlotte Rae. Mindy Cohn, a \"E! True Hollywood Story,\" ha dichiarato che la situazione era l'esatto opposto per lei. Aveva perso peso in un certo periodo e le era stato chiesto di smettere perch\u00e9 gran parte dell'identit\u00e0 del suo personaggio si basava sul fatto che lei fosse in sovrappeso. La Cohn ha dichiarato che i produttori sono scesi a dei compromessi con lei, ossia vestirsi con abiti larghi per far apparire Natalie pi\u00f9 grande.\nEdizione italiana.\nTitolo.\nIl titolo italiano, completamente diverso da quello originale e all'apparenza non molto adatto ai contenuti, \u00e8 stato in realt\u00e0 scelto sulla scia del successo del film francese \"Il tempo delle mele - Reality\" e sull'identificazione della mela come simbolo della donna nell'et\u00e0 della crescita. Soltanto sulle reti locali \u00e8 stato impiegato il titolo originale.\nDoppiaggio.\nNel doppiaggio delle prime due stagioni sono stati introdotti dei dialoghi aggiuntivi in molti spazi in cui erano previste le risate del pubblico, come se fossero dei commenti fatti dai personaggi non inquadrati alle battute appena pronunciate, pratica all'epoca molto in voga. Sono stati inseriti anche alcuni brani strumentali di sottofondo a volume molto basso e non molto adatti al contesto. Solo nell'episodio della seconda stagione 2x10 \"Punto di rottura\", incentrato sul suicidio di una delle studentesse di Eastland, \u00e8 stata utilizzata una musica struggente che ne ha innalzato la drammaticit\u00e0, rendendolo molto pi\u00f9 commovente della versione originale.\nSigla italiana.\nNelle prime tre stagioni, la sigla originale \u00e8 stata rimpiazzata da \"Scarpe da tennis\", eseguita da Patrizia Zanetti e prodotta dall'etichetta discografica Five Records. Le repliche mandate in onda circa un anno dopo presentano un nuovo brano, \"Please Please\" di Paul J. Qualley. In entrambe le edizioni, le immagini sono state prelevate dalla sigla d'apertura dei primi quattro episodi della prima stagione mentre il titolo originale \u00e8 stato rimpiazzato dalla scritta verde \"L'albero delle mele\" su tre righe, affiancata a sinistra da una mela verde. Per la quarta stagione, dopo due episodi trasmessi con la sigla originale, si \u00e8 utilizzata la canzone \"Amami...pensami\" intonata da Vanna Vani e sovrapposta alle immagini originali. Per la quinta stagione \u00e8 stato nuovamente utilizzato il brano di Qualley, in modo analogo a quanto gi\u00e0 fatto in precedenza. Nelle repliche successivamente trasmesse sui circuiti nazionali minori e TV locali \u00e8 stato utilizzato il titolo originale e reimpostata integralmente la sigla originale sia nell'audio che nel video, a eccezione del primissimo episodio, il quale mantiene il brano della Zanetti con la titolazione italiana e le immagini usate originariamente, e della quinta stagione, dove alcuni episodi mantengono come sigla iniziale e/o finale \"Please Please\". Su Fox Retro, \u00e8 stata ripristinata sia come sigla iniziale che finale \"Please Please\", nelle modalit\u00e0 con cui \u00e8 stata trasmessa inizialmente.\nEdizione home-video.\nNegli Stati Uniti, Sony Pictures Home Entertainment ha pubblicato le prime due stagioni su DVD il 9 maggio 2006. La terza stagione \u00e8 stata rilasciata pochi mesi dopo, il 24 ottobre 2006. A causa del parziale insuccesso di vendita riscosso dai DVD, la Sony ha deciso di non continuare con la pubblicazione delle restanti stagioni. Bisogner\u00e0 aspettare il 2010, anno in cui Shout! Factory acquisir\u00e0 i diritti della serie, per ottenere l'edizione home-video completa. Il 20 maggio 2014, anche Mill Creek Entertainment immette in commercio la prima e la seconda stagione su DVD. Il 13 gennaio 2015, Shout! Factory ha pubblicato \"The Facts of Life - The Complete Series\", un cofanetto di 26 dischi con tutti i 201 episodi della serie e diversi contenuti extra come i documentari \"Remembering The Facts of Life\" e \"After The Facts\", l'episodio de \"Il mio amico Arnold\" che funge da backdoor pilot, i film \"Paris\" e \"Down Under\", un quiz sulla serie intitolato \"Know The Facts\" e una reunion del cast del 2014. Il film \"Quattro amiche, nuovi amori\" non \u00e8 stato inserito in questa raccolta e deve ancora essere pubblicato su DVD. In Italia, a parte il film reunion, non \u00e8 stata rilasciata nessuna edizione home-video.\nInfluenza.\nLa serie ha ispirato un film italiano del 1984, \"College\", con Federica Moro nella parte di Arianna, una ragazza molto simile a Blair Warner. Altre somiglianze rilevate riguardano l'apparizione di una ragazza che cammina sui pattini a rotelle, proprio come Tootie durante la prima stagione, e la presenza di un'accademia militare accanto al collegio femminile.\nReboot.\nNel 2018 trapela sul web un'indiscrezione secondo cui Leonardo DiCaprio e Jessica Biel, con le loro societ\u00e0 di produzione, la Appian Way e la Iron Ocean Films rispettivamente, sarebbero interessati a recuperare la serie e trarne un reboot con la Sony. Al momento non \u00e8 ancora stato dichiarato nulla su un'effettiva concretizzazione del progetto."}
{"id": "473107", "revid": "682087", "url": "https://it.wikipedia.org/wiki?curid=473107", "title": "Protofinnico", "text": "Con il termine protofinnico si pu\u00f2 intendere:"}
{"id": "473111", "revid": "125816929", "url": "https://it.wikipedia.org/wiki?curid=473111", "title": "Mario Merlino", "text": "Biografia.\nLa militanza in Avanguardia Nazionale.\n Di origine romagnola, nel 1962 si iscrisse al Movimento Sociale Italiano militando nella storica sezione di Colle Oppio, ma uscendone nel 1965, quando nel corso del VIII Congresso a Pescara del MSI Arturo Michelini e Giorgio Almirante votarono una mozione unitaria e Michelini con l'appoggio degli almirantiani fu riconfermato segretario. Deluso dell'accordo tra i due leader del partito Merlino lasci\u00f2 il MSI e nello stesso anno partecip\u00f2 al convegno dell'hotel Parco dei Principi sulla \"guerra rivoluzionaria\".\nAder\u00ec al Centro Studi Ordine Nuovo di Pino Rauti per poi uscirne aderendo ad Avanguardia Nazionale di Stefano Delle Chiaie nel 1965 e il 1\u00ba marzo 1968 prese parte Battaglia di Valle Giulia. Il 16 aprile si rec\u00f2 in viaggio in Grecia insieme ad altri militanti di Avanguardia Nazionale e del FUAN-Caravella in occasione dell'anniversario della presa del potere di colonnelli. Merlino fu deluso anche dalla disorganizzazione riscontrata in questo viaggio. In linea con il \"Maggio francese\" alcuni militanti di avanguardia Nazionale, inalberando una bandiera nera con la scritta , pochi giorni dopo il rientro dalla Grecia, organizzarono una manifestazione presso l'ambasciata francese. Nello stesso periodo Merlino inizi\u00f2 a frequentare anche un gruppo cattolico coordinato da don Mario Vanini per poi virare decisamente verso il mondo anarchico, ma senza mai rinnegare l'amicizia con Delle Chiaie e la militanza nella destra.\nL'infiltrazione tra le file dell'Anarchia e il Circolo anarchico \"22 marzo\".\nSi infiltr\u00f2 nel movimento anarchico frequentando inizialmente il circolo \"Bakunin\" a Roma dove c'era anche Pietro Valpreda giunto poco tempo prima da Milano. A seguito della scissione degli elementi pi\u00f9 estremisti, tra cui Valpreda, ader\u00ec dall'ottobre 1969 al Circolo anarchico 22 marzo di cui fu tra i fondatori. Al \"22 marzo\" aderirono anche Olivo Della Savia e Andrea Polito (Polito era in realt\u00e0 l'agente infiltrato Salvatore Ippolito). Alcune fonti indicano lo stesso Merlino come infiltrato di Avanguardia Nazionale. Alle riunioni prendevano parte anche Angelo Casile, Giovanni Aric\u00f2 e Annelise Borth.\nIn realt\u00e0, la fondazione del \"Circolo anarchico 22 marzo\" fu soltanto una copertura. Mario Merlino non \u00e8 mai stato anarchico, come dimostrato da inchieste, indagini e verbali dell\u2019epoca. Era, come molti altri, un infiltrato neo-fascista in ambienti anarchici, dopo aver tentato senza successo di infiltrarsi nei gruppi di sinistra. Operava per creare disordini e addossare la responsabilit\u00e0 alle frange di sinistra e al PCI. Durante le manifestazioni, faceva partire molotov e bulloni verso gli schieramenti di polizia, senza dare preavviso agli altri manifestanti, ottenendo sia i disordini sia il discredito della sinistra. Nota \u00e8 anche la sua attivit\u00e0 di delatore e informatore della polizia, confermata da vari episodi in cui Merlino consegnava armi ed esplosivi a componenti di gruppi anarchici, affinch\u00e9 li occultassero: puntualmente, l\u2019indomani subivano perquisizioni di polizia. I suoi attuali rapporti con ambienti di estrema destra confermano quanto gi\u00e0 appurato tra il 1969 e il 1971. \u00a0\nLe accuse per piazza Fontana.\nL'11 dicembre, il giorno prima della strage di piazza Fontana l'agente Ippolito segnal\u00f2 alla polizia la partenza sospetta di Valpreda per Milano. Il 16 dicembre, Merlino fu arrestato insieme ad altri cinque militanti del Circolo anarchico 22 marzo Emilio Borghese, Emilio Bagnoli, Roberto Gargamelli e Roberto Mander. Merlino in questura fu lasciato da solo in compagnia dell'informatore di polizia Stefano Serpieri, legato in passato all'estrema destra, il quale aveva preso parte al viaggio in Grecia e che tent\u00f2 di carpirgli qualche confidenza. A costui Merlino rivel\u00f2 che quando scoppiarono le bombe a Roma si trovava in compagnia di Delle Chiaie ma che non l'avrebbe rivelato per non coinvolgerlo a meno che non avesse avuto bisogno di un alibi. Il 19 dicembre 1969 ai carabinieri Delle Chiaie conferm\u00f2 l'alibi di Merlino..\nDelle Chiaie fu chiamato a testimoniare sull'attivit\u00e0 di Merlino al \"Circolo 22 marzo\". Il 25 luglio 1970 si present\u00f2 al palazzo di Giustizia ma poi se ne allontan\u00f2. Secondo quanto poi raccontato dallo stesso Delle Chiaie avrebbe ricevuto una soffiata circa l'intenzione di incastrarlo pertanto espatri\u00f2 in Spagna Il 23 febbraio 1972 si apr\u00ec il processo a Roma che vide imputato sia Valpreda sia Merlino. Pochi giorni dopo gli atti furono trasferiti a Milano il 6 marzo e assegnati al giudice Gerardo D'Ambrosio. Intanto gli imputati furono tutti rimessi in libert\u00e0 il 29 dicembre 1972.\nL'appunto del SID.\nNel corso del processo, nel giugno 1973, affior\u00f2 un anonimo appunto informativo redatto dal Servizio informazioni difesa (SID) datato 17 dicembre 1969 che accus\u00f2 Merlino di essere l'autore dei falliti attentati di Roma, contestando quindi l'alibi confermato da Delle Chiaie e indicando quest'ultimo come il mandante. \nIl documento del SID fu considerato inattendibile e gi\u00e0 all'epoca definito come una \"fisarmonica\". L'estensore del documento non fu individuato subito con certezza. Si suppose che l'autore dell'appunto fosse Stefano Serpieri (informatore della polizia) e che Gaetano Tanzilli (maresciallo del SID), ricevuto il documento, lo avesse inoltrato ai superiori. Entrambi furono condannati: Serpieri per falsa testimonianza e Tanzilli \"per aver negato di aver appreso dal suo confidente Stefano Serpieri tutte le notizie contenute nell'appunto\".\nIn seguito il solo Tanzilli fu assolto nel 1985 e ammise di aver effettivamente ricevuto l'appunto da Serpieri ma che questo era molto pi\u00f9 breve rispetto a quello comparso nel processo, al massimo cinque o sei righe. Secondo Delle Chiaie che era l'obiettivo dell'appunto rivelatosi ampiamente falsato e che insieme a Merlino fu assolto con formula piena dall'accusa di stragismo in un memoriale del 1985 sostenne che: \"Alla fine del giugno 1973 si costruisce un secondo rapporto del SID del 17 dicembre 1969 e lo si fa pervenire al giudice D'Ambrosio...Si costruisce un collage trascurando perfino l'esatta ubicazione politica di ciascuna delle persone citate. Una serie di notizie ricevute disorganicamente vengono rispolverate per dar vita all'informazione che deve proteggere Giannettini\".\nIl processo a Catanzaro e l'assoluzione.\nIl 13 ottobre il processo fu spostato a Catanzaro per motivi di ordine pubblico. Il 23 febbraio 1979 la Corte di Assise di Catanzaro lo condanna a quattro anni di reclusione per associazione sovversiva nell'ambito del processo per la strage di Piazza Fontana; la condanna per associazione sovversiva \u00e8 confermata al processo di secondo grado (1981). In seguito alla riapertura del processo per l'annullamento della sentenza di Catanzaro da parte della Cassazione, viene assolto dalla Corte d'assise d'appello di Bari per insufficienza di prove (1985) e infine assolto anche nel gennaio 1987 dalla Cassazione.\nDagli anni 1990 ad oggi.\n\u00c8 stato insegnante di storia e filosofia in un liceo del quartiere Centocelle a Roma, inoltre cura la conoscenza della storia recente con corsi scolastici, saggi e articoli, conferenze e rappresentazioni teatrali in collaborazione con l'associazione culturale Raido e la casa editrice Settimo Sigillo. Tra le sue opere, si ricordano la cura della ristampa dei \"Poemi di Fresnes\" di Robert Brasillach, e l'autobiografico \"E venne Valle Giulia\".\nNel libro \"Ritratti in piedi\" ha raccontato un'antologia di tipi umani e figure delle vicende che lo hanno coinvolto sia sul piano personale che su quello generazionale. Le sue pubblicazioni e rappresentazioni teatrali hanno riguardato la figura di Yukio Mishima. Con Rodolfo Sideri ha scritto \"Inquieto novecento\" e \"Strade d'Europa\", un viaggio tra immaginari e percorsi vissuti sull'europeismo e i suoi miti esistenziali.\nNegli anni '90 presenta le proprie pubblicazioni sponsorizzato e accolto dai circoli del Fronte Nazionale e Forza Nuova.\nHa allestito lo spettacolo \"La rosa fra i denti\", antologia di brani recitati e accompagnati dal pianoforte omaggio alla X\u00aa Flottiglia MAS, e \"Rapsodia in nero\", letture e musica dall'Armistizio di Cassibile alla morte di Benito Mussolini."}
{"id": "473113", "revid": "72396", "url": "https://it.wikipedia.org/wiki?curid=473113", "title": "Darwinismo sociale", "text": "In sociologia il darwinismo sociale \u00e8 una corrente di pensiero i cui sostenitori applicano allo studio delle societ\u00e0 umane i principi darwiniani della \u00ablotta per la sopravvivenza\u00bb (\"struggle for life and death\") e della selezione naturale del pi\u00f9 adatto, sostenendo che questi debbano essere la regola delle comunit\u00e0 umane.\nSi tratta di una corrente delle filosofie della vita sviluppata a partire dalla seconda met\u00e0 del XIX secolo a opera di alcuni pensatori della corrente filosofica del positivismo, in particolare Herbert Spencer (1820-1903), e per tal motivo chiamata anche spencerismo sociale.\nLa locuzione \u00e8 rimasta nell'uso corrente soprattutto con significato polemico per indicare teorie razziste usate per esempio anche nel periodo del colonialismo.\nStoria del termine.\nIl termine \u00abdarwinismo sociale\u00bb fu coniato nel 1879, con intento peggiorativo, dal giornalista anarchico francese \u00c9mile Gautier in riferimento al 50\u00ba congresso dei naturalisti tedeschi in cui Haeckel, N\u00e4geli e Virchow si misurarono sul senso \u00abpolitico\u00bb del darwinismo (giustificazione delle ineguaglianze sociali o alimento del socialismo).\nAlcuni eminenti biologi ed epistemologi quali Gould, Molina, Tort e altri, hanno difeso Darwin dall'attribuzione di paternit\u00e0 del darwinismo sociale.\nL'espressione \u201clotta per la sopravvivenza\u201d, compare per la prima volta in Spencer in un'opera scritta nel 1850, cio\u00e8 \"prima\" della pubblicazione de \"L'origine delle specie\".\nNel terzo capitolo del suo libro Darwin scrive che \u00abQuesto principio, per il quale ogni lieve variazione, se utile, si mantiene, \u00e8 stato da me denominato \u201cselezione naturale\u201d\u2026. Ma l'espressione \u201csopravvivenza del pi\u00f9 adatto\u201d, spesso usata da Herbert Spencer, \u00e8 pi\u00f9 idonea, e talvolta ugualmente conveniente\u00bb.\nNella quinta edizione dell\"'Origine\" Darwin cambia il titolo del quarto capitolo da \"Selezione naturale\" a \"Selezione naturale o sopravvivenza del pi\u00f9 adatto\"; il riferimento \u00e8 ai \"Principi di Biologia\" in cui Spencer (1864) introduce per la prima volta l'espressione \"survival of the fittest\", che il mito storiografico vuole come una degenerazione spenceriana del principio di selezione naturale.\nOrigine e sviluppo.\nLe origini del socialdarwinismo o spencerismo sociale sono antiche.\nDa sempre i ceti dominanti hanno cercato di fare apparire le differenze di ceto come differenze antropologiche. Questa pretesa trov\u00f2 sostegno in teologie come il Giansenismo o il Calvinismo che giustificavano ricchezza e povert\u00e0 come prove della predestinazione decretata dalla volont\u00e0 divina. La Chiesa Cattolica condann\u00f2 energicamente queste teorie, giudicate anticristiane in quanto esse annullavano l'uguaglianza degli uomini dinanzi a Dio e rendevano inutile il riscatto degli uomini operato dal sacrificio di Ges\u00f9 Cristo. Allo stesso modo la Chiesa si oppose al socialdarwinismo, non soltanto per la polemica contro il darwinismo vero e proprio, ma perch\u00e9 considerato una teorizzazione delle ingiustizie e delle empiet\u00e0.\nClaude L\u00e9vi-Strauss fa risalire l'origine del razzismo, del darwinismo sociale e di altre teorie consimili alla contrapposizione dell'umanit\u00e0 all'animalit\u00e0.\nPer Linneo non era tanto importante chiedersi in cosa l'uomo \u00e8 diverso (superiore) rispetto agli animali (cos\u00ec che possiamo ucciderli, mangiarli, vestircene, sfruttarli...), quanto in cosa l'uomo bianco \u00e8 diverso (superiore) rispetto al nero, al giallo, al rosso (cos\u00ec che possiamo... dominarli). In Linneo, estraneo a ogni idea di evoluzione, non c'\u00e8 una scala filogenetica che conduca all'uomo bianco. C'\u00e8 invece nella scala delle razze di Nott e Gliddon, che vuol mostrare - anche attraverso evidenti deformazioni - un progresso estetico.\nL'idea di \"progresso\" \u00e8 invece programmaticamente fondante nell'antropologia culturale la cui nascita \u00e8 ascrivibile al postumo \"Quadro storico dei progressi dello spirito umano\" (1795) di Condorcet e comunque con la nuova concezione della storia come sviluppo nel tempo propria dell'Illuminismo. \nGi\u00e0 prima ancora di Spencer, Thomas Hobbes aveva descritto la societ\u00e0 umana come \"bellum omnium contra omnes\" e, con un verso di Plauto, \"homo homini lupus\".\nIn \"Social Statics\" (1851) Herbert Spencer, considerato da Darwin il maggior filosofo del suo tempo, partendo dalle tesi di Thomas Malthus connota la natura mediante metafore sociali per poi scoprire la natura nella societ\u00e0, un circolo vizioso che sta alla base di tutte le sociobiologie.\nDarwin ricav\u00f2 la sua teoria dalle sue vastissime ed accurate osservazioni della natura. Utilizz\u00f2 il lavoro di Malthus per spiegare la lotta per la sopravvivenza. Malthus, per\u00f2, non aveva trattato n\u00e9 piante, n\u00e9 animali, la sua teoria si poneva al di fuori delle dinamiche della natura; si occup\u00f2 solo delle popolazioni umane, basando il suo lavoro sulla teoria della rendita differenziale di Adam Anderson e fondandola sulla forbice che si stabiliva tra l'accrescimento dei mezzi di sussistenza (in progressione aritmetica) e quello della popolazione (in progressione geometrica) e che, secondo lui, costituiva un limite insuperabile a trovare mezzi di sussistenza. . Darwin affront\u00f2 la questione ne \u201cL'origine dell'uomo\u201d, dove dedica un (sotto)capitolo a \u201cLa selezione naturale che ha effetto sulle nazioni civilizzate\u201d. Egli mostra di comprendere questo genere di inquietudini, e tuttavia non intende aderire alle conseguenze moralmente inique che ne deriverebbero. \"\"Presso i selvaggi, i deboli di corpo o di mente vengono presto eliminati, e coloro che sopravvivono presentano solitamente un vigoroso stato di salute. Noi uomini civilizzati, al contrario, facciamo del nostro meglio per ostacolare il processo di eliminazione: costruiamo ricoveri per gli idioti, gli storpi e i malati; approviamo leggi per i poveri, e i nostri medici esercitano la massima perizia per salvare la vita di ciascuno fino all'ultimo momento. Vi \u00e8 ragione di credere che la vaccinazione abbia salvato migliaia di persone, che a causa di una debole costituzione in passato sarebbero morte di vaiolo. Cos\u00ec nelle societ\u00e0 civilizzate i membri deboli propagano il proprio genere. Chiunque si sia occupato di allevamento degli animali domestici avanzer\u00e0 il dubbio che ci\u00f2 sia assai dannoso per la razza umana. \u00c8 sorprendente come la mancanza di cure, o le cure mal dirette, portino rapidamente alla degenerazione di una razza domestica, ma eccetto il caso dell'uomo stesso, nessuno forse \u00e8 cos\u00ec ignorante da permettere che i propri peggiori animali si riproducano.\"\n\"L'aiuto che ci sentiamo spinti a dare a chi ne ha bisogno \u00e8 principalmente un risultato accidentale dell'istinto di simpatia, che fu acquisito originariamente come parte degli istinti sociali, ma che divenne in seguito, nel modo precedentemente esposto, pi\u00f9 delicato e ampiamente diffuso. E non possiamo frenare la nostra simpatia, anche contro le esortazioni della dura ragione, senza guastare la parte pi\u00f9 nobile della nostra natura. Il chirurgo pu\u00f2 indurire se stesso mentre effettua un'operazione, perch\u00e9 sa che sta agendo per il bene del paziente, ma se noi intenzionalmente trascuriamo i deboli e gli inermi, pu\u00f2 derivarne solo un beneficio eventuale, a fronte di un male terribilmente presente\"\".\nIl darwinismo sociale si propose subito come una filosofia di legittimazione del potere, sia esso coloniale, razziale o di classe. Durante il secolo XX i teorici del nazismo (Hitler, Rosenberg), senza mai nominare Darwin, lo utilizzarono largamente sia in senso eugenetico, sia per eliminare, milioni di ebrei, zingari, testimoni di Geova, oppositori politici, prigionieri di guerra nei campi di concentramento.\nNel 1907 Lester F.Ward dichiarava che non aveva \"mai visto un principio chiaramente darwiniano invocato nella discussione del socialdarwinismo\". Darwin sottoline\u00f2 che la differenza umana risiede nella proiezione di valori costruiti e non dati, all'opposto di ci\u00f2 che sostenevano i socialdarwinisti.\nLa posizione di Herbert Spencer.\nIl dibattito sull'influsso dello Spencer riguardo a questa particolare dottrina, \u00e8 stato centrale per molti anni: criticato superficialmente difatti per certe sue affermazioni poco democratiche, secondo altre opinioni Spencer nei suoi saggi, soprattutto i primi, voleva invece sottolineare la contrariet\u00e0 alla sussistenza statale (cos\u00ec come qualsiasi forma di statalizzazione, tra cui educazione e religione), perch\u00e9 vedeva come pi\u00f9 alta forma evolutiva sociale la cooperazione e la mutua assistenza. Argomento particolarmente complesso, si rimanda alla lettura diretta delle sue opere, di cui ad esempio un estratto dal capitolo XXV, paragrafo 6:\n\"\"Now it is only against this injudicious charity that the foregoing argument tells. To that charity which may be described as helping men to help themselves, it makes no objection\u2014countenances it rather. And in helping men to help themselves, there remains abundant scope for the exercise of a people's sympathies.\"\n[traduzione]\n\"Ora \u00e8 solo contro questa carit\u00e0 senza giudizio ci\u00f2 che si dice nella discussione in atto. Per la carit\u00e0 che possa essere descritta come l'aiutare di uomini ad aiutare s\u00e9 stessi, non c'\u00e8 contro obiezione alcuna. E nell'aiutare uomini ad aiutare s\u00e9 stessi, l\u00ec risiede l'abbondante possibilit\u00e0 dell'esercizio delle simpatie di una persona\"\nCapitolo XX, paragrafo 3:\n\"[...] Just this:\u2014that the few must continue to trespass against the many, lest the many should trespass against the few. The well fed, the luxuriously housed and clothed, the placemen and pensioners, may perhaps think it better that the masses should suffer for their benefit (as they do) than that they should suffer for the benefit of the masses (as they might). But would a just arbitrator say this? Would he not say, on the contrary, that even if their respective members were blessed with equal advantages, the minority ought to be sacrificed rather than the majority; but that as the most numerous are at the same time the least favoured, their claim becomes still more imperative. Surely, if one of the two parties must submit to injustice, it ought to be the rich hundreds, and not the poor thousands.\"\n\"[...] Proprio questo: che i pochi devono continuare ad abusare dei molti, piuttosto che i molti debbano abusare dei pochi. Che i pasciuti, che chi si veste ed abita nel lusso, che i politicanti e chi vive di rendita, possano forse pensare che sia meglio che le masse debbano soffrire per il loro beneficio (come fanno) piuttosto che loro stessi debbano soffrire per il beneficio delle masse (come potrebbero). Ma un arbitro onesto direbbe ci\u00f2? Non direbbe, al contrario, che anche se i loro rispettivi membri fossero benedetti da uguali vantaggi, la minorit\u00e0 dovrebbe essere sacrificata piuttosto che la maggioranza; ma siccome i pi\u00f9 numerosi sono allo stesso tempo i meno favoriti, le loro richieste divengono pi\u00f9 imperative. Certamente, se una delle due fazioni deve subir ingiustizia, \u00e8 necessario che siano le ricche centinaia, e non le povere migliaia.\"\"\nEstrapolazioni senza corretta denotazione del pensiero di Spencer (pacifista, anti-schiavista, anti-colonialista, anti-militarista e a favore della parit\u00e0 dei sessi, allorch\u00e9 fortemente individualista e considerato perfino filo-anarchico, come si pu\u00f2 leggere nei suoi \"The Right to Ignore the State\" (1851) e \"The Man versus the State\" (1884)) ebbero l'effetto di dare un sostegno ideologico nell'occultare responsabilit\u00e0 sociali e politiche dichiarando ineliminabili, in nome di una naturalit\u00e0 presunta, piaghe sociali sedimentate.\nProbabilmente la maggior parte della colpa dell'interpretazione popolare di Spencer come darwinista sociale si potrebbe ricondurre a Richard Hofstadter, il cui influente saggio \"Social Darwinism in American Thought\" (1955) dedicava un capitolo intero al lavoro di Spencer, e che trasform\u00f2 radicalmente il modo in cui il pensiero di Spencer era percepito nella cultura Britannica ed Americana.\nGenetica e darwinismo sociale.\nIl \"darwinismo sociale\" sembra trovare oggi nuovi argomenti nella genetica. A rigore, una teoria biologica non contiene un'opzione sociologica obbligata, come pensava anche Darwin, ma la pretesa dei genetisti di spiegare ogni aspetto dei comportamenti umani su basi genetiche, con un contenuto nuovamente predestinatorio, ripropone la discussione sul \"darwinismo sociale\" su basi nuovamente lamarckiane, in quanto si afferma, come pensava Lamarck, che le cause di tutti i fenomeni vitali vanno cercate nella composizione chimica della materia vivente. \u00c8 chiaro che nel loro ragionamento si tende a obliterare il fenotipo nel genotipo, cio\u00e8 a ridurre l'essere e l'agire dell'uomo alla sua sola base genetica, ma questa posizione viene respinta da tutte le altre scienze biologiche. A queste pretese ha risposto, tra gli altri, Alain Prochiantz, considerato uno dei massimi ricercatori di neuroscienze:\n\"un'antropologia alternativa al determinismo genetico: l'individuazione umana prosegue dopo la nascita; questa specificit\u00e0 dell'uomo si fonda in ultima analisi sulle caratteristiche - geneticamente determinate - del suo sviluppo; ma questa determinazione da parte dei geni ha il risultato di liberare l'uomo dallo stretto determinismo. L'uomo costruisce nella storia molte delle proprie determinazioni biologiche e la totalit\u00e0 delle proprie determinazioni culturali. L'individuazione umana \u00e8 pi\u00f9 che biologica: \u00e8 bio-culturale, dove la cultura \u00e8 una determinazione aperta dalla specificit\u00e0 dell'individuazione biologica dell'organismo umano\".\nDarwin e il razzismo.\nL'unica disputa che Darwin ebbe nei confronti del capitano del Beagle, Fitzroy, riguard\u00f2 l'abolizione della tratta degli schiavi decisa dall'Inghilterra nel 1848. Nel suo \"Viaggio...\", lasciando il Brasile, Darwin scrive: \"Ringrazio Dio di non dovere pi\u00f9 visitare un paese schiavista\", e descrive i maltrattamenti e le torture inflitte agli schiavi neri. Nella sua \"Autobiographie\" sottolinea la sua amicizia a Edimburgo con un impagliatore nero di uccelli. Durante la guerra di secessione statunitense, Darwin prende le parti del Nord contro alcuni dei suoi sostenitori statunitensi. In Argentina ed in Australia Darwin vede le pratiche di annientamento degli indigeni da parte dei coloni e descrive con orrore la \u201cguerra di sterminio\u201d condotta contro gli indios delle Pampas e contro gli aborigeni dell'Australia.\n\u00abChi crederebbe\u00bb \u2014 scrive nel suo \"Viaggio\" \u2014 \u00abche nella nostra epoca si commettano simili atrocit\u00e0 in un paese cristiano e civilizzato?\u00bb.\nPi\u00f9 avanti scrive: \u00abDovunque l'europeo porta i suoi passi, la morte sembra inseguire gli indigeni\u2026 le variet\u00e0 umane sembrano reagire le une sulle altre allo stesso modo delle diverse specie animali, il pi\u00f9 forte distrugge sempre il pi\u00f9 debole\u00bb.\nNell'\"\u201cOrigine dell'uomo\u201d\" Darwin fa di queste guerre di sterminio delle popolazioni autoctone delle colonie (vedi anche la rivolta in Giamaica del 1865 duramente repressa dal governo inglese) un esempio per spiegare la sparizione delle forme intermedie tra il primate ancestrale e l'uomo attuale.\nL'incontro con gli abitanti della Terra del Fuoco \u00e8 centrale per comprendere come Darwin si convince dell'esistenza di una serie di gradi di forme appartenenti alla specie umana e per conservare la sua convinzione della perfettibilt\u00e0 e del miglioramento sociale. Darwin \u00e8 convinto che le condizioni di esistenza giocano un ruolo importante nell'aspetto e nei costumi di un gruppo umano. In Cile incontra indios slanciati, belli, eccellenti cavalieri e si rende conto che si tratta della stessa popolazione dei fueghini che \"il freddo, la mancanza di alimentazione e l'assenza di qualsiasi forma di civilizzazione hanno reso ripugnante\"\". \"\"In Darwin\" -osserva G\u00e9rard Molina- \"non si trova quella ossessione per i tratti ereditari, fisici o mentali, che gli antropologi vedevano come radice di differenze insormontabili tra i gruppi umani\"\"\nDarwinismi sociali anti-spenceriani.\nTra Spencer e Thomas Henry Huxley nacque una polemica circa la possibilit\u00e0 di un'etica evoluzionista: l'idea centrale era che la moralit\u00e0 umana (senso morale e codici morali) poteva essere spiegata in funzione dell'adattamento biologico. Per Huxley non si tratta pi\u00f9 di dominare e possedere la natura, come affermava Cartesio, n\u00e9 di sottomettersi ad essa restaurando le sue leggi nella civilizzazione (Spencer), ma di contrastarla: Huxley nega che la dottrina dell'evoluzione possa fornire un fondamento alla morale perch\u00e9 il preteso \"pi\u00f9 adatto\" alla sopravvivenza pu\u00f2 essere il peggio sul piano etico."}
{"id": "473114", "revid": "36426", "url": "https://it.wikipedia.org/wiki?curid=473114", "title": "Museo staur\u00f3s", "text": ""}
{"id": "473117", "revid": "765341", "url": "https://it.wikipedia.org/wiki?curid=473117", "title": "Lingue finnosami", "text": "Le lingue finnosami costituiscono un gruppo linguistico della famiglia delle lingue uraliche. Insieme alle lingue volgaiche forma il gruppo delle lingue finnovolgaiche. Il collegamento tra le lingue baltofinniche e quelle volgaiche si suppone sia stato interrotto intorno al 1000 d.C., quando la colonizzazione russa inizi\u00f2 a spostarsi verso nord. Il gruppo delle lingue finnosami non \u00e8 universalmente riconosciuto.\nClassificazione delle lingua.\nLe lingue finnosami sono divise in lingue baltofinniche e lingue sami.\nLingue baltofinniche\nLingue sami"}
{"id": "473118", "revid": "830939", "url": "https://it.wikipedia.org/wiki?curid=473118", "title": "Richard Henry Dana Jr.", "text": "Figlio del poeta e giornalista Richard Henry Dana Senior, dopo aver abbandonato nel 1834 gli studi a Harvard (anche per problemi alla vista), a 19 anni si decise ad andare per mare, imbarcandosi a Boston come marinaio semplice.\nScrisse quindi il libro considerato un vero classico delle letteratura nautica \"Two Years Before the Mast. A Personal Narrative of Life at Sea\" (tr. \"Due anni a prora\"), cronaca di una navigazione durata due anni (1834-1836) intorno al continente americano all'epoca della corsa all'oro.\nDurante il viaggio, da Boston fino in California (allora ancora parte del Messico), Richard doppi\u00f2 Capo Horn. Uno dei primi esempi di narrativa di questo genere, serv\u00ec da apripista ad una generazione di romanzieri del mare, a cominciare dall'Herman Melville di Moby Dick.\nPer la prima volta senza eccessi di romanticismo e avventurismo, ma con descrizioni efficaci del lavoro giornaliero, dei rischi della navigazione e di rapporti con il comando, le vicende marinaresche acquistano una forma letteraria di stampo realistico e tuttavia ispirata, con il ritratto dei capricci umani e di quelli pericolosi del mare che fecero apprezzare il libro dal grande pubblico, tanto da decretarne nel 1840 l'enorme successo.\n\"Twenty-Four Years After\" (tr. \"Ventiquattro anni dopo\", 1869) riprende il viaggio principale verso la California come una sorta di ragionamento su quei tempi americani (in edizioni moderne lo scritto \u00e8 spesso in appendice).\n\"The Seaman's Friend\" (tr. \"L'amico del marinaio\", 1841), il libro successivo, affront\u00f2 le caratteristiche e le tecniche della navigazione, comprese indicazioni di diritto internazionale. Infatti al suo ritorno Dana si laure\u00f2 in legge, specializzandosi in diritto marittimo.\nDivenne poi un attivo sostenitore dell'Abolizionismo negli Stati Uniti d'America, aiutando a fondare il partito contrario alla schiavit\u00f9 \"Free Soil Party\" nel 1848 e prendendo la difesa legale dello schiavo in fuga Anthony Burns, nel processo di Boston del 1854.\nNel 1853 rappresent\u00f2 William Green Morton, scopritore delle propriet\u00e0 anestetiche dell'etere dietilico, nel suo tentativo non riuscito di brevettarne l'uso.\nNel 1859 Dana visit\u00f2 anche Cuba, che in quel momento si dibatteva in Senato se inserire tra gli USA.\n\"To Cuba and Back\" (tr. \"Cuba andata e ritorno\", 1859) \u00e8 il resoconto del viaggio, con descrizioni entusiaste della citt\u00e0 di Avana, delle piantagioni di canna da zucchero, di combattimenti di tori, con descrizioni di chiese, ospedali, scuole e prigioni, e ragionamenti sull'influenza spagnola e sulla cultura specifica dell'isola.\n\"Journal of a Voyage Round the World, 1859\u20131860\" (tr. \"Diario di viaggio intorno al mondo\"), racconta i 14 mesi di circumnavigazione che port\u00f2 Dana in California, Hawaii, Cina, Giappone, Malaysia, Ceylon, India, Egitto ed Europa. Con la consueta curiosit\u00e0 e attenzione descrittiva, il diario ritrae anche alcuni eventi storici, come la vita di frontiera dei cercatori d'oro californiani, i rapporti consolari con le isole Hawaii, la seconda guerra dell'oppio in Cina, lo sviluppo del mercato internazionale grazie al nascente telegrafo e alla maggiore velocit\u00e0 delle navi a vapore rispetto a quelle a vela.\nRicopr\u00ec anche qualche carica politica minore e sperava di intraprendere una carriera diplomatica che non gli fu concessa. Mor\u00ec a Roma e fu sepolto nel cimitero acattolico di Roma.\nTra le sue opere anche un suo \"An autobiographical sketch, 1815-1842\" (tr. \"Schizzo autobiografico\") e il suo \"The journal\" (stampato nel 1968 a cura di Robert F. Lucid, presso la Belknap Press of Harvard University Press di Cambridge).\nLontano dall'arte narrativa e dall'immaginazione di Conrad, Stevenson o Melville, come pure dagli slanci di certe poesie di Marianne Moore e altri, le caratteristiche della sua opera furono l'essenzialit\u00e0 quasi giornalistica nel descrivere gli avvenimenti di bordo e la precisione tecnicamente ineccepibile dei particolari di navigazione."}
{"id": "473119", "revid": "62756", "url": "https://it.wikipedia.org/wiki?curid=473119", "title": "Full Metal Panic", "text": ""}
{"id": "473120", "revid": "1318658", "url": "https://it.wikipedia.org/wiki?curid=473120", "title": "Esfahan", "text": "Isfah\u0101n (o E\u1e63fah\u0101n o Ispah\u0101n, ) \u00e8 una citt\u00e0 nell'Iran centrale con 1.600.000 abitanti (stima 2007) sul fiume Zayandeh, 400 chilometri dal Golfo Persico a un'altezza di 1590 metri sopra il livello del mare, nelle montagne dello Zagros. \u00c8 la capitale della provincia di Esfahan con 4.600.000 abitanti (stima 2006) e con una superficie di 107.027\u00a0km\u00b2.\nLo \"hinterland\" economico di Esfah\u0101n \u00e8 la zona circostante in cui sono prodotti cotone, grano e tabacco. Le industrie tradizionali della citt\u00e0 includono quella tessile - cotone, seta e lane, broccato e moquette - ma anche quella alimentare e metallurgica. Le industrie moderne, a parte la siderurgia, sono quelle legate alla raffinazione del petrolio.\nEsfah\u0101n \u00e8 ben nota per le bellezze architettoniche e per i suoi giardini pubblici. Secondo un adagio persiano \"Esfah\u0101n \u00e8 met\u00e0 del mondo\" (\"Esfah\u0101n nesf-e jah\u0101n\"). La citt\u00e0 ha subito danni durante la guerra scatenata contro l'Iran dall'Iraq di Saddam Hussein, ma in seguito Esfah\u0101n \u00e8 tornata all'antico splendore anche grazie ad opere di restauro e di conservazione, tra cui quella italiana dell'Istituto italiano per l'Africa e l'Oriente (IsIAO), guidata dall'architetto Eugenio Galdieri. \nStoria.\nEsfah\u0101n \u00e8 una citt\u00e0 molto antica, importante anche nell'Impero sasanide, fu conquistata dagli Arabi nel 642. Fece parte del Califfato abbaside finch\u00e9 Toghrul Beg, sovrano dei Grandi Selgiuchidi, la conquist\u00f2 nel 1055 e la scelse come capitale del suo Sultanato. Perse la sua importanza con la fine del dominio selgiuchide in Persia.\nOccupata da Mongoli, che in seguito ad una rivolta degli abitanti saccheggiarono la citt\u00e0 e sterminarono la popolazione, e dagli Afghani. Nel 1930 lo sci\u00e0 Reza Pahlavi ordin\u00f2 un ampio progetto di ricostruzione delle rovine.\nClima.\nIl clima a Esfah\u0101n \u00e8 semi-arido con siccit\u00e0 estiva. La principale sorgente d'acqua \u00e8 il fiume Zayandeh, la cui acqua in passato veniva utilizzata secondo precisi criteri; tuttavia con l'aumento della popolazione e le esigenze dell'industria, l'acqua viene ora estratta dal fiume a monte di Esfah\u0101n, per cui nell'ultimo decennio il fiume \u00e8 in secca in citt\u00e0..\nVi \u00e8 una notevole escursione termica, sia diurna che stagionale.\nMonumenti e luoghi d'interesse.\nEsfah\u0101n divenne importante nel Cinquecento sotto la dinastia safavide con lo sci\u00e0 'Abbas I il Grande, il quale diede l'impronta architettonica della citt\u00e0 che tuttora vanta. Presenta vestigia straordinarie quali:"}
{"id": "473125", "revid": "125936232", "url": "https://it.wikipedia.org/wiki?curid=473125", "title": "Sesta battaglia dell'Isonzo", "text": "La sesta battaglia dell'Isonzo, chiamata anche battaglia di Gorizia, fu combattuta dal 6 agosto al 17 agosto 1916 tra l'esercito italiano e quello austroungarico, nel corso della prima guerra mondiale.\nAntefatti.\nIl comandante in capo Franz Graf Conrad von H\u00f6tzendorf aveva ridotto la consistenza delle forze austroungariche lungo il fronte dell'Isonzo, richiedendo il trasferimento di quattro divisioni della Quinta Armata di Boroevi\u0107 e diverse batterie di artiglieria per rafforzare l'offensiva sul Trentino, battezzata \"Strafexpedition\". Dopo l'inizio delle operazioni austroungariche anche Cadorna spost\u00f2 molte unit\u00e0 provenienti dal settore meridionale del fronte dell'Isonzo verso Asiago (l'equivalente di otto divisioni di fanteria, pi\u00f9 battaglioni di Alpini e Bersaglieri e decine di batterie di artiglieria), per costituire la V Armata italiana e bloccare l'offensiva sull'altopiano.\nEsauritesi verso la fine del giugno 1916 le operazioni sull'altopiano di Asiago, dopo un contrattacco che port\u00f2 alla riconquista di met\u00e0 dei territori perduti nell'iniziale successo dell'offensiva austroungarica, Cadorna sospese le operazioni sull'altipiano e riprese ad ammassare uomini e mezzi sul fronte dell'Isonzo, da lui considerato il principale. Il 12 giugno Salandra, che meditava di sostituirlo, si era dimesso, dopo essere caduto il 10 giugno su una votazione di fiducia e il 18 giugno gli era succeduto il governo di unit\u00e0 nazionale presieduto dall'anziano Paolo Boselli, rafforzando la posizione di comando assoluto di Cadorna.\nOperazioni belliche sul Carso nel giugno 1916.\nNel mese di giugno furono intraprese nella zona del Carso operazioni di portata limitata da entrambi gli schieramenti. La 3\u00aa Armata del Duca d'Aosta Emanuele Filiberto di Savoia-Aosta, dalla quale dipendeva il 1\u00ba Gruppo volo, attacc\u00f2 il Monte Sei Busi per tre giorni senza risultati. Poi entro la fine del mese attacc\u00f2 nuovamente le posizioni austroungariche sul Carso meridionale. D'altra parte Boroevi\u0107 riteneva che le operazioni in Trentino avessero distolto l'attenzione degli italiani abbastanza da potere recuperare alcune posizioni perse nelle battaglie precedenti, in particolare per consolidare l'occupazione del Monte San Michele.\nL'attacco con il gas del 29 giugno 1916 sul San Michele.\nSebbene si tratti di un attacco minore dal punto di vista delle forze impegnate rimane nelle cronache come il primo con l'ausilio di gas effettuato sul fronte italiano. Alle 5 e 15 del mattino del 29 giugno 1916 vennero aperte le seimila bombole contenenti una miscela di cloro e fosgene, gi\u00e0 distribuite alcuni giorni prima. I gas calarono sulle trincee della prima linea dell'XI Corpo d'Armata, occupate da battaglioni della 21\u00aa e 22\u00aa divisione, trovando i soldati italiani completamente impreparati e uccidendone a migliaia. Gli occupanti della seconda linea inizialmente fuggirono terrorizzati davanti alle nuvole di gas e i veterani ungheresi dei battaglioni delle divisioni 17a e 20a Honv\u00e9d non ebbero difficolt\u00e0 a occupare le trincee. Pi\u00f9 tardi per\u00f2 i battaglioni italiani si riorganizzarono, anche approfittando della distribuzione ineguale del gas, e offrirono una resistenza rabbiosa e inaspettata. Anche grazie al bombardamento mirato sulla retroguardia italiana, che ostacol\u00f2 l'arrivo dei rinforzi, e malgrado un cambio del vento che caus\u00f2 la morte di centinaia di attaccanti, i battaglioni ungheresi consolidarono le posizioni occupate e l'attacco fu considerato dagli austroungarici un successo, con la perdita di meno di duemila uomini a fronte di perdite italiane immediate di quasi settemila uomini. L'utilizzo del gas e delle mazze ferrate per finire gli ustionati forn\u00ec ai reparti italiani una motivazione particolare negli scontri successivi. Dopo l'attacco con i gas i soldati dell'esercito austroungarico che volevano darsi prigionieri dovettero farlo in gruppi consistenti, altrimenti venivano immediatamente passati per le armi.\nMalgrado le perdite di migliaia di uomini da ambo le parti la seconda met\u00e0 di giugno fu definita da entrambi i comandi \u00abgiornate tranquille\u00bb.\nUngaretti.\nIn quello stesso 29 giugno 1916 il poeta Giuseppe Ungaretti, che si trovava nelle retrovie a Mariano del Friuli per un periodo di riposo, scrisse diverse poesie, tra cui \"Il porto sepolto\" e \"Dannazione\". Ritorn\u00f2 ben presto a sperimentare di persona gli orrori delle trincee del Carso.\nUngaretti stesso si salv\u00f2 dall'attacco coi gas degli austro-ungarici, in quanto il giorno antecedente a questo, il suo battaglione fu mandato nelle retrovie in riposo ed il poeta pot\u00e9 cos\u00ec avere salva la vita.\nProgressi nelle tecniche di combattimento e nell'approccio strategico e tattico.\nNei primi mesi del 1916 procedevano i lavori di approccio italiani alle linee austroungariche, che cercavano da parte loro di rallentarli con attacchi locali. Il progresso attuato nelle opere difensive austroungariche, che miravano sia a velocizzare la reazione agli attacchi, vista la vicinanza delle trincee italiane, che ad aumentare la protezione per le truppe di prima linea al solito feroce bombardamento italiano di preparazione (che per quanto poco indirizzato era di violenza impressionante) era diventato evidente agli italiani con la conquista del famoso \"Ridottino\" del San Michele. Dalla fine di marzo anche gli italiani iniziarono a scavare caverne sotto le trincee di prima linea e i soldati vi s'impegnarono grandemente, visto che ne comprendevano da soli gli immediati benefici\nGli italiani si erano sforzati a loro volta di colmare delle lacune risalenti all'inizio del conflitto. Malgrado l'usura delle bocche da fuoco fosse grande ai tempi della sesta battaglia il parco di artiglieria disponibile era ormai ben superiore per numeri a quello avversario. Erano state dispiegate anche le bombarde, pi\u00f9 efficaci dei cannoni contro trincee e reticolati, e si era cercato di aumentare la scarsa efficacia del fuoco razionalizzandone la distribuzione su obiettivi prescelti e verificandone il risultato attraverso l'aumento dell'attivit\u00e0 degli osservatori, gi\u00e0 dall'inizio della guerra inferiori per posizionamento, strumentazione ed efficacia. Furono distribuiti gli elmetti ed esteso l'utilizzo del telefono da campo. Furono anche compiuti degli sforzi nel campo dell'intelligence e del mascheramento, tanto che lo spostamento di truppe dall'altopiano di Asiago in preparazione alla Sesta battaglia (una decina di divisioni rinforzate, per un totale di circa 300.000 uomini, effettuato in tre settimane a luglio), fu in buona parte nascosto agli austroungarici. Gi\u00e0 a dicembre del 1915 Conrad aveva del resto preso atto dei miglioramenti dell'esercito italiano e l'impellenza di liquidarlo prima di perdere la superiorit\u00e0 qualitativa austroungarica nelle operazioni belliche era stato uno dei motivi che avevano portato alla \"Strafexpedition\".\nIl 1\u00ba agosto un Caproni Ca.33 della 1\u00aa Squadriglia Caproni, tre Ca.33 della 4\u00aa Squadriglia, tre Caproni della 6\u00aa Squadriglia, un Caproni della 7\u00aa Squadriglia, quattro Caproni della 8\u00aa Squadriglia e tre Caproni della 10\u00aa Squadriglia da bombardamento \"Caproni\" bombardano il silurificio di Fiume (Croazia) ma dopo lo sgancio delle bombe un Caproni della quarta viene attaccato dall'idrovolante Lohner L dell'asso Goffredo de Banfield ed \u00e8 costretto a un atterraggio di emergenza in territorio austriaco.\nIl morale.\nUn punto dolente dell'esercito italiano e di Cadorna rimase la gestione del morale delle truppe, sia per carenza di mezzi ed esperienza nella gestione dell'approccio psicologico alla guerra, sia per gli evidenti limiti negli schemi mentali e nell'impostazione del comando. Vi era, del resto, una situazione oggettiva di carenza di motivazione in truppe composte per lo pi\u00f9 da contadini costretti a lasciare di malavoglia le loro terre, terre da cui probabilmente non si erano mai allontanati nel corso della loro vita.\nSull'altipiano di Asiago si era gi\u00e0 assistito allo sfascio di interi reparti, a episodi quali l'uccisione di ufficiali da parte di truppe esasperate o il rifiuto dei soldati di insistere in attacchi velleitari (Cadorna, nelle sue lettere, chiam\u00f2 queste rivolte \"fatti deplorevoli\"), in alternanza ad atti di straordinario eroismo. La risposta, di Cadorna e degli alti ufficiali, fu quella delle fucilazioni sommarie, iniziate gi\u00e0 entro la fine di maggio\nA ogni modo avere fermato l'offensiva austroungarica sull'altopiano di Asiago aveva risollevato in buona misura il morale sia delle truppe italiane sia dell'intera nazione; da questo punto di vista, perci\u00f2, nell'agosto 1916 la situazione non era sfavorevole.\nDall'altro lato a met\u00e0 1916 il morale delle truppe austroungariche era ancora elevato (come testimoniato dal rapporto di un prigioniero ogni dieci perdite, mentre sugli altri fronti austroungarici il rapporto era di dieci perdite ogni otto prigionieri).\nIl piano di battaglia, gli ultimi preparativi e gli schieramenti.\nGi\u00e0 nel febbraio 1916 il comando supremo militare italiano, dal quale dipendeva il 4\u00ba Gruppo volo, aveva progettato di effettuare, in data da determinarsi, la concentrazione di mezzi e truppe per attuare un piano in due fasi. Il piano generale consisteva in una prima fase diretta contro la linea Oslavia-Sabotino, che avrebbe permesso il dominio strategico e la conquista della testa di ponte di Gorizia, cui sarebbe seguita una seconda fase sul fronte S.Michele-S.Martino. All'inizio del 1916 lungo tutto il fronte dell'Isonzo, con maggiore intensit\u00e0 nella zona del Carso e di Gorizia, vennero intrapresi lavori di scavo di trincee profonde (che garantivano un migliore riparo dai tiri di artiglieria rispetto agli scavi poco profondi corredati di muretti a secco utilizzati fino a quel momento) e di caverne e ricoveri che avrebbero permesso la concentrazione di truppe in sicurezza in prossimit\u00e0 delle zone di attacco.\nSvolgimento della battaglia - Prima fase (6-9 agosto 1916).\nIl 6 agosto Cadorna si sent\u00ec pronto a iniziare la sesta offensiva sull'Isonzo e, per una volta, i risultati superarono le sue aspettative: con una superiorit\u00e0 schiacciante in fatto di bocche da fuoco, all'alba l'artiglieria italiana esegu\u00ec un breve e violento bombardamento preparatorio, poi quello stesso pomeriggio i fanti scattarono dalle loro trincee di avvicinamento, a cinquanta o anche solo dieci metri dalle linee nemiche, portando sulla schiena grossi dischi bianchi per consentire alla loro artiglieria di coordinare il tiro con i loro spostamenti; le truppe del generale Luigi Capello conquistarono la vetta del Sabotino in appena 38 minuti, il primo chiaro successo italiano dalla conquista del Monte Nero nel giugno 1915.\nL'attacco a Podgora, Oslavia e Sabotino.\nIl 6 agosto 1916, alle ore 7, ebbe inizio il tiro delle artiglierie italiane da Tolmino al mare.\nSul Sabotino una colonna comandata dal colonnello Pietro Badoglio (cinque battaglioni), grazie a un dedalo di gallerie scavate nella roccia quasi a contatto delle posizioni nemiche, riusc\u00ec a espugnarne la vetta e a sorpassarla scendendo sulla sponda destra dell'Isonzo sul costone/forcella di San Mauro (\"\u0160maver\", mt 507).\nSul basso Sabotino, invece, gli austroungarici resistettero agli sforzi di un'altra colonna italiana, comandata dal generale Gagliani, il quale rimase ferito e dovette cedere il comando al generale De Bono; la quota 188 (presso Lenzuolo Bianco) e la sommit\u00e0 del vicino Podgora rimasero in mano agli austroungarici. Oslavia e la sommit\u00e0 del Calvario (q. 184 noto come Podgora) invece vennero raggiunte e sorpassate dagli italiani.\nNella notte gli austroungarici contrattaccarono violentemente ottenendo qualche vantaggio a Oslavia e al Graffemberg (Contado) per poi venire respinti sia sul Sabotino sia sul Calvario.\nIl mattino del 7 agosto rivamp\u00f2 la battaglia, grazie anche a rinforzi sopraggiunti in aiuto agli austroungarici. L'esercito italiano conquist\u00f2 la Quota 188 e il \"Dosso del Bosniaco\" (collocate tra Oslavia e Lenzuolo Bianco) e le trincee della Valle Piumizza (alle pendici a sud del Sabotino). In serata si registrarono resistenze austroungariche ancora sul Podgora, ma la stessa notte il Comando austroungarico ordin\u00f2 la ritirata sulla sponda sinistra dell'Isonzo.\nIl 9 agosto un Caproni della 3\u00aa Squadriglia e tre Caproni della 6\u00aa Squadriglia bombardano Dorimbergo e Prevacina.\nL'entrata a Gorizia.\nI primi a entrare a Gorizia, l'8 agosto 1916, furono i fanti del 28\u00ba fanteria \"Pavia\", comandati dal sottotenente Aurelio Baruzzi, medaglia d'oro al valore militare. La brigata Pavia faceva parte della dodicesima divisione comandata dal generale Fortunato Marazzi, che per questa vittoria e altri meriti di guerra fu insignito della Croce di Savoia.\nAustroungarici in rotta?\nIl fronte italo-austriaco era ormai molto vicino a Trieste, allora gli Austro-Ungarici invece di tentare una controffensiva, in cui molto probabilmente avrebbero perso, decisero di arretrare di alcune centinaia di metri per riorganizzare l'esercito, costruire nuove trincee e nuove opere difensive. Infatti da quel momento in poi l'esercito italiano non riusc\u00ec pi\u00f9 a vincere un'offensiva come lo fu nella 6\u00aa battaglia dell'Isonzo. Non \u00e8 esatto, limitandosi al settore del Sabotino nella decima offensiva si ampli\u00f2 la testa di ponte di Plava con la conquista di quota 383 del Kuk, Vodice e Zagora, Zagomilla. Nell'undicesima offensiva il XXIV Corpo d'Armata al comando del generale Enrico Caviglia sbaragli\u00f2 gli Austriaci sulla Bainsizza su un fronte largo 15 km e per la profondit\u00e0 di 12 Km. \nSvolgimento della battaglia - Seconda fase (10-17 agosto 1916).\nAttacchi a nord e a est di Gorizia.\nLe difese austroungariche a nord e a est di Gorizia comprendevano una serie ininterrotta di alture che coronavano la citt\u00e0 e la proteggevano. Tra tali alture vi erano la dorsale dal Monte Santo, il San Gabriele, il San Daniele, e le alture minori di Santa Caterina, di Tivoli e di Monte San Marco, con il retrostante bosco di Panovizza.\nLa dorsale quota 383 (\"Pri\u017enica\") - Monte Cucco di Plava - Monte Santo - San Gabriele - San Daniele, si prestava egregiamente invece a celare le artiglierie austroungariche a sua volta servite da ottimi osservator\u00ee; dopo la caduta di Gorizia tali alture sapientemente apprestate a difesa, valsero a sbarrare il passo verso est alle truppe italiane.\nNell'agosto del 1916, uscendo dai sobborghi della citt\u00e0 di Gorizia appena conquistata e dirigendosi alla sua immediata periferia est, i fanti italiani si avvicinarono al bosco Panovizza. Tale quota boscosa, dove si occultava la scacchiera del nuovo sistema difensivo austroungarico, assieme all'allora cimitero di Gorizia (ora centro della citt\u00e0 di Nova Gorica) con il suo viale alberato e le mura del convento francescano di Castagnavizza furono tre riferimenti visivi fondamentali per i fanti chiamati all'avanguardia allo scopo di aprire i varchi alla nuova avanzata italiana verso est.\nUna volta conquistata la quota del convento il 10 agosto 1916 il 223\u00ba Reggimento della brigata \"Etna\" inizi\u00f2 l'esplorazione delle prime balze del Panovizza; i colpi dei tiratori scelti delle truppe austroungariche, nascoste dal folto del bosco di castagni, causarono uno stillicidio di perdite da parte italiana che prosegu\u00ec fino all'incontro con i reticolati che preannunciavano lo sbarramento difensivo tra le quote 165 e 174 ovest (\"Rafut\").\nIl 12 agosto, dopo una preparazione d'artiglieria resa pi\u00f9 difficile dallo sbarramento visivo delle fronde che si stavano caricando di ricci verdi, i fanti della brigata \"Etna\" riuscirono a fare tacere i nidi di mitragliatrice austroungarici tra le quote 165 e 174 ovest, dilagando nella trincea avversaria e poi nei camminamenti che la collegavano alla linea retrostante; grazie allo schermo della boscaglia, le truppe austroungariche passarono per\u00f2 poi al contrattacco, fissando alle sopraccitate quote la massima avanzata dell'offensiva italiana.\nIl 14 agosto la 2\u00aa Armata, dalla quale dipendeva il II Gruppo aereo (poi 2\u00ba Gruppo), riprese invece le operazioni per la conquista della cintura montana di Gorizia, dal Monte Cucco di Plava al Monte San Marco, ma quattro giorni di combattimenti accaniti non gli diede che piccoli vantaggi locali. Il giorno 17, quindi, le operazioni vennero sospese.\nAttacchi sul Carso.\nNella notte del 10 agosto 1916 le truppe austroungariche, vista la precariet\u00e0 della loro situazione dopo la perdita del San Michele e di Gorizia, abbandonarono tutta la parte dell'altopiano carsico a ovest del \"Vallone\", ritirandosi sopra una linea a est di questo, passante per il \"Nad Logem\" (Sopra Bosco/quota 212), la quota 187 (vicino all'attuale valico secondario di confine \"Devetachi\"), Opacchiasella, Novavilla e le quote 208 nord e sud, 144 (Arupacupa) e 77 (S\u00e0blici).\nLe truppe italiane le seguirono rapidamente e nella giornata dell'11 agosto passarono il \"Vallone\", riprendendo contatto con l'avversario.\nIl mattino del 12 agosto le truppe italiane passarono all'attacco sul Carso e la 23\u00aa Divisione si impadron\u00ec di Sopra Bosco/quota 212, mentre la Brigata \"Regina\" entrava nell'abitato di Opacchiasella.Parallelamente le truppe del XI Corpo d'Armata e quelle del XIII si impegnarono contro le postazioni nemiche sul Monte Lupo, del Pecinca, del Colle Grande e di Novavilla ma non riuscirono a trionfare sulla gi\u00e0 salda organizzazione difensiva austroungarica\nConclusione: le conseguenze della battaglia.\nLa sesta battaglia dell'Isonzo ebbe conseguenze importanti per l'andamento dei fatti sul Fronte dell'Isonzo e in generale per l'andamento dei fatti su tutto il Fronte italiano almeno fino alla battaglia di Caporetto l'anno seguente. Per gli italiani la conquista di Gorizia signific\u00f2 un orgoglio enorme in quanto la citt\u00e0 era da sempre uno degli obbiettivi pi\u00f9 ambiti dagli irredentisti fin dalla fine dell'Ottocento e soprattutto perch\u00e9 la conquista della citt\u00e0 avrebbe spalancato le porte alla conquista della ben pi\u00f9 importante Trieste a sud, cosa che non avverr\u00e0 fino all'armistizio di Villa Giusti il 3 novembre 1918. La conquista di Gorizia fu per molti italiani una conquista a met\u00e0 per colpa dell'altissimo numero di morti e questo ispir\u00f2 il canto pacifista e antimilitarista, O Gorizia tu sei maledetta."}
{"id": "473127", "revid": "124484543", "url": "https://it.wikipedia.org/wiki?curid=473127", "title": "Cristina Chiabotto", "text": "Biografia.\nNata a Moncalieri, \u00e8 cresciuta a Borgaro Torinese, ha frequentato il Liceo psicopedagogico Maria Ausiliatrice a Valdocco, . Eletta Miss Italia nel 2004 (a cui era arrivata con il titolo di \"Miss Piemonte\"), incoronata da Giorgio Panariello, nel novembre dello stesso anno interpreta il ruolo della \"fatina\" nel corso dello \"Zecchino d'Oro\". \u00c8 stata la prima Miss Italia senza scettro, abolito nel 2004.\nFin dal periodo immediatamente successivo alla vittoria nel concorso di Miss Italia \u00e8 protagonista di una serie di pubblicit\u00e0 con l'ex calciatore Alessandro Del Piero e di molti altri spot televisivi e della carta stampata. Nel 2005 cura i collegamenti con le giurie al Festival di Sanremo, condotto da Paolo Bonolis e della finale della Lotteria Italia, abbinata ad \"Affari tuoi\". Presenta anche programmi dedicati alla festa della mamma e alla primavera, sempre dall'Antoniano; inoltre incorona la sua erede del 2005 Edelfa Chiara Masciotta (anche lei torinese).\nTra il 2005 e il 2006 partecipa alla seconda edizione di \"Ballando con le stelle\", in coppia con Raimondo Todaro, uscendone vincitrice con il 58% dei voti e vincendo anche il torneo dei campioni delle varie edizioni. Nel 2006 conduce su Italia 1 \"Le Iene\" e il \"Festivalbar\", dove affianca Ilary Blasi e il Mago Forrest.\nInoltre, nei giorni 24 dicembre e 31 dicembre, \u00e8 la conduttrice italiana della trentesima edizione del festival del Circo di Montecarlo, curato, come sempre, dalla famiglia monegasca dei Grimaldi. Nel 2007 conduce \"Scherzi a parte\" su Canale 5, insieme a Claudio Amendola e Valeria Marini e con la partecipazione di Katia &amp; Valeria e Alfonso Signorini e i \"Wind Music Awards\" con Giancarlo Giannini e Ambra Angiolini.\nDopo un anno di pausa Cristina ritorna in televisione al posto di Ainett Stephens al timone di \"Real TV\", che conduce praticamente senza veli, vestita solo da lustrini che le coprono le parti intime altrimenti nude. Presenta ancora i \"Wind Music Awards\", accanto a Rossella Brescia. Nel 2009 per\u00f2 viene sostituita da Vanessa Incontrada. Dal 31 agosto 2008 \u00e8 il nuovo volto femminile del programma sportivo Controcampo in onda su Rete 4, con una funzione che \u00e8 stata giudicata tristemente passiva.\nNel luglio 2009, in diretta da Cattolica, conduce con Tommy Vee la finale italiana di \"The Look of the Year\", il prestigioso concorso internazionale che ha lanciato modelle come Cindy Crawford e In\u00e9s Sastre e dal 19 dicembre 2009 conduce con i Fichi d'India il variet\u00e0 Fico+Fico Christmas Show. Nel 2010 ritorna in RAI, affiancando Pupo ed Emanuele Filiberto nel variet\u00e0 musicale \"Ciak... si canta!\" a partire dalla terza puntata del programma e, nel giugno dello stesso anno, affianca Massimo Giletti nella conduzione di \"Miss Italia nel Mondo\".\nIl 21 settembre 2010 presenta con Fabrizio Frizzi e Georgia Luzi \"Tutti a scuola\", manifestazione dedicata all'inizio dell'anno scolastico 2010 - 2011. La Chiabotto \u00e8 inviata dalla reggia di Venaria, Frizzi dal Quirinale a Roma e la Luzi a Napoli. A luglio 2011 esordisce su Comedy Central alla guida del \"Comedy tour Risollevante\".\nDa ottobre 2011 conduce con Joe Violanti il programma \"Pronto chi sei?\" su Radio Kiss Kiss. Nel 2012 conduce, assieme a Marco Berry, Arianna Bergamaschi e Manolo Martini, l'appuntamento quotidiano di \"Bau Boys\" su Italia 1. Nello stesso anno presenta il concorso per comici esordienti \"BravoGrazie\", questa volta in onda su Sky, e per l'estate 2012 viene riconfermata alla guida del \"Comedy tour Risollevante\", accanto a Serena Garitta su Comedy Central.\nDall'estate 2013 \u00e8 il nuovo volto di JTV, canale tematico della Juventus. Nel 2014 pubblica \"Di notte contavo le stelle\". Scrive questo libro per celebrare i dieci anni dall'inizio della sua carriera nel mondo dello spettacolo e lo fa utilizzando l'alter ego di \"Clara,\" la bambina protagonista del suo romanzo. Da domenica 18 marzo 2018, conduce nel mattino di Canale 5 il nuovo programma \"I men\u00f9 di GialloZafferano\".\nVita privata.\nCristina Chiabotto \u00e8 stata legata sentimentalmente dal 2005 al 2017 all'attore Fabio Fulco, conosciuto durante la trasmissione televisiva \"Ballando con le stelle\" del 2005.\nIl 21 settembre 2019, dopo un anno di fidanzamento, sposa l'imprenditore Marco Roscio..\nIl 7 maggio 2021 diventa madre di una femmina alla quale ha dato il nome Luce Maria.\nMaria era il nome della sua nonna paterna, morta di COVID-19 nel 2020, a cui era molto legata.\nCampagne pubblicitarie.\nCristina \u00e8 stata testimonial di diverse campagne pubblicitarie, quali ad esempio quelle per Facco Corporation, Chateau d'Ax, Deborah, Acqua Rocchetta, Superenalotto e Cotonella. Nel 2007, nell'ambito della ventesima edizione del \"Grand Prix\" organizzato da Pubblicit\u00e0 Italia, ha vinto il premio speciale \"Comunicazione e spettacolo\"."}
{"id": "473131", "revid": "10548", "url": "https://it.wikipedia.org/wiki?curid=473131", "title": "Tommaso Niccol\u00f2 D'Aquino", "text": ""}
{"id": "473132", "revid": "125840980", "url": "https://it.wikipedia.org/wiki?curid=473132", "title": "La citt\u00e0 che sale", "text": "La citt\u00e0 che sale \u00e8 un dipinto a olio su tela (199,3 \u00d7 301\u00a0cm) realizzato a cavallo tra il 1910 ed il 1911 dal pittore italiano futurista Umberto Boccioni.\nNel 1912 il quadro fu acquistato dal musicista Ferruccio Busoni nel corso della mostra d'opere futuriste itinerante in Europa. \u00c8 oggi esposto al Museum of Modern Art di New York. Il bozzetto preparatorio \u00e8 esposto nella collezione della Pinacoteca di Brera a Milano.\nDescrizione.\nBoccioni prese spunto dalla vista di Milano che si vedeva dal balcone della casa dove abitava. Il titolo originale era \"IL\" \"LAVORO\" cos\u00ec come apparve alla \"Mostra d'arte libera di Milano\" del 1911. Nonostante la presenza di elementi realistici come il cantiere o la costruzione, ed ancora la resa dello spazio in maniera prospettica, il dipinto viene considerato la prima opera veramente futurista del pittore reggino, pur non discostandosi molto dai quadri analoghi degli anni precedenti, nei quali le periferie urbane erano il soggetto principale. In questo dipinto viene parzialmente abbandonata la visione naturalistica dei quadri precedenti, per lasciare il posto ad una visione pi\u00f9 movimentata e dinamica.\nSi coglie la visione di palazzi in costruzione in una periferia urbana, mentre compaiono ciminiere e impalcature solo nella parte superiore. Gran parte dello spazio \u00e8 invece occupato da uomini e da cavalli, fusi esasperatamente insieme in uno sforzo dinamico. In tal modo Boccioni mette in risalto alcuni tra gli elementi pi\u00f9 tipici del futurismo, quali l'esaltazione del lavoro dell'uomo e l'importanza della citt\u00e0 moderna plasmata sulle esigenze del nuovo concetto di uomo del futuro.\nCi\u00f2 che mette il quadro perfettamente in linea con lo spirito futurista \u00e8 per\u00f2 l'esaltazione visiva della forza e del movimento, della quale sono protagonisti uomini e cavalli e non macchine. Questo \u00e8 ritenuto un particolare che attesta come Boccioni si muova ancora nel simbolismo, rendendo visibile il mito attraverso l'immagine. Ed \u00e8 proprio il \"mito\" ci\u00f2 che l'artista modifica, dunque non pi\u00f9 arcaico legato all'esplorazione del mondo psicologico dell'uomo, ma mito dell'uomo moderno, artefice di un nuovo mondo. In parole povere l'intento dell'artista \u00e8 di dipingere \"il frutto del nostro tempo industriale\".\nIl soggetto dunque, da raffigurazione di un normale momento di lavoro in un qualunque cantiere, si trasforma nella celebrazione dell'idea del progresso industriale con la sua inarrestabile avanzata. Sintesi di ci\u00f2 ne \u00e8 il cavallo inutilmente trattenuto dagli uomini attaccati alle sue briglie.\nLa tecnica.\nL'influsso di Gaetano Previati come si vede \u00e8 ancora evidente nelle pennellate filamentose e nella tecnica divisionista, le pennellate tratteggiate hanno infatti andamenti ben direzionati e funzionali al mettere in evidenza le linee di forza che caratterizzano il movimento delle figure, non quindi alla costruzione di masse e volumi, anche se i tratti pittorici sono qui volti a dare dinamicit\u00e0 ai volumi fino a far perdere loro consistenza e peso.\nLa composizione.\nLa composizione del quadro conserva tuttavia ancora un impianto abbastanza tradizionale. Le figure sono scandite su precisi piani di profondit\u00e0 dove in basso si vedono le figure in primo piano, mentre in alto quelle sui piani pi\u00f9 profondi.\nla composizione pu\u00f2 essere divisa in tre fasce orizzontali che corrispondono ad altrettanti piani:"}
{"id": "473133", "revid": "1543377", "url": "https://it.wikipedia.org/wiki?curid=473133", "title": "\u00c9ric Tabarly", "text": "Biografia.\n\u00c9ric Tabarly scopr\u00ec la vela all'et\u00e0 di tre anni, quando sal\u00ec a bordo dell\"'Annie\", la barca di famiglia. Nel 1938, quando \u00c9ric aveva sette anni, suo padre Guy acquist\u00f2 una vecchia imbarcazione costruita nel 1898 da William Fife, lo \"Yum\", che ribattezz\u00f2 \"Pen Duick\", un nome che in bretone significa cincia mora. Tabarly fece del mare la sua ragione di vita. Tutte le sue barche si chiamarono con lo stesso nome e nella sua vita ci furono altri cinque Pen Duick, contraddistinti soltanto da un numero romano progressivo, ma tutti amati in egual misura.\nNel 1964 Tabarly vince la regata transatlantica in solitario a bordo della sua barca, il Pen Duick II. Riceve le felicitazioni dal generale De Gaulle perch\u00e9 grazie a lui tanti francesi in pi\u00f9 scoprono la vela. Fu il vincitore anche di una edizione successiva, che gli valse la Legion d'onore, e della transpacifica in solitario. Tabarly partecip\u00f3 alla Whitbread Round the World Race nell'edizione 1993-1994 al timone del Maxi Ketch La Poste.\n\u00c8 scomparso in mare la sera del 12 giugno 1998, al largo del mare d'Irlanda, poco prima delle 23, con la temperatura dell'acqua ad 11\u00b0 circa ed una prospettiva di sopravvivenza limitata a 3-4 ore. Era diretto insieme ad altri quattro amici marinai ai festeggiamenti per i 100 anni dei cantieri scozzesi William Fife. Il corpo verr\u00e0 ritrovato da alcuni marinai verso mezzogiorno del 17 luglio, a 43 miglia (80 Km.) a sud dal punto di caduta a mare .\nAlla sua memoria \u00e8 dedicata la \"Cit\u00e9 de la Voile\" che sorge sul litorale della citt\u00e0 francese di Lorient, nell'antica base sottomarina di Lorient, un centro polifunzionale avveniristico dedicato alla nautica e all'avventura del mare.\nNella cultura di massa.\n\u00c9ric Tabarly appare in alcuni filmati e documentari."}
{"id": "473134", "revid": "1161730", "url": "https://it.wikipedia.org/wiki?curid=473134", "title": "Partito Comunista dei Lavoratori", "text": "Il Partito Comunista dei Lavoratori (PCL) \u00e8 un partito politico italiano di estrema sinistra costituitosi nel 2006 da una delle correnti trotzkiste del Partito della Rifondazione Comunista (PRC), guidata da Marco Ferrando.\nIl PCL \u00e8 stato, dalla sua fondazione fino al 2017, la sezione italiana del Coordinamento per la Rifondazione della Quarta Internazionale (CRQI).\nStoria.\nLa fondazione del nuovo soggetto politico venne causata da una spaccatura all'interno di Rifondazione a seguito dell'ingresso di tale partito nel secondo governo Prodi. La corrente di Progetto Comunista (nella quale il PCL ha le sue origini) aveva costituito sin dagli inizi di Rifondazione l'area pi\u00f9 a sinistra del partito: perseguiva infatti una linea politica massimalista legata all'esperienza e ai principi del socialismo rivoluzionario e del marxismo trotskista e antistalinista. Per questo era contraria a ogni ipotesi di alleanza di governo con soggetti rappresentanti gli interessi della borghesia e nella fattispecie si opponeva all'accordo con L'Ulivo.\nL'area criticava dunque le mosse del PRC anche riguardo alle passate legislature di centro-sinistra (primo governo Prodi, Governo D'Alema I, Governo D'Alema II e Amato) e all'azione politica dell'allora segretario di Rifondazione, Fausto Bertinotti. Il PRC fu da sempre qualificato dalla sua area pi\u00f9 di sinistra come un partito comunista distorto, con limiti e grandi potenzialit\u00e0 nella sua fase nascitura, ma descritto pi\u00f9 avanti come un partito socialdemocratico.\nDopo il discusso episodio di esclusione di Ferrando dalle liste del PRC al Senato durante le elezioni politiche del 2006 e in contrariet\u00e0 a un'entrata al governo, giudicata disastrosa, il gruppo di Progetto Comunista guidato da Ferrando promosse una scissione con il dichiarato obiettivo di preservare un'opposizione comunista al nuovo governo. Le forze raccolte all'interno del PRC poterono consentire la fondazione di un nuovo soggetto politico.\nLa tappa costituente del PCL si svolse al cinema Barberini di Roma il 18 giugno 2006 con la formalizzazione del nuovo simbolo e del gruppo di coordinamento a livello nazionale. In tale data cominci\u00f2 anche il tesseramento e l'azione politica del movimento. Al Movimento per il Partito Comunista dei Lavoratori (McPCL) aderirono attivisti e dirigenti trotzkisti del PRC, membri della sinistra sindacale dei vari sindacati e attivisti provenienti dai movimenti. All'assemblea fondativa il partito dichiar\u00f2 3.000 iscritti pur contandone non pi\u00f9 di 300.\nAlle elezioni amministrative del 2007 il McPCL \u00e8 riuscito a raccogliere le firme necessarie per presentarsi in molte delle principali citt\u00e0 dove si \u00e8 votato (Genova, Reggio Calabria, Ancona, Conegliano e Rieti), oltre che in comuni minori, ottenendo mediamente lo 0,76%.\nAlle elezioni politiche del 2008 il PCL riesce a partecipare in tutta Italia senza raccogliere le firme grazie all'appoggio dei parlamentari Giorgio Carta e Mauro Bulgarelli. Il partito ha ottenuto un risultato modesto, ma comunque positivo e incoraggiante secondo il portavoce del partito con lo 0,57% alla Camera (208.394 voti) e lo 0,55% al Senato (180.454 voti). Sebbene non sia stato eletto alcun parlamentare presentatosi nelle liste del partito, nel 2009 il partito \u00e8 invece riuscito a eleggere dei consiglieri nei seguenti comuni:\nInoltre anche a Novi Ligure il PCL ha avuto per alcuni anni un consigliere comunale, Francesco Moro, che si \u00e8 distaccato da Rifondazione Comunista, presente nella coalizione di centro-sinistra. Alle elezioni europee e amministrative del 2009 il PCL si \u00e8 presentato senza apparentamenti con altri partiti. Alle Europee, il capo politico Marco Ferrando \u00e8 stato capolista nelle circoscrizioni Nord-ovest, Nord-est e Italia centrale, mentre il partito non era presente nelle circoscrizioni Sud e Isole.\nA eccezione della regione Basilicata dove ha ottenuto 3.512 voti (1,0%), alle elezioni regionali del 2010 il PCL \u00e8 stato escluso dalla competizione elettorale a causa del mancato raggiungimento del numero di firme necessario per poter presentare le proprie liste. In segno di protesta contro la legge elettorale, considerata vessatoria e non democratica, ha condotto una campagna di boicottaggio delle elezioni regionali.\nNelle elezioni amministrative del 2011 il PCL \u00e8 stato presente con proprie liste indipendenti in quasi tutti i capoluoghi regionali (Torino, Milano, Bologna, Napoli, Catanzaro e Cagliari), in importanti competizioni provinciali (Pavia, Treviso e Reggio Calabria) e di comuni capoluogo (Savona e Reggio Calabria). Dopo aver presentato proprie liste e candidati alternativi al primo turno il PCL ha dato indicazione di voto per Giuliano Pisapia (Milano) e Luigi De Magistris (Napoli) nei ballottaggi, cos\u00ec da \u00abconcorrere alla sconfitta politica delle destre\u00bb pur \u00absenza l'illusione che tali candidati rappresentino una reale alternativa per i lavoratori e per gli sfruttati\u00bb.\nAlle elezioni politiche del 2013 il PCL si \u00e8 presentato solo in alcune regioni italiane, ottenendo lo 0,26% alla Camera (89.970 voti) e lo 0,37% (113.936 voti) al Senato. Non \u00e8 stato eletto alcun parlamentare presentatosi nelle liste del partito. Alle elezioni regionali in Basilicata di quello stesso anno ha sostenuto la candidatura di Florenzo Doino come tre anni prima e ottiene lo 0,36% dei consensi.\nAlle elezioni regionali del 2015 il PCL si \u00e8 presentato solamente in Liguria (dove ha appoggiato la candidatura di Matteo Piccardi) e in Umbria (dove ha costituito una lista unitaria con Casa Rossa e ha sostenuto la candidatura di Aurelio Fabiani), ottenendo in media lo 0,52% dei consensi.\nAlle elezioni amministrative del 2016 il PCL si \u00e8 presentato con le proprie liste nei capoluoghi Torino (0,17%), Milano (0,42%), Savona (1,2%), Bologna (1,3%) e Napoli (0,08%).\nIn occasione del referendum costituzionale del 2016 il PCL si \u00e8 schierato per il \u00abNO\u00bb.\nNel dicembre 2017 \u00e8 stata ufficializzata la presentazione per le elezioni politiche del 2018 di una lista comune tra il PCL e Sinistra Classe Rivoluzione dal nome Per una Sinistra Rivoluzionaria con un programma marxista. La lista ha ottenuto 29.176 voti (0,08%) alla Camera e 32.501 voti (0,10%) al Senato.\nIn occasione del referendum costituzionale sulla riduzione del numero dei parlamentari del 2020 il PCL si schiera per il \u00abNO\u00bb.\nIdeologia.\nDal primo articolo dello statuto del partito si legge: "}
{"id": "473137", "revid": "2206133", "url": "https://it.wikipedia.org/wiki?curid=473137", "title": "Maurice Merleau-Ponty", "text": "Biografia.\nDopo gli studi secondari, terminati al liceo Louis-le-Grand di Parigi, Maurice Merleau-Ponty diviene allievo della \u00c9cole normale sup\u00e9rieure, nello stesso periodo di Sartre, e consegue il diploma di laurea in filosofia (\"agr\u00e9g\u00e9\") nel 1930. Dopo il servizio militare inizia la sua carriera di insegnante nei licei. Prima a Beauvais, dal 1930 al 1933, poi a Chartres fino a 1939 e dal 1940 al 1944 a Parigi, al liceo Carnot. Entrato nella Resistenza continua a studiare e a scrivere per il dottorato, che consegue nel 1945.\nNel 1945 ottiene il dottorato in Lettere con due libri gi\u00e0 molto significativi: \"La struttura del comportamento\" (1942) e \"La fenomenologia della percezione\" (1945). Nel 1948 \u00e8 docente all'Universit\u00e0 di Lione, ma nel 1949 ottiene la docenza in psicologia e pedagogia alla Sorbona. Dal 1952 fino alla morte, avvenuta nel 1961, sar\u00e0 titolare della cattedra di filosofia del Collegio di Francia: diventando il pi\u00f9 giovane eletto a una cattedra.\n\u00c8 stato anche membro del comitato direttivo della rivista \"Les Temps Modernes\", oltre che editorialista politico, dalla fondazione della rivista nell'ottobre 1945 fino al dicembre 1952. Merleau-Ponty muore per arresto cardiaco la sera del 3 maggio 1961 all'et\u00e0 di 53 anni e viene sepolto al cimitero P\u00e8re Lachaise a Parigi.\nNella formazione di Merleau-Ponty sono importanti l'influenza del pensiero di Edmund Husserl, che per\u00f2 egli interpreta in maniera originale, e di Max Scheler, inoltre il rapporto con Sartre, Simone de Beauvoir e altri intellettuali della Parigi degli anni quaranta, coi quali condivide un clima culturale che permea il suo pensiero. Un rapporto per\u00f2 per niente pacifico e spesso conflittuale, che porter\u00e0 alla fine alla rottura con Sartre e non solo per ragioni politiche ma anche prettamente speculative. Pu\u00f2 essere ragionevolmente classificato come un pensatore esistenzialista anche proprio per la sua affinit\u00e0 di fondo con Jean-Paul Sartre e Simone de Beauvoir e la sua concezione fondamentalmente heideggeriana dell'essere.\nPensiero.\nIl primato della percezione.\nFin dall'epoca de \"La struttura del comportamento\" (1942) e \"La fenomenologia della percezione\" (1945), Maurice Merleau-Ponty si pone il problema di dimostrare che la percezione non \u00e8 affatto la risultante di sensazioni atomiche causali contrariamente a ci\u00f2 che afferma la tradizione illuministica che inizia da John Locke, la cui concezione atomistico-causale si perpetua in alcune correnti della psicologia contemporanea (cfr. comportamentismo). Secondo Merleau-Ponty la \"percezione\" ha piuttosto una dimensione attiva in quanto apertura primordiale, innata e strutturale, al mondo della vita (cfr. \"Lebenswelt\").\nIn questo senso, e anche per l'idea del carattere morale della percezione, appare rievocata la posizione di Emerson, con la sua etica della percezione come realt\u00e0 attiva e gi\u00e0 intrinsecamente morale.\nSecondo una formula della fenomenologia di Edmund Husserl, \"\u00abogni coscienza \u00e8 coscienza di qualche cosa\u00bb\", si impone quindi una distinzione tra l'\u00abatto del pensare\u00bb (\"noesi\") e \u00abl'oggetto intenzionale del pensiero\u00bb (\"noema\"); tale impostazione fa della correlazione noetico-noematica il fondamento stesso della costituzione di ogni analisi della coscienza.\nStudiando i manoscritti postumi di Husserl, Merleau-Ponty mostra come vi siano fenomeni non riconducibili alla correlazione noetico-noematica. In particolare Merleau-Ponty evidenzia come \"non\" rientrino in questi casi:\nLa distinzione tra \"noema\" e \"noesi\" non sembra dunque costituire un fondamento irriducibile: pu\u00f2 piuttosto comparire ad un livello di analisi pi\u00f9 profondo. Di conseguenza Merleau-Ponty rinuncia alla postulazione husserliana (\"\u00abogni coscienza \u00e8 coscienza di qualche cosa\u00bb\") e sviluppa la tesi secondo la quale \"\u00abogni coscienza \u00e8 coscienza percettiva\u00bb\". Egli definisce cos\u00ec uno sviluppo teorico alternativo all'interno della fenomenologia, indicando che la concettualizzazione deve essere riesaminata alla luce di un primato della percezione.\nQuadro generale dell'opera.\nLa corporeit\u00e0.\nPartendo dallo studio della percezione, Merleau-Ponty giunge alla conclusione che il corpo proprio non \u00e8 solamente una cosa, un potenziale oggetto di studio della scienza, ma \u00e8 anche la condizione necessaria dell'esperienza: il corpo costituisce l'apertura percettiva al mondo. Per cos\u00ec dire, il primato della percezione significa un primato dell'esperienza, nel momento in cui la percezione riveste un ruolo attivo e costitutivo.\nLo sviluppo di suoi lavori instaura quindi un'analisi che riconosce sia una dimensione corporea della coscienza sia una sorta di intenzionalit\u00e0 del corpo. L'argomentazione \u00e8 in netto contrasto, di fatto, con l'ontologia dualista delle categorie \"corpo-spirito\" di Ren\u00e9 Descartes (un pensatore che riveste per Merleau-Ponty un'importanza particolare, malgrado le evidenti divergenze che li separano). Comincia quindi uno studio dell'incarnazione dell'individuo nel mondo, cercando di superare l'alternativa tra una pura libert\u00e0 ed un puro determinismo, come anche di superare il divario tra il \"corpo-per-s\u00e9\" ed il \"corpo-per-altri\".\nIl linguaggio.\nPertanto la corporeit\u00e0 ha una dimensione espressiva intrinseca, fondamentale per la costituzione dell'ego: \u00e8 una delle conclusioni de \"La struttura del comportamento\" sulla quale Merleau-Ponty ritorner\u00e0 continuamente nei successivi lavori. Seguendo questo filone, egli procede all'analisi delle modalit\u00e0 con cui un soggetto incarnato realizza attivit\u00e0 che superano il livello organico, come nel caso delle attivit\u00e0 intellettuali e tutto ci\u00f2 che pertiene alla vita culturale.\nEgli considera dunque attentamente il \"linguaggio\" in quanto nocciolo della cultura, esaminando soprattutto i legami fra lo sviluppo del \"pensiero\" e del \"senso\", arricchendo contemporaneamente la sua prospettiva, non solo attraverso l'analisi dell'acquisizione del linguaggio e dell'espressivit\u00e0 del corpo, ma anche prendendo in considerazione le patologie del linguaggio, i campi della pittura, il cinema, gli utilizzi letterari del linguaggio e la poesia.\nSi pu\u00f2 notare che questa preoccupazione per il linguaggio include fin dal principio una considerazione delle espressioni rilevanti della sfera artistica, come testimonia \"La struttura del comportamento\" che contiene tra l'altro un passaggio sul pittore \"El Greco\" (p.\u00a0219 sgg.) prefigurando i propositi che sviluppa nel 1945 in \"Il dubbio di C\u00e9zanne\", in seguito alle considerazioni della \"Fenomenologia della percezione\".\nIn tale misura, il lavoro che realizza quando si occupa del corso di Psicologia del bambino e di Pedagogia all'Universit\u00e0 della Sorbona non \u00e8 un intermezzo alle sue preoccupazioni filosofiche e fenomenologiche, ma rappresenta piuttosto un momento significativo dello sviluppo delle sue riflessioni.\nCome indicano gli appunti dei suoi corsi alla Sorbona, durante questo periodo Merleau-Ponty mantiene un dialogo tra la fenomenologia e i diversi lavori realizzati in psicologia, sempre ritornando sullo studio dell'acquisizione del linguaggio da parte del bambino, oltre a sfruttare ampiamente l'apporto dei lavori di linguistica di Ferdinand de Saussure e a lavorare sulla nozione della struttura mediante una discussione dei lavori in psicologia, in linguistica ed in antropologia sociale.\nLe arti.\n\u00c8 importante precisare che l'attenzione che Merleau-Ponty ha per le diverse forme d'arte (visive, plastiche, letterarie, poetiche, etc.) non dipende affatto dalle problematiche sul bello, n\u00e9 \u00e8 orientata all'elaborazione di criteri normativi sull'arte. Perci\u00f2 non \u00e8 possibile trovare nei suoi lavori una teoria su cosa costituirebbe un capolavoro, un'opera d'arte o un manufatto artigianale. Il suo obiettivo \u00e8 prima di tutto analizzare le strutture invarianti che stanno alla base dell'espressivit\u00e0, affiancando alle proprie considerazioni sul linguaggio un'attenzione particolare al lavoro degli artisti, dei poeti e degli scrittori. Tuttavia, malgrado non stabilisca dei criteri normativi sull'arte in quanto tale, nelle sue opere Merleau-Ponty mantiene una distinzione prevalente tra \"espressione prima\" ed \"espressione seconda\", teorizzata tra l'altro nella \"Fenomenologia della percezione\" (p.\u00a0207 dell'edizione francese, seconda nota a pi\u00e8 di pagina), e ripresa talvolta con i termini di \"linguaggio parlato\" e \"linguaggio parlante\" (\"La prose du monde\", p.\u00a017-22). Il \"linguaggio parlato\" (o espressione seconda) rinvia al nostro bagaglio linguistico, all'eredit\u00e0 culturale che abbiamo acquisito, nonch\u00e9 alla massa bruta del rapporto dei segni e delle significazioni. Il \"linguaggio parlante\" (o espressione prima) \u00e8 il linguaggio in quanto formalizzazione di un senso, il linguaggio nel momento in cui procede alla realizzazione di un pensiero, al momento in cui si fa realizzazione di senso. Quest'ultimo \u00e8 il linguaggio che interessa Merleau-Ponty nel momento in cui tratta della natura della produzione e della recezione delle espressioni: un soggetto che implica anche un'analisi dell'azione, dell'intenzionalit\u00e0, della percezione, nonch\u00e9 dei rapporti tra la libert\u00e0 e le determinazioni esterne.\nRiguardo all'opera pittorica, Merleau-Ponty constata che, nel momento dell'attivit\u00e0 creativa, l'artista pittore pu\u00f2 avere inizialmente una certa idea e desiderare di realizzarla, o, ancora, che questi pu\u00f2 dapprima lavorare il materiale nel tentativo di farne scaturire una certa idea o emozione, ma che in un caso come nell'altro, c'\u00e8 nell'attivit\u00e0 del pittore una elaborazione dell'espressione che si ritrova intimamente in connessione con il senso che \u00e8 messo in opera. \u00c8 a partire da questa constatazione di base che egli cerca di esplicitare le strutture invarianti che caratterizzano l'espressivit\u00e0, nel tentativo di dare conto della sovradeterminazione di senso che egli ha affermato ne \"Il dubbio di C\u00e9zanne\".\nTra le strutture da considerare, lo studio della nozione di stile occuper\u00e0 un posto importante ne: \"Le langage indirect et les voix du silence\" (1960). A dispetto di alcune sintonie con Andr\u00e9 Malraux, il filosofo evidenzia la distanza in relazione a tre concezioni del concetto di stile che costui adopera ne: \"Les voix du silence\" (pubblicato nella collezione La Pl\u00e9iade e che raggruppa i quattro volumi di \"Psicologia dell'arte\" pubblicati dal 1947 al 1950). Merleau-Ponty osserva che, in quest'opera, il concetto di stile risulta impiegato da Malraux talvolta in un'ottica molto soggettiva venendo assimilato ad una proiezione dell'individualit\u00e0 dell'artista, talvolta, al contrario, in un'ottica pi\u00f9 metafisica, e cio\u00e8 mistica, a suo dire, dove il concetto di stile \u00e8 quindi legato ad una concezione di \u201csuperartista\u201d che esprime Lo Spirito della pittura, mentre, infine, talvolta si riduce semplicemente a designare una categorizzazione di scuola o di movimento artistico.\nPer Merleau-Ponty, sono questi diversi utilizzi della nozione di stile che portano Andr\u00e9 Malraux a postulare una scissione tra l'oggettivit\u00e0 della pittura del Rinascimento italiano e la soggettivit\u00e0 della pittura del suo tempo, cosa a cui Merleau-Ponty si oppone. Secondo lui, \u00e8 fondamentale considerare questa problematica alla radice, riconoscendo che lo \u201cstile\u201d \u00e8 innanzi tutto un'esigenza dovuta al primato percettivo, ci\u00f2 che implica anche prendere in considerazione gli ambiti della storicit\u00e0 e dell'intersoggettivit\u00e0.\nLa storia e l'intersoggettivit\u00e0.\nSia i suoi lavori sulla corporeit\u00e0 che quelli sul linguaggio rivelano l'importanza, per la\ncomprensione dell'espressivit\u00e0, del radicamento dell'individuo nel cuore del mondo vissuto.\nO meglio, questo radicamento include le dimensioni della storicit\u00e0 e dell'intersoggettivit\u00e0, che\negli si sforza dunque di rendere intelligibili.\nIl problema filosofico di fondo in Merleau-Ponty \u00e8 quello del relazionarsi dell'uomo al mondo nella sua totalit\u00e0, come natura e come altro da s\u00e9 specchiato in s\u00e9. L'uomo \u00e8 una \"coscienza\" inserita in un \"tutto\" e il rapporto tra il s\u00e9 e il tutto \u00e8 l'orizzonte esistenziale in cui il filosofo francese si pone.\nMerleau-Ponty si oppone fortemente a concepire l'anima e il corpo separatamente. Essi sono soltanto le \"modalit\u00e0\" del comportamento, o meglio i \"livelli\" percettivi che possono far pensare a una separazione che in realt\u00e0 non esiste. Si legga:\nIn \"La struttura del comportamento\" egli afferma in definitiva che il vero problema filosofico sta nel saper distinguere tra ci\u00f2 che \u00e8 \"struttura\" e ci\u00f2 che \u00e8 \"significato\". L'altro da me, essendo strutturato come me, mi \u00e8 accessibile purch\u00e9 io sappia cogliere il \"significato\" del suo comportamento.\nCome punto di partenza per la considerazione della storia dell'intersoggettivit\u00e0, egli sottolinea che l'individuo non \u00e8 n\u00e9 \"soggetto\" - giacch\u00e9 egli fa parte di un universo socio-culturale e linguistico gi\u00e0 strutturato -, n\u00e9 \"prodotto\" (poich\u00e9 egli partecipa alle istituzioni gi\u00e0 strutturate di cui si \u00e8 detto, e vi influisce per l'uso che ne fa, compreso\n(ad esempio) ci\u00f2 che egli trae dal linguaggio convenzionale per plasmare un modello di studio per la comprensione di questi medesimi fenomeni, come Merleau-Ponty rilev\u00f2 nel \"dossier\" di studi presentati per la sua candidatura al \"Coll\u00e8ge de France\".\nIl retaggio husserliano \u00e8 fortemente presente in \"La fenomenologia della percezione\" dove egli scrive: \nLe scienze.\nLe scienze, in Merleau-Ponty come in Husserl, sono da criticare in quanto nella loro pretesa di oggettivit\u00e0, ignorano un fatto fondamentale: il punto di vista, l'inerenza dell'uomo ad una spazialit\u00e0 e temporalit\u00e0 irriducibili. Nel principio di indeterminazione di Heisenberg \u00e8 gi\u00e0 espressa una verit\u00e0 fondamentale: l'osservatore condiziona l'esperimento. Riportare le scienze alla loro consapevolezza dell'esperire un mondo naturale, ancora prima di formularlo in riflessione o significazione, non equivale in Merleau-Ponty e in Husserl alla sconfessione della scienza. Piuttosto di fronte ai rischi dello scetticismo o del solipsismo si tratta anche nelle scienze di giungere ad un'obiettivit\u00e0 che sia concreta e non idealistica.\nLa psicologia.\nLa psicologia in Merleau-Ponty occupa un posto importante, poich\u00e9 egli pone nell'esistere un suo fondamento strutturale pre-esperienziale. La percezione di per s\u00e9 non \u00e8 attendibile perch\u00e9 ambigua, perch\u00e9 il soggettivo e l'oggettivo sono gi\u00e0 sempre pre-integrati nella struttura ontica, che \u00e8 nello stesso tempo anche psicologica ed esistenziale.\nSe \u00e8 vero che Merleau-Ponty si \u00e8 dimostrato sempre attento agli studi di psicologia, la maggioranza degli specialisti della storia di questa disciplina riconoscono che \u00e8 altrettanto vero che le sue opere hanno avuto un effettivo impatto a livello delle ricerche in psicologia. \"La Struttura del Comportamento\" (1942) prende in considerazione un ampio ventaglio di ricerche sperimentali dell'epoca per mostrare le molteplici difficolt\u00e0 con cui si sono dovute confrontare alcune di queste opere, in particolare quelle del behaviourismo (comportamentismo), dovute ai presupposti ontologici su cui implicitamente queste si fondano. Ma, per contro, egli dimostra pure che i dati sperimentali della psicologia mettono in evidenza certi problemi propri dell'epistemologia e della filosofia delle scienze dell'epoca.\nLa sociologia e l'antropologia.\nNell'atteggiamento di Merleau-Ponty sotto il profilo socio-antropologico si deve tener presente il suo forte interesse per lo strutturalismo, espresso in parte da Marcel Mauss e soprattutto da Claude L\u00e9vi-Strauss, con cui ha avuto modo di confrontarsi direttamente. In ogni caso i suoi contributi sono stati notevoli e ripresi da altri studiosi posteriori che hanno sviluppato e approfondito il suo concetto di \"percezione\" anche in senso sociologico.\nIl pensiero politico.\nIl pensiero politico di Merleau-Ponty non si situa n\u00e9 ad un livello di elaborazione teorica di una filosofia politica propriamente detta, n\u00e9 ad un livello di una cronaca dell'attualit\u00e0 e dei suoi eventi politici. L'elaborazione del suo pensiero politico procede in un va e vieni dentro questi livelli. Non si preoccupa, men che meno secondo i suoi desideri, n\u00e9 di appiattire una teoria sugli avvenimenti contingenti, facendo derivare le azioni intraprese partendo da principi politico-morali, n\u00e9 di reagire ad ogni avvenimento come se fosse privo di una dimensione filosofica.\nLa sua visione del marxismo consiste in una rilettura di esso in chiave umanistica, tale da reagire ai massimalismi schematici e dottrinari che lo caratterizzano, specialmente nella versione sovietica o sovietizzante. Egli dubita persino che il materialismo storico nella sua attualizzazione sia conforme a Marx. Nella politica \"reale\" egli vede il conflitto tra capitalismo e socialismo ormai solo come convenzionale e retorico. Nella realt\u00e0 egli vede una prassi politica corrente ormai fatta di opportunit\u00e0 e di tatticismi furbeschi, con i quali i grandi temi rivoluzionari sarebbero stati traditi e dimenticati.\nEgli pubblica \"Umanesimo e terrore\" (1947) in cui arriva a giustificare i processi di Mosca in nome della responsabilit\u00e0 'oggettiva' degli accusati e \"Le Avventure della dialettica\" (1955), opere che, oltre a contenere il profilo di una filosofia della storia, affrontano l'interpretazione del marxismo, senza per altro aderire ad una qualsiasi dottrina. Egli pubblica anche parecchi articoli di contenuto politico su vari giornali, come pure sulla rivista \"Les Temps modernes\" di cui \u00e8 l'editorialista politico fino alle sue dimissioni, nel dicembre 1952, dovute a divergenze d'opinione relative sia alle prospettive di impegno sociale degli intellettuali che alle posizioni politiche di Sartre, come ne \u00e8 testimonianza il materiale \"Sartre, Merleau-Ponty : Le lettere di una rottura\" (in \"Parcours deux\", 2000)."}
{"id": "473140", "revid": "924361", "url": "https://it.wikipedia.org/wiki?curid=473140", "title": "Arnaldo Fraccaroli", "text": "Biografia.\nNato Fraccarollo, Arnaldo Fraccaroli \u00e8 stato inviato speciale del \"Corriere della Sera\" e ha firmato numerosi articoli anche per il supplemento mensile \"La Lettura\".\nCollaboratore del giornale di trincea \"La tradotta\" (assieme al pittore e disegnatore Antonio Rubino e al fondatore della rivista, il veronese Renato Simoni, che nel maggio 1909 lo aveva portato con s\u00e9 dal veneto al \"Corriere\", segnalandolo al direttore Luigi Albertini), fu molto popolare tra i suoi lettori a tutti i livelli per le sue corrispondenze vivaci ma superficiali in tempo di pace e guerra, che sono una manifestazione non molto significativa del giornalismo italiano dei primi decenni del XX secolo. Fu anche autore di numerosi romanzi e lavori teatrali, alcuni dei quali trasposti al cinema.\nFraccaroli scrisse inoltre sul \"Corriere della Sera\" un memorabile servizio sulla liberazione di Sacile nell'ottobre 1918.\nTra le sue commedie pi\u00f9 note \"Ostrega, che sbrego!\" (1907), \"La dolce vita\" (1912, molto prima di Federico Fellini), \"Biraghin\" (1930) e \"Siamo tutti milanesi\" (1952), le ultime due trasposte al cinema.\nFu amico di Giacomo Puccini e autore di quattro volumi dedicati al compositore lucchese, tra cui la monografia \"La vita di Giacomo Puccini\" pubblicata da Ricordi nel 1925 e \"Giacomo Puccini si confida e racconta\", pubblicata postuma nel 1957.\nMuore in seguito a lunga malattia e, dopo funerali con grande partecipazione popolare, la salma viene posta nel Cimitero Monumentale di Milano.\nIl comune di Villa Bartolomea, in provincia di Verona, si \u00e8 sempre mostrato molto riconoscente ad Arnaldo ed ha intitolato a lui il Corso principale del paese (gi\u00e0 \"Via Roma\" e \"Via Antonio Gramsci\") e la Biblioteca Comunale, inaugurata negli anni 2000.\nLa Biblioteca \"Livia Simoni\" del Museo Teatrale alla Scala di Milano raccoglie il lascito di Renato Simoni nonch\u00e8 le donazioni di libri del Fraccaroli e di Ruggero Ruggeri. "}
{"id": "473142", "revid": "110157", "url": "https://it.wikipedia.org/wiki?curid=473142", "title": "Partito Social-Liberale (Belgio)", "text": "Il Partito Social-Liberale (in olandese Sociaal-Liberale Partij, SLP) \u00e8 stato un partito politico belga, attivo dal 2001 al 2009, quando \u00e8 confluito nei Verdi.\nIl soggetto, al momento della sua nascita, era noto con la denominazione di SPIRIT (acronimo di Sociaal Progressief Internationaal Regionalistisch Integraal-democratisch Toekomstgericht\", letteralmente \"Sociale Progressista Internazionale Regionalista Integral-democratico Lungimirante\"), successivamente mutato in Progressisti Fiamminghi (Vlaams Progressieven\", VP).\n\u00c8 stato membro fondatore dell'Alleanza Libera Europea, il partito europeo che raccoglie i movimenti e partiti federalisti, regionalisti o autonomisti d'Europa.\nStoria.\nEsso si afferma in seguito alla disgregazione dell'Unione Popolare: mentre la corrente pi\u00f9 a destra del partito fonda Nuova Alleanza Fiamminga, i settori pi\u00f9 orientati a sinistra promuovono la formazione di SPIRIT. Dopo aver avviato un percorso federativo con il Partito Socialista Differente, all'interno del quale si presenta in occasione delle elezioni parlamentari del 2003 e nelle elezioni parlamentari del 2007, SPIRIT si avvicina alle posizioni dei Verdi Fiamminghi, in cui confluir\u00e0 poi nel 2009.\nL'Nuova Alleanza Fiamminga, invece, dopo la federazione con i Cristiano-Democratici e Fiamminghi, si \u00e8 presentata autonomamente alle elezioni parlamentari del 2010 divenendo il primo partito nazionale.\nNel 2003 VP prese parte al governo federale belga con socialisti (SP.a e PS), liberali (VLD) e liberali di centro (MR). Alle elezioni svolte nello stesso anno, infatti, la lista SP.a-SPIRIT ottenne il 14,9% dei voti e 23 seggi, 6 dei quali andati a SPIRIT. Anche alle elezioni nelle Fiandre del 2004, la lista SP.a-SPIRIT conquist\u00f2 il 19,7% dei voti e 25 seggi, di cui 5 per SPIRIT."}
{"id": "473151", "revid": "1409269", "url": "https://it.wikipedia.org/wiki?curid=473151", "title": "Repubblica direttoriale", "text": "Una repubblica direttoriale \u00e8 un tipo di repubblica in cui un organo collegiale composto da una pluralit\u00e0 di persone fisiche funge da Capo dello Stato e del Governo.\nTale forma di governo, il cui primo esempio \u00e8 rappresentato dal Direttorio francese del 1795 (ma anche il precedente governo della Convenzione nazionale e del Comitato di salute pubblica, nonch\u00e9 il successivo Consolato sono assimilabili a questa forma), \u00e8 attualmente adottata soltanto dalla Svizzera, tanto a livello federale quanto per i singoli Cantoni membri della Confederazione. Solo a livello cantonale, per\u00f2, l'esecutivo \u00e8 eletto direttamente dal popolo.\nNel passato, tale sistema costituzionale fu adottato in Uruguay tra il 1952 e il 1967 durante il Consejo Nacional de Gobierno e in Jugoslavia dalla morte del maresciallo Tito nel 1980, allo scioglimento della federazione nel 1992. In ambo i casi non rimase in vigore che per un breve lasso di tempo.\nUn sistema simile si vide anche nella Lega Lombarda, dove il compito di guidarla era affidato ad un consiglio di dotti nominati dai singoli comuni, l\"'universitas\".\nStoria.\nL'idea di un esecutivo direttoriale risale alla fine del XVIII secolo. Coloro che avevano posto fine al governo di Robespierre si posero infatti un ben preciso obiettivo: evitare in qualsiasi modo che il potere potesse nuovamente concentrarsi nelle mani di un'unica persona con gli esiti sanguinosi dell'anno di governo di Robespierre, l'uomo forte del periodo giacobino (seppur il potere fosse formalmente diviso fra i membri del Comitato di salute pubblica e della Convenzione nazionale).\nLa cosiddetta costituzione dell'anno III, promulgata nel settembre del 1795, fu quindi redatta sulla base di una rigida applicazione del principio della separazione dei poteri, cercando oltretutto di tenere l'esecutivo, per quanto possibile, sotto scacco. Il governo fu pertanto affidato ad un direttorio di cinque membri, alle cui dipendenze vi erano altri sei ministri. In questa forma il governo direttoriale tradisce maggiormente la propria somiglianza con il sistema presidenziale, nella quale, appunto, il presidente si avvale della collaborazione di ministri da lui nominati.\nGrazie a Napoleone Bonaparte il governo direttoriale fu esportato al di fuori dei confini francesi nelle altre repubbliche satelliti, fra le quali la Repubblica Elvetica e la Repubblica Cisalpina. Scomparsa a livello nazionale svizzero dopo l'Atto di Mediazione del 1803, la forma di governo direttoriale rimase tuttavia viva a livello cantonale, anche dopo la Restaurazione del 1815.\nTale tipo di governo, per sua natura poco adatto alla concentrazione di eccessivo potere, si confaceva particolarmente all'instaurarsi nei vari cantoni, a partire dal 1830, di governi di tipo liberale.\nFu cos\u00ec che, quando una commissione fu chiamata nel 1848 a dare agli svizzeri la prima costituzione federale (dopo la guerra civile del Sonderbund che aveva diviso i cantoni cattolici conservatori favorevoli al mantenimento di lievi legami confederali e i cantoni liberali che auspicavano un vincolo pi\u00f9 forte), essa ebbe davanti agli occhi un modello di organo esecutivo che si prestava a non ingenerare eccessive ansie sia nei liberali per i motivi pi\u00f9 volte delineati, ma anche in coloro che volevano preservare la massima sovranit\u00e0 dei cantoni e avversano quindi un governo centrale troppo forte.\nAll'epoca, i governi cantonali erano eletti dall'assemblea legislativa e non, come poi, direttamente dal popolo. Fu quindi altrettanto naturale prevedere che il Consiglio federale andasse eletto dall'Assemblea federale in riunione congiunta.\nNel caso svizzero la forma di governo direttoriale ha potuto esplicare al meglio le proprie potenzialit\u00e0 grazie ad altre caratteristiche politiche in parte uniche del paese. Tra questi, l'ampio uso degli strumenti della democrazia diretta (referendum, iniziativa, Landsgemeinde), la peculiare storia culturale e politica, la dimensione ridotta del territorio.\nIl caso svizzero.\nAll'apparenza il Consiglio federale svizzero potrebbe sembrare un tipico governo parlamentare; tecnicamente non si tratta, tuttavia, di una riunione di ministri, bens\u00ec di un collegio di capi di Stato.\nIl Presidente di turno della Confederazione \u00e8 in effetti soltanto un \"primus inter pares\" con funzioni di rappresentanza in particolare per la diplomazia con gli altri Stati, senza alcun potere n\u00e9 di direzione n\u00e9 di coordinamento dell'attivit\u00e0 dei colleghi.\nIl legame del sistema direttoriale elvetico con il sistema presidenziale \u00e8 ancora pi\u00f9 evidente per i Governi cantonali, i quali attualmente sono eletti tutti direttamente dal popolo. A livello federale, invece, la somiglianza pi\u00f9 forte con il sistema presidenziale sta nel fatto che l'esecutivo non pu\u00f2 contare su una maggioranza precostituita nell'assemblea legislativa.\nLa composizione del consiglio federale infatti comprende esponenti dei diversi partiti politici, appartenenti tanto alla sinistra quanto alla destra. Inoltre, anche se eletti dall'assemblea federale, i consiglieri sono tuttavia in carica per un tempo predeterminato e non sono, quindi, tenuti ad una responsabilit\u00e0 politica continuativa verso il potere legislativo. In altre parole, la Svizzera non conosce crisi di governo, n\u00e9 mozioni di sfiducia; reciprocamente, il Governo non ha alcun potere di scioglimento delle Camere.\nNe consegue che il Consiglio federale o singoli suoi membri rimangono in carica anche qualora il loro indirizzo politico, nella forma ad esempio di un progetto di legge, sia rifiutato dall'assemblea federale, dai cantoni o direttamente dal popolo. Tuttavia, gli altri organi di governo (ed anche il popolo stesso, mediante l'ampia diffusione degli strumenti di democrazia diretta) conservano in Svizzera un ruolo importante nell'attivit\u00e0 di formazione delle nuove leggi."}
{"id": "473153", "revid": "767487", "url": "https://it.wikipedia.org/wiki?curid=473153", "title": "A Watcher in the Attic", "text": "A Watcher in the Attic \u00e8 un film del 1994 diretto da Akio Jiss\u014dji.\nIl soggetto \u00e8 tratto da un racconto di Edogawa Ranpo.\nTrama.\nUn abitante di una pensione giapponese, con la perversione di travestirsi da donna, scopre di avere un passaggio per il controsoffitto all'interno del suo armadio-letto (in questa pensione giapponese il materassino \u00e8 all'interno di un armadio).\nSalendo sopra il controsoffitto, il protagonista scopre un nuovo mondo. Camminando con attenzione sulle travi di legno riesce a raggiungere le stanze degli abitanti della pensione e inizia ad osservarli nella loro intimit\u00e0. Vengono alla luce, attraverso i buchi nel soffitto, numerose storie di perversione.\nPreso in un momento di follia decide di uccidere un coinquilino facendogli colare in gola del veleno dall'alto. Si inventa un modo per far scendere il veleno direttamente nella bocca aperta del russante coinquilino e porta a termine l'omicidio. Nella pensione per\u00f2 incontrer\u00e0 un altro inquilino appassionato di storie gialle, che scopre il suo nascondiglio e lo smaschera, ma solo per il bene della verit\u00e0, non per denunciarlo.\nAccoglienza.\nCritica.\nAppartenente al genere dei Pinku eiga, film tra l'erotico e lo psicologico che vede la sua tradizione in Giappone, \"The Watcher in the Attic\" \u00e8 un incubo di 75 minuti, teso e affascinante, un viaggio in una casa osservata attraverso gli occhi di un guardone, come se fosse un \"peep show\" notturno dilatato nel tempo e nelle immagini.\nMorboso e avvolgente il lungometraggio coinvolge lo spettatore facendogli vedere e giudicare il mondo attraverso lo sguardo del protagonista. E la nozione di sguardo, per quanto non naturalistico e a tratti reso etereo da una fotografia povera ma perfetta, \u00e8 il fulcro dell'intera pellicola. Uno sguardo morboso su un mondo morboso, che fa diventare le perversioni dell'uno perversioni di tutti, lasciando intendere che dietro una porta chiusa sta quello che si fa e che non si pu\u00f2 raccontare.\nTanto che le parole non cambiano gli eventi, n\u00e9 li spiegano. Ci\u00f2 che succede ha senso solo se fatto e osservato, i due momenti stessi che animano il nostro mondo, il mondo del cinema. Le parole sono un contorno mendace, utili per spiegare solo ci\u00f2 che si \u00e8 gi\u00e0 capito.\nStilisticamente raffinato, ambientato in una casa in cui ogni stanza \u00e8 stata osservata molte volte da pi\u00f9 di un guardone che ha scoperto il segreto dell'attico. I buchi da cui guardare sono gi\u00e0 pronti, le stanze sempre uguali. Il desiderio di individualit\u00e0 \u00e8 costantemente frustrato. L'umanit\u00e0 che appare varia e distinta \u00e8 in realt\u00e0 un magma che mentre si divide nello sguardo e si accomuna nelle azioni.\nTanto che nulla \u00e8 segreto di ci\u00f2 che riusciamo a guardare dietro alle porte chiuse. E ad uno sguardo se ne sostituisce un altro, ugualmente cinico, quasi omicida. Uno sguardo pu\u00f2 uccidere, condannare, salvare.\nAlcuni quadri magnifici, di amore, di sesso, sia felice che sofferto, sia violento che dolce. Il fatto che una donna passi da un letto all'altro, da una situazione all'altra, conferma solo che, ancora una volta, il desiderio di individualit\u00e0 \u00e8 costantemente frustrato."}
{"id": "473158", "revid": "22475", "url": "https://it.wikipedia.org/wiki?curid=473158", "title": "Statua del Cristo del Mare di Taranto", "text": ""}
{"id": "473160", "revid": "2194096", "url": "https://it.wikipedia.org/wiki?curid=473160", "title": "Meduna", "text": "Il Meduna (\"Midune\" in friulano standard, \"Miduna\" in friulano occidentale) \u00e8 un fiume del Friuli-Venezia Giulia, principale affluente del fiume Livenza, nel quale confluisce nella bassa pianura pordenonese presso Ghirano di Prata di Pordenone in localit\u00e0 \"Ponti di Tremeacque\", dopo aver ricevuto le acque dei fiumi Cellina e Noncello.\nPercorso.\nIl fiume ha origine nella catena principale delle Dolomiti friulane. Un ramo nasce dal Monte Burlat\u00f2n (2121\u00a0m) e scorre per circa 8\u00a0km col nome di \"Canal grande di Meduna\"; nei pressi dell'ex borgo di Selis confluisce il \"Canal piccolo di Meduna\", a sua volta formato dai torrenti Pisciul del Cer\u00e2r che scende dalle pendici nord-est del Monte Dosaip (2062\u00a0m), e Rug del Vuar, che scende dalla parete sud-est del Monte Caserine Alte (2306\u00a0m). Prosegue verso est fino allo sbarramento artificiale della diga del Ci\u00f9l e mantenendo la stessa direzione, la Val Meduna, finora incassata nelle montagne, si apre nella piana di Tramonti di Sopra, nella quale sbocca anche il torrente Viellia, affluente di sinistra del Meduna.\nPoco oltre il Meduna devia a sud e riceve, sempre sulla sinistra, le acque dei torrenti Chiarchia, Tarcen\u00f2 e Chiarz\u00f2. Prosegue verso sud fino alla chiusa di ponte Racli, dove \u00e8 presente una diga che ha dato origine al lago dei Tramonti e nel quale, in sponda destra presso Chievolis, confluisce il torrente Silisia (a sua volta sbarrato, originando il lago di C\u00e0 Selva). Da ponte Racli il Meduna prosegue verso sud, riceve sulla destra le acque del torrente Mui\u00e8 e sbocca in pianura a valle di Meduno, in localit\u00e0 Monteli.\nUtilizzo.\nA partire dagli anni cinquanta le acque del Meduna e dei suoi affluenti, sbarrate dalle tre dighe sopracitate, sono state utilizzate per scopi idroelettrici e per l'irrigazione dell'alta pianura spilimberghese."}
{"id": "473161", "revid": "1610933", "url": "https://it.wikipedia.org/wiki?curid=473161", "title": "Tuffetto", "text": ""}
{"id": "473167", "revid": "1745361", "url": "https://it.wikipedia.org/wiki?curid=473167", "title": "Ercina", "text": "Ercina, in greco Herkyna o Herkynna, \u00e8 la ninfa della Beozia nella mitologia greca. \n\u00c8 una delle compagne di Proserpina, figlia di Cerere. \nUn giorno, giocando con Proserpina nel bosco sacro di Trofonio, si lasci\u00f2 scappare un'oca con cui Proserpina era solita dilettarsi. Ercina insegu\u00ec l'oca che and\u00f2 a nascondersi sotto una pietra. Tolta la pietra, Ercina not\u00f2 che cominci\u00f2 a sgorgare dell'acqua il cui flusso form\u00f2 poi una sorgente e quindi un fiume a cui fu dato il nome di Ercina. In questo punto fu in seguito costruito un piccolo tempio con un simulacro di Ercina con in mano l'oca."}
{"id": "473169", "revid": "438678", "url": "https://it.wikipedia.org/wiki?curid=473169", "title": "Cristo del Mare", "text": "Il Cristo del Mare di Taranto \u00e8 una statua situata sui fondali della rada di Mar Grande, nei pressi di Capo San vito. \nDedicata ai caduti civili e militari del mare, fu realizzata dallo scultore Lucini nel 1985, per volont\u00e0 del tarantino Cesario Liberato, che volle far dono dell'opera alla citt\u00e0 insieme all'Agenzia Marittima Valentino Gennarini e all'Agenzia Marittima Pignatelli, Marzo e Danese. \nL'opera, che \u00e8 alta 1,65 metri e poggia su di un piedistallo in cemento armato, raffigura un Cristo benedicente con lo sguardo rivolto al cielo e le braccia aperte in segno di pace.\nIl 15 agosto 1985, nel corso di una cerimonia officiata dall'Arcivescovo di Taranto Monsignor Guglielmo Motolese, fu posata ad una profondit\u00e0 di 8 metri sul fondo del mare, con l'ausilio di un elicottero della Marina Militare Italiana, di rimorchiatori e di sommozzatori. \nRecentemente restaurata dallo scultore Francesco Trani a causa della rottura di una mano e di un braccio, \u00e8 stata riposizionata sul fondo del mare il 26 agosto 2004.\nAnnualmente, nel giorno dell'anniversario della prima posa, viene celebrata una cerimonia durante la quale si rinnova la richiesta di protezione per tutti i lavoratori del mare. Al termine della stessa viene lanciata in acqua una corona di alloro in memoria dei caduti del mare.\nLa posizione in superficie \u00e8 segnalata da una boa a catena di colore giallo."}
{"id": "473170", "revid": "991694", "url": "https://it.wikipedia.org/wiki?curid=473170", "title": "Playoff", "text": ""}
{"id": "473177", "revid": "537160", "url": "https://it.wikipedia.org/wiki?curid=473177", "title": "Federazione Italiana Giuoco Calcio", "text": "La Federazione Italiana Giuoco Calcio, meglio nota come Federcalcio o con l'acronimo FIGC, \u00e8 associazione riconosciuta, con personalit\u00e0 giuridica, federata al Comitato Olimpico Nazionale Italiano e unica accreditata allo scopo di promuovere in Italia il gioco del calcio, del calcio a 5 e del beach soccer, oltre a curare gli aspetti ad essi connessi. La Federcalcio ha sede a Roma ed \u00e8 affiliata alla FIFA dal 1905 e all'UEFA dal 1954, in qualit\u00e0 di cofondatrice.\nFanno parte della Federcalcio le leghe (Lega Nazionale Professionisti Serie A, Lega Nazionale Professionisti B, Lega Italiana Calcio Professionistico, Lega Nazionale Dilettanti) alle quali \u00e8 data l'organizzazione dei campionati e coppe professionistici e dilettantistici, l'Associazione Italiana Arbitri, come designatrice delle terne arbitrali degli incontri, le componenti tecniche (Associazione Italiana Calciatori e Associazione Italiana Allenatori Calcio), il Settore Tecnico e il Settore Giovanile e Scolastico. Inoltre, sono istituite la Divisione Calcio Femminile e la Divisione Calcio Paralimpico e Sperimentale.\nInfine, tramite il Club Italia, la Federcalcio coordina la gestione delle attivit\u00e0 delle squadre nazionali di calcio, calcio a 5 e beach soccer.\nStoria.\nLa Federazione italiana si costitu\u00ec a Torino il 26 marzo 1898 con il nome di \"Federazione Italiana del Football\" (FIF), su iniziativa di un comitato istituito il 16 marzo, ed elesse al vertice della neonata associazione l'ingegnere Mario Vicary, al termine dei lavori di una sorta di costituente presieduta da Enrico D'Ovidio. Furono invitate a far parte della fase costituente le seguenti societ\u00e0: Genoa Cricket and Athletic Club, Football Club Torinese, Internazionale Torino, Societ\u00e0 Ginnastica Torino, SEF Mediolanum, Unione Pro Sport Alessandria e Societ\u00e0 Ginnastica Ligure Cristoforo Colombo. Tuttavia, le ultime due preferirono rimanere nell'orbita della Federazione Ginnastica d'Italia, federazione che metteva in palio, durante i propri campionati ginnici, anche un titolo per il football, mentre la Mediolanum inizi\u00f2 a partecipare a competizioni FIF solo due anni pi\u00f9 tardi.\nNello stesso anno della sua fondazione la federazione organizz\u00f2 il primo campionato italiano di calcio: si tratt\u00f2 di un torneo disputatosi a Torino in una sola giornata, che venne vinto dal .\nLa federazione italiana venne riconosciuta nel 1905 dalla F\u00e9d\u00e9ration Internationale de Football Association (FIFA), federazione internazionale di governo del calcio mondiale nata il 21 maggio 1904. \nSempre nel 1905, la FIF spost\u00f2 la propria sede da Torino a Milano e, nel 1909, cambi\u00f2 denominazione nell'attuale \"Federazione Italiana Giuoco Calcio\" (FIGC).\nIl 15 maggio 1910 venne giocata all'Arena Civica di Milano la prima partita internazionale della Nazionale di calcio dell'Italia, che sconfisse per 6 a 2 la Nazionale francese. L'anno seguente la FIGC spost\u00f2 nuovamente a Torino la sede.\nNel 1926 la sede venne trasferita a Bologna, dove vi rest\u00f2 per tre anni, per lo spostamento definitivo nel 1929 a Roma.\nNella storia della federazione, a partire dal secondo dopoguerra in avanti, \u00e8 successo che la stessa fosse commissariata a seguito di stravolgimenti legati a risultati deludenti conseguiti sul campo dalla nazionale oppure a scandali extracalcistici. Fino ad allora i commissariamenti erano stati meno soventi e legati, perlopi\u00f9, a crisi dirigenziali interne.\nIl primo caso celebre si verific\u00f2 nell'estate del 1958 e fu la conseguenza del \"disastro di Belfast\", ovvero la mancata qualificazione ai Mondiali in Svezia, la cui responsabilit\u00e0 venne addebitata alle societ\u00e0 professionistiche, ritenute colpevoli di aver anteposto le loro esigenze a quelle della Nazionale. Giulio Onesti, presidente del CONI, si espresse in termini durissimi, portando Ottorino Barassi, presidente della federazione, a dimettersi: il 13 agosto si giunse al commissariamento della FIGC. Venne nominata la figura di Bruno Zauli.\nIl 15 giugno 1954 la FIGC, la F\u00e9d\u00e9ration Fran\u00e7aise de Football e la Union Royale Belge des Societes de Football Association, (federazioni rispettivamente della Francia e Belgio), fondano la Union of European Football Associations (UEFA), confederazione che gestisce attualmente il calcio in Europa.\nNel 1986 le conseguenze del cosiddetto \"Totonero bis\" portarono all'avvicendamento tra il presidente federale Federico Sordillo e il commissario Franco Carraro. Nel 1996, invece, le vicissitudini personali del presidente Antonio Matarrese (rinviato a giudizio per abuso d'ufficio in violazione delle norme interne alla federazione) favorirono l'arrivo del commissario Raffaele Pagnozzi. Nel 2000 fu la volta di Gianni Petrucci, che divenne commissario straordinario dopo la mancata rielezione di Luciano Nizzola.\nNel maggio del 2006, a seguito delle conseguenze del cosiddetto scandalo di \"Calciopoli\", il presidente Carraro fu sostituito da Guido Rossi prima e Luca Pancalli poi.\nNel novembre del 2017 la mancata qualificazione ai Mondiali di Russia 2018 spinse il presidente Carlo Tavecchio a rassegnare le dimissioni; l'incapacit\u00e0 di eleggere un nuovo presidente federale tramite elezioni rese necessaria la nomina di un commissario straordinario da parte del Comitato Olimpico: l'incarico fu affidato a Roberto Fabbricini.\nComponenti.\nFanno parte della Federazione Italiana Giuoco Calcio le seguenti componenti:\nAttivit\u00e0.\nLa FIGC dirige e organizza l'attivit\u00e0 della nazionale maschile e delle nazionali giovanili, femminili, di futsal e di beach soccer; inoltre, supervisiona, controlla e coordina le leghe che organizzano i campionati professionistici (Lega Serie A, Lega B, Lega Pro) ed i campionati a carattere dilettantistico di livello nazionale e interregionale (Lega Nazionale Dilettanti, Divisione Calcio a 5). In pi\u00f9, la FIGC promuove direttamente i tornei, le attivit\u00e0 e le iniziative riservate ai settori giovanili e, attraverso la Divisione Calcio Femminile, i campionati di calcio femminile di Serie A e di Serie B.\nA livello regionale la FIGC agisce attraverso i comitati regionali e le delegazioni provinciali e locali.\nNel 2016, con l'obiettivo di supportare l'attivit\u00e0 delle nazionali ed armonizzare la condivisione di servizi trasversali, viene rinnovato il \"Club Italia\", presieduto direttamente dal presidente federale in carica e diviso in quattro strutture operative: l'Area Medica (guidata da Andrea Ferretti), l'Area Performance e Ricerca (Valter Di Salvo), l'Area Scouting (Mauro Sandreani) e l'Area Match Analysis (Antonio Gagliardi).\nOrgani di giustizia sportiva.\nIn caso di illecito sportivo.\nGradi di giudizio\nOrganigramma FIGC.\nDi seguito la composizione, aggiornata al 2021, degli organi direttivi centrali della federazione:\nSponsor.\nLa FIGC ha diversi sponsor, tecnici e ufficiali. Tra i fornitori delle divise \u00e8 presente la Puma per le maglie della nazionale e la Legea per le divise degli arbitri.\nPresidenti.\nFonti:\nLogo.\nDi seguito \u00e8 riportata l'evoluzione storica del logo della Federazione."}
{"id": "473180", "revid": "131358", "url": "https://it.wikipedia.org/wiki?curid=473180", "title": "1.FC Magdeburg", "text": ""}
{"id": "473181", "revid": "131358", "url": "https://it.wikipedia.org/wiki?curid=473181", "title": "FC Magdeburg", "text": ""}
{"id": "473182", "revid": "2178", "url": "https://it.wikipedia.org/wiki?curid=473182", "title": "The Football Association of Ireland", "text": ""}
{"id": "473183", "revid": "124296114", "url": "https://it.wikipedia.org/wiki?curid=473183", "title": "Erciyes Da\u011f\u0131", "text": "L'Erciyes Da\u011f\u0131 \u00e8 un grande vulcano della Cappadocia, in Turchia, a sud della citt\u00e0 di Cesarea. Raggiunge un'altitudine di 3.916\u00a0m s.l.m.\nConosciuto dai Romani come Argaios (\"mons Argaeus\"): ne parla il geografo Strabone, secondo il quale dal monte, nelle giornate limpide, poteva scorgersi sia il mar Nero verso nord che il mar Mediterraneo verso sud. In epoca romana era ancora attivo.\nAttualmente il vulcano \u00e8 quiescente e le popolazioni semi-nomadi dell'altopiano circostante vi conducono, ogni estate, i loro greggi al pascolo, mentre i pendii pi\u00f9 bassi sono occupati da coltivazioni arboree.\nLa vetta fu raggiunta per la prima volta da William John Hamilton nel 1837."}
{"id": "473185", "revid": "2178", "url": "https://it.wikipedia.org/wiki?curid=473185", "title": "Bulgarski Futbolen Soius", "text": ""}
