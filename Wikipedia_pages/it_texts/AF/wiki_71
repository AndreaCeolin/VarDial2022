{"id": "493535", "revid": "384895", "url": "https://it.wikipedia.org/wiki?curid=493535", "title": "Ludovico di Tolosa", "text": "Vita.\nSecondogenito di Carlo II d'Angi\u00f2, re di Sicilia, e di Maria d'Ungheria, Ludovico nacque a Brignoles il 9 febbraio del 1274 e trascorse l'infanzia a Napoli e in Provenza.\nPer ottenere la liberazione del padre, fatto prigioniero dagli Aragonesi nel 1284 in seguito a una sconfitta militare, in ottemperanza a quanto stabilito nei trattati di Oloron e di Canfran, Ludovico, insieme ai fratelli Roberto e Raimondo Berengario, fu condotto come ostaggio nel 1288 in Catalogna e vi rimase per sette anni, risiedendo in diversi castelli della regione (Montcada, Siurana, Barcellona).\nLa formazione culturale di Ludovico, durante questi anni, avvenne sotto la guida di due frati francescani provenzali, Fran\u00e7ois Brun e Pierre Scarrier. Nello stesso periodo Ludovico fu in contatto epistolare con il teologo francescano Pietro di Giovanni Olivi e fece segretamente il voto di entrare nell'Ordine dei frati minori. Nell'ottobre del 1294 Ludovico fu nominato arcivescovo di Lione da papa Celestino V, provvedimento che fu poi revocato dal successore Bonifacio VIII nell'aprile del 1295. Liberato nel giorno della vigilia di Ognissanti del 1295, Ludovico predic\u00f2 il 1\u00ba novembre dello stesso anno, presso Villabertran, alle nozze della sorella Bianca d'Angi\u00f2 con il re Giacomo II di Aragona.\nIn viaggio per Napoli, Ludovico fu ordinato suddiacono da Bonifacio VIII nel dicembre del 1295. Giunto a Napoli, nel 1296 rinunci\u00f2 al diritto di primogenitura e al regno, di cui era divenuto legittimo erede in seguito alla morte del fratello Carlo Martello d'Angi\u00f2 nell'agosto del 1295. Ancora a Napoli ricevette nel 1296 il diaconato e successivamente fu ordinato presbitero da Filippo Minutolo, arcivescovo della citt\u00e0. Il 24 dicembre 1296, con l'appoggio del papa, indoss\u00f2 segretamente l'abito francescano e lo stesso giorno pronunci\u00f2 i voti di religione in presenza del ministro generale Giovanni da Morrovalle. Pochi giorni dopo fu ordinato vescovo di Tolosa da papa Bonifacio VIII. Nel febbraio 1297, nel giorno della festa di sant'Agata, Ludovico vest\u00ec pubblicamente l'abito minoritico.\nLasciata l'Italia, si diresse a Parigi per assecondare la volont\u00e0 paterna. Numerosi sono i luoghi in cui Ludovico fece tappa durante il viaggio, stando a quanto \u00e8 possibile desumere da varie testimonianze. A Parigi, durante la Settimana Santa, si distinse per numerosi atti di umilt\u00e0 e di carit\u00e0 e predic\u00f2 dinanzi al re, ai grandi di Francia e ai maestri dell'Universit\u00e0. Giunse poi a Tolosa, compiendo il solenne ingresso in citt\u00e0 e prendendo possesso della cattedra vescovile. Durante il breve periodo del suo episcopato, Ludovico nomin\u00f2 Jacques Du\u00e8se, futuro papa Giovanni XXII, come suo ufficiale e tesoriere e predic\u00f2, nel giorno della festa di sant'Antonio, nel convento dei frati Minori di Tolosa. And\u00f2 poi in Catalogna, per visitare sua sorella Bianca, ma soprattutto al fine di pacificare Giacomo II, re d'Aragona, e il conte di Foix; a Barcellona consacr\u00f2 la chiesa dei frati Minori della citt\u00e0. Ludovico si diresse poi verso Roma, al fine di manifestare al papa l'intenzione di rinunciare all'episcopato, ritenuto in contrasto con la sua vocazione religiosa. Durante il viaggio, si ferm\u00f2 a Tarascona e predic\u00f2 nella chiesa in cui si trovavano le reliquie di santa Marta, il giorno della solennit\u00e0 della santa stessa, dinanzi a un'immensa folla e al Capitolo provinciale dei frati Predicatori riunitosi in quel periodo.\nGiunto a Brignoles, dopo aver celebrato la Messa, nel convento dei frati Minori della citt\u00e0, a suffragio del fratello defunto Carlo Martello, Ludovico fu colto da una malattia che, nell'arco di quattordici giorni, lo condusse alla morte, avvenuta la sera del 19 agosto 1297.\nLe vicende delle sue spoglie.\nIl convento dei Frati Minori di Marsiglia fu scelto per l'inumazione della sua salma. Il corpo di Ludovico fu trattato secondo una consuetudine del tempo (poco dopo per\u00f2 condannata dalla Chiesa), cio\u00e8 furono separate le ossa dalla carne. La parte della carne fu seppellita nel chiostro del convento, mentre le ossa vennero traslate nella chiesa dei frati minori. Di qui, tuttavia, vennero asportate nel 1423 dagli aragonesi di Alfonso V di Aragona, in occasione del sacco di Marsiglia da questi perpetrato, e trasportate nella cattedrale di Valencia, in Spagna. Nonostante i tentativi dei marsigliesi di recuperarle per via diplomatica, queste rimasero a Valencia fino al 1956, quando il vescovo di quella citt\u00e0, Marcelino Olaechea y Loizaga e l'arcivescovo di Marsiglia Jean Delay giunsero a un accordo: due vertebre del santo furono portate a Marsiglia e inumate nella chiesa di san Ferreolo. Da qui furono rubate nel 1993 e mai pi\u00f9 ritrovate.\nCulto religioso.\nIl 7 aprile 1317 venne proclamato santo da papa Giovanni XXII. La Chiesa cattolica ne celebra la memoria il 19 agosto e nel 1318 fu anche proclamato Patrono della Parte Guelfa.\nSan Ludovico d'Angi\u00f2 \u00e8 molto venerato a Marano di Napoli in una chiesa proprio a lui dedicata. Oltre a Valencia e a Marsiglia, nella chiesa di Saint-Ferreol-le-Augustin, san Ludovico \u00e8 venerato a Serravalle Pistoiese, di cui \u00e8 patrono per la sua intercessione nel miracolo della liberazione del castello durante un assedio nel XIV secolo. Ludovico e i fratelli fecero sosta a Serravalle, diretti alla rocca di Motrone (ormai scomparsa), per imbarcarsi per Marsiglia in attesa di essere consegnati come ostaggi ai catalani in cambio della liberazione del padre Carlo II.\n\u00c8 indicato quale avvocato della citt\u00e0 di Perugia e dal 1319 protettore del Palazzo dei Priori di Perugia.\nIl luogo di nascita.\nQualunque discorso sul luogo che diede i natali a san Ludovico non pu\u00f2 prescindere dalla constatazione per cui non \u00e8 possibile reperire alcuna informazione al riguardo n\u00e9 negli atti del processo di canonizzazione, n\u00e9 nella Bolla per la canonizzazione stessa, n\u00e9 all'interno delle primissime \"Vitae\" composte su san Ludovico.\nUna delle prime testimonianze attendibili circa la citt\u00e0 d'origine di san Ludovico proviene da quanto riportato in un sermone di Fran\u00e7ois de Meyronnes, con incipit \"Humiliavit semetipsum\" o \"Humiliavit seipusm\" (a seconda che si accolga o l'una o l'altra delle lezioni riportate in due diversi manoscritti. In esso, si afferma come il luogo della morte del santo (che \u00e8 senza alcun dubbio Brignoles, in Provenza) coincida con quello in cui egli vide la luce. La testimonianza contenuta in questo sermone \u00e8 importante, se si considera che Fran\u00e7ois de Meyronnes fu sia contemporaneo che conterraneo di san Ludovico, essendo nato all'incirca nel 1288 in un borgo della Provenza, e morto dopo il 1326.\nAl Medioevo risale anche un'altra testimonianza di cui occorre tener conto. Si tratta del \"De conformitate vitae B. Francisci ad vitam Domini Iesu,\" composto negli ultimi anni del Trecento da Bartolomeo da Rinonico, noto anche come Bartolomeo da Pisa: in esso viene ribadita l'origine provenzale di san Ludovico.\nIn epoca moderna, accanto agli storici che collocano la nascita di Ludovico a Brignoles, come Marco da Lisbona, ve ne sono alcuni che sostengono l'ipotesi per cui il santo fosse originario di Nocera dei Pagani, in Campania.\nSe resta ambigua a tal proposito la posizione di Pietro Ridolfi da Tossignano (negli \"Historiarum seraphicae religionis libri tres\" afferma che san Ludovico nacque a Nocera, contraddicendosi per\u00f2 subito dopo collocandone la nascita a Brignoles, lo storico francescano Luca Wadding, negli \"Annales Minorum\", indica pi\u00f9 volte Nocera dei Pagani come luogo di nascita del santo, senza tuttavia addurre la minima prova a sostegno delle sue affermazioni. Propenderanno per questa ipotesi, due secoli dopo, anche Riccio Minieri, il vescovo Bonaventura Gargiulo e Margaret Toynbee. Tra gli argomenti, abbastanza discutibili, avanzati in favore delle origini italiane, si annoveri: a) l'esistenza a Nocera dei Pagani di un castello in cui spesso dimoravano i figli di Carlo II; b) che la nutrice di Ludovico, Seria o Serena, era moglie di un marinaio brindisino; c) che Carlo II, re di Sicilia, aveva stabilito, il 16 settembre 1298, che proprio a quella nutrice venisse corrisposta una pensione annua.\nInoltre in un documento della Biblioteca Brancacciana viene citato un distico una volta presente nella basilica di Santa Chiara di Napoli e attribuito a Roberto il Saggio, fratello minore di Ludovico:\n sono tuttavia confutate da gran parte degli storici, anche locali: \u00abLa letteratura nocerina ha sempre amato dire che l'evento accadde nel nostro castello [...], ma \u00e8 pura leggenda\u00bb."}
{"id": "493536", "revid": "798702", "url": "https://it.wikipedia.org/wiki?curid=493536", "title": "Donald Sutherland", "text": "Attivo sia nel cinema come nel teatro e nella televisione, \u00e8 padre degli attori Rossif e Kiefer Sutherland. Ha al suo attivo sessant'anni di carriera e la partecipazione a pi\u00f9 di 180 film, spesso nel ruolo del protagonista. Ha lavorato con registi statunitensi, canadesi, inglesi ed italiani. \u00c8 stato uno dei portatori della bandiera olimpica all'inaugurazione dei Giochi Invernali di Vancouver 2010. Nel settembre 2017 gli viene consegnato il premio Oscar alla carriera.\nBiografia.\nNato a Saint John, ma cresciuto ad Halifax, da una famiglia di origini scozzesi, \u00e8 figlio di Frederick McLea Sutherland, un elettricista, e di Dorothy Isobel McNichol. Sutherland debutta sul grande schermo nel 1964 nel film italiano \"Il castello dei morti vivi\". Durante gli anni sessanta appare in alcuni film dell'orrore come \"Una notte per morire\" (1965), poi ottiene un piccolo ruolo nel film di guerra \"Stato d'allarme\" (1967). Inoltre appare in diverse serie televisive. Nel 1968 ottiene una parte in \"Quella sporca dozzina\" di Robert Aldrich. Il successo arriva nel 1970 nel film \"M*A*S*H\" di Robert Altman. Sono molti i film dove Sutherland appare nel ruolo del cattivo e cinico e anche ruoli di persone di potere.\nNegli anni settanta apparir\u00e0 in molti film tra cui \"Fate la rivoluzione senza di noi\" (1970), \"E Johnny prese il fucile\" (1971), \"I diamanti dell'ispettore Klute\" (1973), \"A Venezia... un dicembre rosso shocking\" (1973), \"Il giorno della locusta\" (1975), \"Assassinio sul ponte\" (1975) e \"La notte dell'aquila\" (1976). Sempre nel 1976 il regista italiano Federico Fellini lo vuole nel suo \"Il Casanova di Federico Fellini\". Lavora ancora in Italia con Bernardo Bertolucci in \"Novecento\" (1976), accanto a Robert De Niro e G\u00e9rard Depardieu. Nel 1977 \u00e8 nel cast di \"Rosso nel buio\", mentre nel 1978 fa parte di \"Animal House\" di John Landis con John Belushi e in \"Terrore dallo spazio profondo\" di Philip Kaufman remake di \"L'invasione degli Ultracorpi\".\nAnche negli anni ottanta Sutherland partecipa a grandi produzioni come \"Gente comune\" di Robert Redford (1980), \"La cruna dell'ago\" (1981) di Richard Marquand e \"L'inverno del nostro scontento\" (1983). Alla fine del decennio interpreta un professore in \"Un'arida stagione bianca\" (1989) ed il perfido direttore del carcere in \"Sorvegliato speciale\" (1989). A inizio anni novanta \u00e8 Mister X in \"JFK - Un caso ancora aperto\" (1991) di Oliver Stone, e successivamente in \"Rivelazioni\" (1994) con Michael Douglas, \"Virus letale\" (1995) con Dustin Hoffman. Nel 1995 vince un Golden Globe per la sua interpretazione in \"Cittadino X\". Ancora nell'horror in \"Il terrore dalla sesta luna\" (1994), alle prese con intrighi internazionali in \"L'arte della guerra\" (1999) e al fianco di Anthony Hopkins, in \"Instinct - Istinto primordiale\" (1999).\n\u00c8 diretto da Clint Eastwood in \"Space Cowboys\" (2000). Ancora in Italia nel film \"Piazza delle Cinque Lune\" (2003) di Renzo Martinelli, in \"The Italian Job\" (2003), remake di \"Un colpo all'italiana\" (1969). Offre una grande performance in \"Ritorno a Cold Mountain\" (2003) e appare in \"Lord of War\" (2005), quindi in \"Orgoglio e pregiudizio\" (2006), \"An american haunting\" (2007) e in \"Reign Over Me\" (2007). Dal 2007 al 2009 \u00e8 stato protagonista della serie televisiva \"Dirty Sexy Money\", cancellata dopo sole due stagioni causa i bassi ascolti. Nel 2017 partecipa con Helen Mirren al film drammatico \"Ella &amp; John - The Leisure Seeker\".\nVita privata.\nSi \u00e8 sposato tre volte: la prima con Lois Hardwick dal 1959 al 1966, poi dal 1966 al 1970 con Shirley Douglas, dalla quale nel 1966 ha avuto due figli gemelli, Rachel e Kiefer, che ha seguito le sue orme, e dal 1972 \u00e8 sposato con l'attrice Francine Racette, dalla quale ha avuto tre figli: Roeg (1974), Rossif (1978) e Angus (1979).\nPremi e riconoscimenti.\nPremio Oscar \nGolden Globe\nPremio Emmy\nKids' Choice Awards\nTeen Choice Award\nDoppiatori italiani.\nNelle versioni in italiano dei suoi film, Donald Sutherland \u00e8 stato doppiato da:\nDa doppiatore \u00e8 sostituito da:"}
{"id": "493537", "revid": "14002", "url": "https://it.wikipedia.org/wiki?curid=493537", "title": "Trasfigurazione di Nostro Signore", "text": ""}
{"id": "493539", "revid": "73843", "url": "https://it.wikipedia.org/wiki?curid=493539", "title": "Otello Corporation", "text": "Otello Corporation (precedentemente conosciuta come Opera Software) \u00e8 un'azienda norvegese, conosciuta principalmente per le suite Opera di applicazioni Internet.\nIl nome completo della compagnia \u00e8 \"Otello Corporation ASA\" (precedentemente conosciuta come \"Opera Software ASA\") dove ASA sta per Allmennaksjeselskap, un tipo di organizzazione aziendale in Norvegia.\nLa sede della compagnia \u00e8 a Oslo, ed \u00e8 quotata alla Borsa di Oslo. Ha uffici in Svezia, Polonia, Cina, Giappone, Australia, Russia, Ucraina, Islanda, Stati Uniti, Singapore e Taiwan.\nSi \u00e8 posta l'obiettivo di creare e distribuire la migliore esperienza sul web su tutti i dispositivi. \u00c8 anche coinvolta nella promozione di standard di rete attraverso la partecipazione al W3C.\nStoria.\nFu fondata il 30 agosto 1995, come compagnia indipendente, da Jon Stephenson Von Tetzchner e Geir Ivars\u00f8y. L'azienda \u00e8 stata creata per proseguire ci\u00f2 che originariamente era stato il progetto di ricerca Telenor (la pi\u00f9 grande compagnia di telecomunicazioni norvegese), ovvero la creazione di un browser inizialmente denominato Multitorg Opera Browser.\nOpera Software rilasci\u00f2 pubblicamente il prodotto, Opera 2.1, al grande pubblico nel 1996, dopo che le prime versioni del programma furono testate da una ristretta cerchia di internauti.\nDa quell'anno, l'azienda conobbe una grande crescita che la port\u00f2 a concentrare la maggior parte degli sforzi sul progetto Opera, passando allo sviluppo per pi\u00f9 piattaforme del 1998 concretizzato in parte con la versione 4.0 uscita nel 2000.\nOpera Software decise di inserire all'interno del browser (rilasciato come un trialware fino alla versione 5.0) dei banner pubblicitari agli utenti che non avevano comprato la licenza, ricevendo critiche negative.\nNel 2004, l'azienda vinse una causa contro la Microsoft, poich\u00e9 quest'ultima aveva bloccato l'accesso al sito msn.com agli utenti del browser norvegese, dovendo pagare cos\u00ec 12,75 milioni di dollari.\nIl 12 gennaio del 2005 la compagnia offr\u00ec licenze libere alle pi\u00f9 importanti istituzioni scolastiche, tra le quali il Massachusetts Institute of Technology (MIT), l'Universit\u00e0 di Harvard, Oxford, il Georgia Institute of Technology, e la Duke University.\nNello stesso anno introdusse Opera Mini, un navigatore di rete per telefoni cellulari basato su Java ME messo sul mercato per operatori di rete mobile.\nIl 20 settembre 2005 Opera annunci\u00f2 la rimozione della pubblicit\u00e0 dal suo browser (a partire dalla versione 8.59) e l'immediata disponibilit\u00e0 del download gratuito: i suoi finanziamenti sarebbero derivati da un accordo con Google che lo avrebbe reso il motore di ricerca predefinito.\nNel 2007, Opera accus\u00f2 la Microsoft, davanti alla Commissione europea, di concorrenza sleale, poich\u00e9 la compagnia di Redmond avrebbe rilasciato il suo browser Internet Explorer preinstallato nei suoi sistemi Windows, danneggiando sia l'azienda norvegese che altre compagnie concorrenti. Vennero creati anche un sito (browserchoice.eu) e un'interfaccia grafica presente all'interno dei sistemi Windows dove gli utenti europei avrebbero potuto scegliere il browser da adottare per la navigazione web.\nNel 2012, Opera Software strinse un accordo con Bharti Aritel per rendere disponibili agli utenti Aritel il browser Opera Mini.\nNel 2013, l'azienda decise di non utilizzare pi\u00f9 il proprio motore di rendering per le successive versioni di Opera, impiegando dalla versione 15, il motore Blink sviluppato assieme a Google.\nNel 2015, vinse al Mobile World Congress di Barcellona il premio per la migliore applicazione per telefoni cellulari.\nAd aprile dello stesso anno, l'azienda spost\u00f2 il suo centro di ricerca e sviluppo del suo browser in Polonia, mentre a settembre cambi\u00f2 il suo marchio con una nuova \"O\" tridimensionale, e durante il processo cambi\u00f2 il logotipo in \"Opera\".\nIl 10 febbraio 2016 il gruppo di investitori cinesi Golden Brick ha offerto 1,24 miliardi di dollari per l'acquisto della societ\u00e0, e nonostante il 25 maggio ci sia stata il via libera degli azionisti alla vendita, l'accordo fu fallito per una mancata approvazione regolamentare. Il 18 luglio fu venduta ad un consorzio cinese per 600 milioni di dollari.\nIl 18 dicembre 2017 la societ\u00e0 cambia la propria ragione sociale in \"Otello Corporation\".\nAcquisizioni.\nIl 20 gennaio 2010 l'azienda annunci\u00f2 l'acquisizione di AdMarvel Inc., specializzata in pubblicit\u00e0 sul web.\nIl 30 aprile dello stesso anno Opera acquis\u00ec l'email provider australiano FastMail.FM, questa per\u00f2 verr\u00e0 riacquistata dai suoi dipendenti nel Settembre del 2013.\nIl 19 settembre 2011 la compagnia norvegese annunci\u00f2 l'acquisizione della piattaforma di sviluppo e vendita di applicazioni mobili Handster, in modo da ampliare l'offerta dello store ufficiale Opera.\nIl 15 febbraio 2013 entr\u00f2 nella galassia dell'azienda norvegese la Skyfire per 155 milioni di dollari. Opera Software avrebbe potuto cos\u00ec avere accesso alle piattaforme di ottimizzazione video come Rocket Optmizer.\nIl 4 giugno 2014 AdColony viene acquistata da Opera per 75 milioni di dollari pi\u00f9 una clausola di 275 milioni di dollari."}
{"id": "493546", "revid": "767487", "url": "https://it.wikipedia.org/wiki?curid=493546", "title": "Puscifer", "text": "I Puscifer sono un progetto parallelo rock sperimentale di Maynard James Keenan, attuale cantante dei Tool. Il nome del gruppo viene inoltre utilizzato come pseudonimo di Keenan.\nIl gruppo ha all'attivo quattro album in studio, il primo intitolato \"\"V\" Is for Vagina\", dal quale sono state tratte le canzoni \"Rev 22:20\" e \"The Undertaker (Renhold\u00ebr mix)\" inserite nelle colonne sonore dei film \"Underworld\" e \"\" rispettivamente. Il secondo album, \"Conditions of My Parole\", \u00e8 stato pubblicato nel 2011. Nella colonna sonora di \"Saw II - La soluzione dell'enigma\" compare un remix di \"Rev 22:20\". Nel gioco di guida sono presenti nella colonna sonora \"Momma Sed (Tandemonium Remix)\" e \"Indigo Children (JLE Dub Mix)\". Il terzo album \"Money Shot\" \u00e8 stato pubblicato il 30 ottobre 2015. Il quarto album \"Existential Reckoning\" \u00e8 stato pubblicato il 30 ottobre 2020."}
{"id": "493547", "revid": "660929", "url": "https://it.wikipedia.org/wiki?curid=493547", "title": "Opera Software ASA", "text": ""}
{"id": "493548", "revid": "49022", "url": "https://it.wikipedia.org/wiki?curid=493548", "title": "Ceredig di Ceredigion", "text": ""}
{"id": "493549", "revid": "660929", "url": "https://it.wikipedia.org/wiki?curid=493549", "title": "Opera software", "text": ""}
{"id": "493552", "revid": "122580557", "url": "https://it.wikipedia.org/wiki?curid=493552", "title": "Billy Wright", "text": "Mor\u00ec di cancro allo stomaco nel 1994, all'et\u00e0 di settant'anni.\nAll'esterno del Molineux Stadium, da sempre campo di gioco dei Wolverhampton Wanderers, \u00e8 stata eretta una statua in suo onore.\nCaratteristiche tecniche.\nSchierato inizialmente come mezzala offensiva, Wright interpret\u00f2 anche numerosi ruoli nel reparto difensivo, soprattutto quello di centromediano.\nCelebre per la precisione nel passaggio, non fu mai ammonito n\u00e9 espulso nelle sue 541 partite di campionato n\u00e9 nelle 105 partite che disput\u00f2 con la Nazionale.\nCarriera.\nGiocatore.\nClub.\nWright entr\u00f2 nei Wolverhampton Wanderers, unica squadra della sua carriera, nel 1934, giocando nelle giovanili. Fece il suo esordio in prima squadra nel 1939 a soli quindici anni.\nNegli anni immediatamente successivi alla Seconda guerra mondiale divenne stabilmente il capitano dei \"Wolves\", coi quali vinse la FA Cup nel 1949 e i titoli nazionali nel 1954, 1958 e nel 1959. Nel 1957 si classific\u00f2 secondo nella classifica del Pallone d'oro, alle spalle di Alfredo Di St\u00e9fano.\nNazionale.\nEsord\u00ec in nazionale il 28 settembre 1946 contro l'; guadagn\u00f2 anche in Nazionale la fascia di capitano, guidando gli atleti in casacca bianca ai mondiali del 1950, del 1954 e del 1958.\nFu il primo giocatore inglese a raggiungere le 100 presenze in nazionale. Nel 1959, all'et\u00e0 di trentacinque anni, lasci\u00f2 la Nazionale dopo averne indossato la maglia per 105 volte, 90 delle quali con la fascia di capitano al braccio.\nAllenatore.\nDopo essere stato allenatore dell' fra il 1962 e il 1966, ricopr\u00ec per un periodo il ruolo di commentatore televisivo e quindi ritorn\u00f2 a Wolverhampton entrando a far parte della dirigenza della sua ex squadra."}
{"id": "493570", "revid": "2033069", "url": "https://it.wikipedia.org/wiki?curid=493570", "title": "Hope &amp; Faith", "text": "Hope &amp; Faith \u00e8 una sitcom statunitense prodotta dal 2003 al 2006.\nLo show \u00e8 stato creato dall'ex attrice Joanna Johnson, che ne ha anche sceneggiato molti episodi. La Johnson \u00e8 conosciuta per aver interpretato i ruoli di Caroline e Karen Spencer nella soap opera \"Beautiful\", e proprio sulla base di questa sua esperienza lavorativa \u2013 la Johnson non riusc\u00ec pi\u00f9 a risollevare la sua carriera dopo l'uscita di scena dalla soap \u2013 \u00e8 nata \"Hope &amp; Faith\", una sitcom molto autobiografica, dove il personaggio di Faith \u00e8 fortemente ispirato alle vicende personali della creatrice.\nLa serie \u00e8 stata trasmessa in prima visione negli Stati Uniti da ABC. In Italia \u00e8 stata trasmessa sul satellite da Fox Life, e in chiaro da Canale 5 e Italia 1.\nTrama.\nFaith \u00e8 un'attrice trentenne di soap opera che, dopo aver conosciuto il successo a Hollywood, sta attraversando un periodo buio, in quanto il suo personaggio \u00e8 stato \"ucciso\" e quindi eliminato nella soap; in realt\u00e0 solo un pretesto per allontanare Faith, per via del suo comportamento un po' troppo sopra le righe, e sostituirla con un'altra attrice che \"resuscita\" la sua parte.\nDisperata e senza un soldo, decide di andare a vivere a Cleveland dalla sorella maggiore Hope, ordinaria trentacinquenne sposata con il dentista Charlie e madre di tre figli: la bella Sydney, la colta Haley e il piccolo e paffuto Justin. Hope conduce una vita serena e tranquilla ma l'arrivo della sorella, che predica il disimpegno dalle faccende domestiche e il divertimento a ogni costo, sconvolge gli equilibri della famiglia, considerando anche il fatto che Charlie e Faith non hanno mai avuto un buon rapporto.\nL'arrivo di Faith non porta per\u00f2 solo guai alla famiglia Shanowski, che con l'aiuto della spumeggiante nuova inquilina spazza via la solita monotonia del classico \"m\u00e9nage\" familiare. Inoltre tutti i ragazzi, e Justin in particolare, vogliono molto bene alla loro zia e spesso si confidano pi\u00f9 con lei che con i loro genitori, considerati meno moderni.\nPersonaggi e interpreti.\nPersonaggi secondari e guest star.\nDato il carattere della trama di \"Hope &amp; Faith\", nel corso delle stagioni molti ruoli secondari e ricorrenti sono stati interpretati da famosi attori di serie televisive e soap opera, apparsi in piccoli camei.\nInoltre, nei panni di s\u00e9 stessi hanno preso parte alla serie Brian Austin Green, Ian Buchanan, Bobbie Eakes, John Callahan, Finola Hughes e Eva LaRue.\nAccoglienza.\nInizialmente la serie (che veniva trasmessa il venerd\u00ec sera) ebbe un buon successo di pubblico: nel novembre del 2003 circa 12 milioni di persone assistevano alla trasmissione.\nLa ABC propose allora di aggiungere altri quattro episodi alla stagione, raggiungendo cos\u00ec la cifra di 26 episodi complessivi; dopo questa scelta, l'audience della sitcom retrocesse a 9 milioni. Si mantenne su questi livello fino all'aprile del 2004, periodo in cui vennero due importanti cambiamenti: Joanna Johnson venne sostituita, e inoltre venne rivoluzionato il modo di creare la trama degli episodi. Il pubblic\u00f2 non approv\u00f2 tali modifiche e l'audience si abbass\u00f2 ancora a 6,8 milioni di telespettatori. La diminuzione di audience continu\u00f2, seppur lentamente, e quando la serie chiuse poteva contare su 6,52 milioni di spettatori, che la ABC ritenne per\u00f2 insufficienti per giustificare un nuovo finanziamento allo show, nonostante le molte lamentele da parte dei fan.\nTrasmissione internazionale.\n\"Hope &amp; Faith\" \u00e8 stata trasmessa in varie nazioni del mondo, cogliendo un discreto successo in Turchia e in Russia, dove sono state preparate due edizioni \"autarchiche\". Le nazioni e le reti televisive che hanno inserito nei loro palinsesti la serie originale sono:"}
{"id": "493574", "revid": "14002", "url": "https://it.wikipedia.org/wiki?curid=493574", "title": "Trasfigurazione di Cristo", "text": ""}
{"id": "493577", "revid": "287204", "url": "https://it.wikipedia.org/wiki?curid=493577", "title": "Controllo Orario", "text": "Nel mondo dellenduro\" si definisce controllo orario\"' (abbreviato in C.O.) il controllo che viene fatto almeno una volta per ogni giro e tramite il quale i giudici di gara riportano sulla tabella di marcia del pilota l'ora di passaggio.\nSegnalazione dei C.O..\nI C.O. con assistenza devono essere segnalati con due bandiere bianche poste all'inizio del C.O., con due bandiere gialle poste alla fine del C.O. e con due bandiere a scacchi bianchi e rossi poste sulla linea di rilevamento del tempo.\nI C.O. senza assistenza devono essere segnalati con due bandiere bianche con croce di Sant'Andrea nera poste all'inizio del C.O., due bandiere gialle con croce di Sant'Andrea nera poste alla fine del C.O. e con due bandiere a scacchi bianchi e rossi poste sulla linea di rilevamento del tempo.\n\u00c8 vietato sostare, tra le bandiere gialle e quelle a scacchi bianchi e rossi.\nLe bandiere devono essere posizionate in modo che siano sempre ben visibili.\nUbicazione dei C.O..\nI C.O. sono situati:\nLa loro posizione e il tempo assegnato per percorrere la distanza tra questi punti sono indicati sulla tabella di marcia e sulla tabella informativa in chilometri e si raccomanda una lunghezza compresa tra i 5 km ed i 35 km.\nLa velocit\u00e0 media da mantenere tra i C.O. non deve superare i 50 km l'ora e deve tenere conto della praticabilit\u00e0 del percorso e delle condizioni atmosferiche.\nIl D.d.G. pu\u00f2 modificare i tempi e il percorso immediatamente prima della partenza o prima di ogni giro. L'organizzazione dovr\u00e0 essere presente con i propri addetti ad ogni C.O.\nProcedura ai C.O..\nPresso la bandiera gialla posta alla fine del C.O., deve essere posto un orologio sincronizzato con quello presente sul tavolo.\nIl conduttore deve, subito dopo aver superato la bandiera gialla, attraversare la linea della bandiera a scacchi bianchi e rossi con il motociclo, presentare immediatamente la sua Tabella di Marcia al tavolo del controllo o ad un cronometrista addetto.\nUn conduttore pu\u00f2 passare il controllo finale all'ingresso del Parco Chiuso prima del tempo previsto, senza essere penalizzato.\nAd ogni C.O. un cronometrista deve compilare un elenco del controllo in cui saranno registrati in ordine cronologico i numeri dei conduttori che transitano ed i tempi in ore e minuti.\nGli elenchi prestampati non sono autorizzati.\nIn caso di contestazione far\u00e0 fede l'elenco del controllo.\nIl rilevamento dei tempi ai C.O. verr\u00e0 effettuato al minuto primo intero.\nIl rilevamento del tempo \u00e8 effettuato nel momento in cui l'asse del mozzo anteriore del motociclo supera la linea della bandiera a scacchi bianchi e rossi.\nCalcolo delle penalit\u00e0 ai C.O..\nOgni settore tra due controlli costituisce una prova a s\u00e9 stante. \nIl conduttore che non rispetti i tempi imposti tra due controlli orari sar\u00e0 penalizzato di 60 secondi per ogni minuto o frazione di differenza con il suo tempo teorico di settore.\nTempo trascritto in tabella del C.O. = tempo di partenza per il settore successivo.\nEsempio di calcolo penalit\u00e0:"}
{"id": "493580", "revid": "7073", "url": "https://it.wikipedia.org/wiki?curid=493580", "title": "Hope and Faith", "text": ""}
{"id": "493581", "revid": "7073", "url": "https://it.wikipedia.org/wiki?curid=493581", "title": "Hope e Faith", "text": ""}
{"id": "493588", "revid": "116392299", "url": "https://it.wikipedia.org/wiki?curid=493588", "title": "Trasformata discreta del coseno", "text": "La trasformata discreta del coseno o DCT (dall'inglese Discrete Cosine Transform), \u00e8 la pi\u00f9 diffusa funzione che provvede alla compressione spaziale, capace di rilevare le variazioni di informazione tra un'area e quella contigua di un'immagine digitale trascurando le ripetizioni; la funzione che supporta la compressione temporale \u00e8 affidata invece ad un apposito \"vettore movimento\", che individua le componenti dinamiche tralasciando quelle statiche.\nDescrizione.\n\u00c8 una trasformata simile alla trasformata discreta di Fourier (DFT), ma fa uso solo di numeri reali. \u00c8 equivalente a una DFT di lunghezza circa doppia, che opera su funzioni reali e pari (dato che la trasformata di Fourier di una funzione reale e pari \u00e8 reale e pari a sua volta), dove in alcune varianti l'input e/o l'output sono traslati di mezzo campione.\nLa variante pi\u00f9 comune della trasformata discreta del coseno \u00e8 la DCT tipo II che \u00e8 spesso chiamata semplicemente \"la DCT\"; la sua inversa, la DCT tipo III \u00e8, in corrispondenza, chiamata spesso DCT inversa o \"la IDCT\".\nDue trasformazioni correlate sono la trasformata discreta del seno (DST), che \u00e8 equivalente ad una DFT su numeri reali e funzioni \"dispari\" e la trasformata discreta modificata del coseno (MDCT), che \u00e8 basata su una DCT di dati \"sovrapposti\".\nDefinizione formale.\nLa DCT in una dimensione, per una successione di lunghezza N, \u00e8 definita come:\nformula_1,\nper formula_2\ndove formula_3\nApplicazioni.\nLa DCT, e in particolare la DCT-II, \u00e8 spesso usata nell'elaborazione dei segnali e delle immagini, specialmente per la compressione con perdita. Per esempio, l'algoritmo JPEG \u00e8 basato sulla Trasformata discreta del coseno bidimensionale, che viene applicata su blocchi di 8x8 pixel, e i cui risultati sono poi quantizzati e compressi con tecniche basate sull'entropia (come la Codifica di Huffman o la Codifica aritmetica)."}
{"id": "493590", "revid": "6837", "url": "https://it.wikipedia.org/wiki?curid=493590", "title": "Coriolis", "text": ""}
{"id": "493595", "revid": "110157", "url": "https://it.wikipedia.org/wiki?curid=493595", "title": "Der Spiegel", "text": "Der Spiegel (in italiano \"Lo Specchio\") \u00e8 la rivista settimanale tedesca con la maggior tiratura in Germania. Viene pubblicato ad Amburgo con una media di un milione di copie alla settimana. Usc\u00ec per la prima volta ad Hannover il 4 gennaio 1947.\nIl settimanale \"Der Spiegel\" \u00e8 conosciuto in Germania principalmente per il suo stile, detto giornalismo investigativo. La rivista ha svolto un ruolo chiave nella scoperta di numerosi scandali politici come lo Scandalo Spiegel nel 1962 e l'Affare Flick negli anni ottanta. Secondo \"The Economist\", \"Der Spiegel\" \u00e8 una delle riviste europee pi\u00f9 influenti.\nStoria.\nLa rivista venne fondata nel 1947 dall'ufficiale britannico John Seymour Chaloner, e da Rudolf Augstein, ex operatore radio della Wehrmacht.\nLa prima edizione di \"Der Spiegel\" usc\u00ec a Hannover sabato 4 gennaio 1947. Inizialmente la rivista era \"sponsorizzata\" dalle forze di occupazione britanniche, ma dopo vari disaccordi con gli inglesi la guida della rivista pass\u00f2 a Rudolf Augstein, che detenne la carica di direttore dal gennaio 1947 al 7 novembre 2002, data della sua morte.\nDopo il 1950 la rivista divenne propriet\u00e0 di Rudolf Augstein e John Jahr; nel 1965 Jahr divise la sua quota con Richard Gruner dando vita alla casa editrice Gruner + Jahr. Nel 1969 Augstein acquist\u00f2 le quote detenute dalla Gruner + Jahr per 42 milioni di marchi diventando l'unico proprietario di \"Der Spiegel\". Nel 1971 la Gruner + Jahr riacquist\u00f2 il 25% del giornale. Nel 1974 Augstein ristruttur\u00f2 l'azienda dando la possibilit\u00e0 agli impiegati con pi\u00f9 di tre anni di anzianit\u00e0 nel giornale di diventare azionisti, partecipando quindi alla direzione della compagnia e agli utili della stessa.\nDal 1952 \"Der Spiegel\" stabil\u00ec la propria redazione nello storica sede del giornale nella parte vecchia di Amburgo. Nel 2011 la redazione si trasfer\u00ec nei nuovi uffici.\nLa circolazione della rivista crebbe in maniera veloce. Dalle iniziali 15.000 copie del 1947 si pass\u00f2 alle 65.000 del 1948 e alle 437.000 del 1961. Nel 1962 il giornale stampava circa 500.000 copie. Negli anni Settanta la tiratura arriv\u00f2 a circa 900.000 copie. A seguito della riunificazione della Germania nel 1990, \"Der Spiegel\" si diffuse anche nella ex Repubblica Democratica Tedesca e la tiratura oltrepass\u00f2 il milione di copie.\nIl successo dello \"Spiegel\" si basa su due fattori principali: le numerose inchieste fatte nel corso degli anni ottanta e che grazie a vari scoop portarono all'attenzione del pubblico diversi scandali; secondariamente la potenza economica della casa editrice. Sin dal 1988 essa produce il programma televisivo \"Spiegel TV\".\nNel 1994 fu lanciato il sito web \"Spiegel Online\". Il sito ha uno staff di giornalisti separato da quello della rivista. Nel 1999 la tiratura di \"Der Spiegel\" raggiunse 1.061.000 copie.\nDirettori.\nCaporedattori storici:\nCollaboratori.\nDal 1969, per trent'anni, il giornalista italiano Tiziano Terzani \u00e8 stato corrispondente estero in Asia per il settimanale tedesco. Durante la sua collaborazione ha documentato la guerra in Vietnam, la rivoluzione dei khmer rossi in Cambogia, la Cina ed il Putsch di Mosca in Unione Sovietica.\nControversie.\nUna delle critiche pi\u00f9 frequenti che sono state mosse a \"Der Spiegel\" riguarda l'uso del linguaggio. Nel 1957 lo scrittore Hans Magnus Enzensberger pubblic\u00f2 il saggio \"Die Sprache des Spiegels\" (\"Il linguaggio dello Spiegel\"), in cui criticava aspramente quello che egli definiva la \"pretesa obiettivit\u00e0\" del giornale. Wolf Schneider, eminente giornalista, defin\u00ec \"Der Spiegel\" \"il maggior distruttore della lingua tedesca\" e utilizz\u00f2 citazioni da articoli della rivista come esempio di tedesco scorretto nei suoi manuali di stile. Le critiche non erano tanto sul lato lessicale, ma sulla maniera in cui \"Der Spiegel\" argomentava le proprie affermazioni \"nascondendo e distorcendo i fatti a proprio vantaggio manipolando la semantica e la retorica, piuttosto che supportando le tesi con fonti e analisi approfondite\".\nAlcuni critici, in particolare lo storico Lutz Hachmeister e Otto K\u00f6hler, biografo di Augstein ed ex autore di \"Der Spiegel\", protestarono contro la collaborazione della rivista con ex nazisti, anche membri delle famigerate SS. Notoriamente \"Der Spiegel\", che in alcuni casi non esit\u00f2 a svelare il passato nazista di uomini pubblici, non si fece scrupoli quando alcuni criminali nazisti scrissero per il giornale articoli storici sul Terzo Reich. I resoconti scritti dell'incendio del Reichstag a opera dell'ex ufficiale delle SS Paul Carell (che era stato anche portavoce del ministro degli esteri del Reich Joachim von Ribbentrop) e di Fritz Tobias, sono considerati testi autorevoli e influenti nella storiografia del periodo, confermati dallo storico Hans Mommsen.\nNegli anni ottanta un articolo della rivista sulla diffusione dell'AIDS \u00e8 stato in parte criticato come \"inappropriato\". La sessuologa Volkmar Sigusch defin\u00ec questo tipo di giornalismo \"scioccante\" e un \"fallimento di quella stampa che una volta si definiva liberale\". Altri hanno accusato \"Der Spiegel\" di diffondere il panico e, dalle dichiarazioni editoriali, di trasmettere il falso messaggio \"che solo i bambini e gli omosessuali stanno morendo di AIDS\", senza nessun rispetto per malati e infetti. Tuttavia nel 1987 \"Der Spiegel\" ha ricevuto una menzione speciale di encomio e un premio dalla Fondazione AIDS tedesca, premio che viene assegnato per il lavoro svolto nell'informazione e nella prevenzione circa l'HIV/AIDS, contribuendo cos\u00ec alla solidariet\u00e0 con le popolazioni colpite.\nIl 22 dicembre 2006 \"Der Spiegel\" pubblic\u00f2 un articolo di copertina a firma Matthias Schulz dal titolo \"Das Testament des Pharao\" (\"Il testamento del faraone\") in cui veniva esposta la presunta tesi dell'egittologo tedesco Jan Assmann che affermava, tra le altre cose, come gli ebrei avessero \"rubato\" l'idea del monoteismo dal faraone Akhenaton e dal suo culto adoratore del dio Aton. Assmann protest\u00f2 vivamente smentendo il tutto in una lettera aperta alla redazione dello \"Spiegel\", e successivamente in un'intervista a \"Die Welt\", protestando \"nella maniera pi\u00f9 assoluta contro l'uso del suo nome nell'articolo incriminato, descritto come una immangiabile zuppa antisemita\". Il pedagogo ebreo Micha Brumlik espresse la sua indignazione circa l'articolo antisemita di \"Der Spiegel\" in \"Jewish General\" del 4 gennaio 2007.\n\"Der Spiegel\" \u00e8 stato accusato pi\u00f9 volte di anti-italianismo. Nel 1977, durante gli anni di piombo, sulla copertina del giornale apparve un'immagine raffigurante una rivoltella sopra un piatto di spaghetti e la scritta \"Urlaubsland Italien \u2013 Entf\u00fchrung, Erpressung, Stra\u00dfenraub\" (\"Vacanze in Italia \u2013 sequestro di persona, estorsione, rapina a mano armata\"). Nel 2006, prima della partita Italia-Germania della semifinale dei Mondiali di Calcio, \"Der Spiegel\" offese pesantemente gli italiani definendoli parassiti, mammoni e viscidi. Nel 2011, mentre l'Italia era governata da Silvio Berlusconi, la rivista pubblic\u00f2 un numero con la copertina che raffigurava Berlusconi su una gondola sopra la Penisola italiana con a fianco due escort. Nel 2012, dopo il naufragio della Costa Concordia, un articolo del giornalista Jan Fleischhauer sosteneva che la fuga di Schettino non doveva meravigliare, essendo il capitano italiano, e proseguiva asserendo che un tedesco o un inglese non avrebbe mai messo in atto un comportamento simile . L'articolo sulla Costa Concordia \u00e8 stato criticato dai quotidiani italiani \"La Repubblica\", \"Libero\" e \"Il Giornale\". Alessandro Sallusti, il direttore di quest'ultimo, rispose all'offesa pubblicando un articolo in cui insultava i tedeschi parlando di Auschwitz. Michele Valensise, l'ambasciatore italiano a Berlino, protest\u00f2 inviando alla redazione di \"Der Spiegel\" una lettera in cui accusava il settimanale di aver dato la colpa del naufragio a tutti gli italiani. Beppe Grillo critic\u00f2 \"Der Spiegel\" nel suo blog definendolo un settimanale che insulta il suo stesso popolo.\nL'edizione speciale di \"Der Spiegel\" del 25 marzo 2008 sull'Islam \u00e8 stata vietata in Egitto su indicazione delle autorit\u00e0 per vilipendio della religione islamica e del profeta Maometto."}
{"id": "493598", "revid": "599013", "url": "https://it.wikipedia.org/wiki?curid=493598", "title": "Sinha", "text": "Carriera.\nClub.\nInizi\u00f2 a giocare in Brasile con l'Am\u00e9rica Mineiro. Trasferitosi in Messico nel 1998, gioc\u00f2 con il per una stagione, prima di passare al Toluca. In pochi anni acquis\u00ec la cittadinanza messicana.\nNazionale.\nDebutt\u00f2 nella Nazionale messicana l'8 settembre 2004 contro Trinidad e Tobago. Prese parte alle Olimpiadi di Atene. Nel 2005 disput\u00f2 la Confederations Cup segnando un gol contro il Giappone, marcatura che permise al Messico di vincere quella partita e di ottenere il quarto posto finale. Ha giocato anche nella Gold Cup. Convocato per il campionato del mondo 2006, ha realizzato una rete contro l'Iran. Si tratta della prima segnatura di un naturalizzato messicano in un Campionato del mondo di calcio."}
{"id": "493599", "revid": "339392", "url": "https://it.wikipedia.org/wiki?curid=493599", "title": "Antonio Naelson", "text": ""}
{"id": "493601", "revid": "6923", "url": "https://it.wikipedia.org/wiki?curid=493601", "title": "Trattore agricolo", "text": "In agricoltura il trattore agricolo, detto anche trattrice agricola, (dal latino \"trahere\", trainare) \u00e8 definita come centrale mobile di potenza, \u00e8 un mezzo utilizzato in agricoltura per trainare un rimorchio o agganciare delle attrezzature specifiche per i lavori agricoli. Appartenente alla famiglia delle macchine agricole semoventi, in meccanica agraria \u00e8 considerato una \"macchina motrice\", mentre le macchine agricole che eseguono i lavori trainate dal trattore (come l'aratro) o agganciate alla sua presa di potenza (come lo spandiconcime) vengono dette \"macchine operatrici\".\nStoria.\nIl trattore nasce nel 1889 negli Stati Uniti d'America, sebbene i primi modelli siano poco maneggevoli e molto pesanti. Il trattore, definito \"centrale mobile di potenza\", ha costituito il punto forte della meccanizzazione agricola e della moderna agricoltura. Negli oltre 100 anni di storia, il trattore agricolo si \u00e8 migliorato, potenziato e completato. Infatti il miglioramento e la scoperta di nuove tecnologie hanno accompagnato il trattore, permettendogli di acquisire un'importanza sempre maggiore. Gli ultimi esempi di trattrici sono vere e proprie opere d'ingegno tecnologico, che offrono ogni tipo di comfort all'operatore che le utilizza, limitando gli interventi faticosi e fastidiosi in ogni applicazione. Col passare del tempo il trattore si \u00e8 adeguato a tutte le esigenze degli utilizzatori e a tutti i vari tipi di attrezzi, offrendo una sempre pi\u00f9 ampia fascia d'applicazione. L'introduzione di nuovi dispositivi e organi come il sollevamento idraulico, la presa di potenza, la doppia trazione e cos\u00ec via, hanno ampliato gli orizzonti del trattore, facendolo diventare la macchina agricola per eccellenza. I primi trattori agricoli furono i locomobili a vapore, successivamente i trattori a testacalda, i trattori diesel fino ad arrivare ai trattori di oggi (trattore gommato e trattore a cingoli).\nTipologia.\nLocomobili a vapore.\nLe prime macchine semoventi spinte con il motore a vapore fecero la loro comparsa nell'XIX secolo, esse furono: le locomotive e le locomobili. Quest'ultime venivano impiegate per molteplici usi, ma la sua pi\u00f9 grande applicazione era nel settore agricolo, infatti era utilizzata principalmente per la trebbiatura dei cereali e la pressatura dei foraggi, durante l'epoca del suo utilizzo, la locomobile ha subito numerose modifiche strutturali, ma la costruzione che riscosse maggior successo e che si affermo nel settore agricolo fu il modello detto: \"tipo locomotva\".\nQuesta tipologia di veicolo, antesignana del moderno trattore venne sostituita gradatamente dal trattore Testa calda per via del costo di acquisto e mantenimento inferiore e comodit\u00e0 dell'utilizzo.\nTrattori a testa calda (2T).\nIl trattore Diesel a testa calda, per la sua robustezza, affidabilit\u00e0, economicit\u00e0 nei consumi e nella manutenzione, ha ottenuto un buon successo nella prima met\u00e0 del secolo scorso. Il \"testa calda\" \u00e8 un motore endotermico monocilindrico Diesel a iniezione, cos\u00ec detto perch\u00e9 l'accensione \u00e8 ottenuta mediante l'utilizzo di una superficie rovente, la testata (definita anche calotta o vaporizzatore). In pratica si scalda il prominente \u201cmuso\u201d del trattore, utilizzando una fiamma alimentata con petrolio o benzina, o pi\u00f9 spesso un bruciatore a gas liquido. Un tempo, in alcuni modelli, si usava anche la modalit\u00e0 di accensione alternativa, con una piccola cartuccia d'esplosivo inserita nell'apposita fessura della stessa, che si accendeva dando fuoco alla miccia (oppure, con un altro tipo, con una percussione tipo quella di un fucile): l'esplosione che ne seguiva provocava l'avviamento. Perci\u00f2 era d'uso anche il soprannome di \"trattore a miccia\". Uno dei vantaggi d'uso era la possibilit\u00e0 di usare combustibili molto economici, come il petrolio non raffinato. Questi trattori sono caratterizzati anche da un grosso volano, che gli esperti trattoristi utilizzano, con opportuni movimenti, per avviare il motore. I motori sono piuttosto rumorosi e, dato il bassissimo numero di giri, emettono un suono inconfondibile. Per gli appassionati \u00e8 come un suono musicale: si parla di sentir \"cantare il motore\".\nI primi motori a testa calda nacquero a fine 1800, a 4 tempi, per passare dopo pochi anni alla modalit\u00e0 a 2 tempi. Richard Hornsby &amp; Son, Grantham UK, realizzano il primo trattore della storia con motore principale testa calda, Herbert Akroyd Stuart che era stato brevettato nel 1891. Il primo trattore italiano di questo tipo fu realizzato nel 1924 dalla Bubba. Seguirono i trattori delle storiche case Landini, OM e Pietro Orsi. Fuori d'Italia, i tedeschi Lanz Bulldog e i polacchi Ursus sono i pi\u00f9 noti.\nLa produzione dei testa calda termin\u00f2 in Italia nel 1959: ultimo modello l'Orsi O35, costruito in pochissimi esemplari, sfortunato ultimo tentativo dell'azienda di insistere sulla linea dei testa calda quando i concorrenti si erano gi\u00e0 defilati, avendo definitivamente preferito pi\u00f9 moderni motori Diesel. In Argentina e in Polonia furono prodotti dei testa calda anche fino ai primi anni sessanta. Come per gli altri tipi di trattori, esistevano testa calda adatti all'uso prettamente agricolo, originariamente con ruote non gommate, e trattori cosiddetti stradali, usati per il traino di carri anche nelle zone portuali. Sono stati pure costruiti, negli anni cinquanta, alcuni esemplari cingolati, come l'Orsi Anteo. La presenza di grosse pulegge laterali rendeva inoltre questi mezzi adatti alla trebbiatura, con la trasmissione del moto alla trebbiatrice, e da questa alla pressaforaggi (imballatore) tramite un'ampia cinghia. Ancora fino ai primi anni ottanta, in molte campagne italiane, si potevano vedere in esercizio i vecchi Orsi o Landini che trainavano o alimentavano le grosse macchine per la trebbiatura. Tuttora, nelle rassegne di macchine agricole d'epoca sono solitamente presenti, ancora funzionanti, diversi trattori testa calda, tenuti con particolare cura dagli affezionati proprietari.\nTrattori moderni (4T).\nI trattori, dopo la Seconda guerra mondiale, si sono gradualmente convertiti al motore Diesel (messo a punto da Rudolf Diesel alla fine dell'Ottocento). \u00c8 questo un motore endotermico a iniezione di combustibile, che a differenza dal motore a ciclo Otto o volgarmente \"a scoppio\", viene chiamato ad accensione per compressione o ad accensione spontanea. Nel motore Diesel infatti nel cilindro viene immessa sola aria, che viene poi compressa adiabaticamente nella fase di compressione. \u00c8 a questo punto che viene iniettato il combustibile (gasolio) che, a causa delle elevate temperature raggiunte dalla compressione dell'aria, si incendia spontaneamente favorendo la combustione e cedendo lavoro allo stantuffo.\nIl motore Diesel si \u00e8 affermato poi maggiormente negli anni cinquanta divenendo affidabile, economico, robusto e veloce.\nAll'inizio degli anni sessanta la quasi totalit\u00e0 di trattori europei prodotti presenta un motore Diesel veloce, abbandonando per sempre il testacalda e il motore a petrolio.\nIl primo trattore con motore Diesel \u00e8 stato il trattore tedesco Benz-Sendling BS 6, introdotto nel 1922. Il primo trattore italiano equipaggiato con un motore Diesel era il Cassani 40HP, realizzato dal giovane Francesco Cassani nel 1926, che nel 1942 fonda a Treviglio (Bergamo) la SAME.\nIl trattore in Italia.\nLa produzione di queste macchine coincide con l'inizio dello sviluppo industriale italiano.\n\u00c8 la Landini, una delle prime fabbrica di trattori in Italia fondata nel 1884, a lanciare la meccanizzazione delle lavorazioni agricole, affidate fino a quel tempo solo alla fatica degli animali e dell'uomo, inizialmente con locomobili a vapore, dal 1910 con motori testacalda, quindi dal 1928 con trattori sempre testacalda e dagli anni sessanta con i motori Diesel.\nNei primi anni del XX secolo nascono altre aziende che producono trattrici e attrezzature agricole per la lavorazione del terreno. \u00c8 in questo periodo che nasce la Pavesi P4 a 4 ruote motrici e la Fiat Trattori, che con il modello 25R del 1951 divenne uno dei primi produttori di trattori in Europa. La maggior parte \u00e8 concentrata ancora oggi nella pianura padana.\nIn tempo di guerra 1942 sono sorte nuove case costruttrici di trattori tra cui la SAME (\"Societ\u00e0 Accomandita Motori Endotermici\").\nNell'immediato dopoguerra l'assoluta penuria di trattori e la relativa abbondanza di mezzi in origine militari, fece s\u00ec che nelle zone agricole il fabbro di paese provvedesse al montaggio di pezzi staccati (motore, telaio, cambio, ecc.) che presero il nome confidenziale di \"carioca\", mentre in linguaggio burocratico vennero definiti \"derivati\". Da tale esperienza sorse la Lamborghini Trattori nel 1948, oggi facenti parte della nuova multinazionale italiana SAME Deutz-Fahr, a cui appartiene anche la svizzera H\u00fcrlimann (acquistata nel 1977), che si colloca al quarto posto nella graduatoria mondiale dei costruttori di trattori.\nLa Fiat ancora oggi con la sua controllata CNH, controlla una fetta importante del mercato agricolo.\nI trattori Italiani pi\u00f9 famosi in Europa e nel Mondo sono: - Landini Super, - Landini Velite, - Fiat 25R, - OM 35-40, - SAME D.A.25, - Landini L55, - Lamborghini DL30c, - Fiat 18 \"La Piccola\", - FiatAgri 180-90 DT, - SAME Explorer '80 - Fiat 640.\nCodice della strada.\nNel codice della strada \u00e8 chiamato anche trattrice agricola.\nLa progettazione e la costruzione sono studiati per l'uso specifico al di fuori delle normali strade, pur essendo sottoposto a regolare immatricolazione e di conseguenza targato ed in grado di effettuare trasferimenti sui normali percorsi viari.\nNe esistono in commercio di diversi tipi e modelli a seconda delle condizioni di lavoro e della potenza richiesta.\nEsistono modelli gommati, cio\u00e8 con ruote di gomma e cingolati (trattore a cingoli), vengono scelti in un modo o nell'altro in base alle condizioni del terreno e al tipo di lavorazione richiesta. I trattori storici anche detti \" d'epoca\" per poter circolare su strada, devono assoggettarsi alle prescrizioni imposte dal Codice della Strada alle macchine agricole.\nVeicoli derivati.\nLa stessa impostazione generale del mezzo utilizzato in agricoltura \u00e8 stata utilizzata anche per usi in altri ambiti specifici, ad esempio come mezzi trainanti vagoncini nel caso del R.C. Leprotto.\nProtezioni.\nI trattori agricoli negli anni hanno adottato in modo sempre pi\u00f9 crescente dotazioni per migliorare la sicurezza e la qualit\u00e0 di guida del mezzo agricolo, nel 2008 in Italia causa un elevato numero d'incidenti mortali causati da ribaltamento, \u00e8 stato reso obbligatorio l'adeguamento a tutti i trattori dei dispositivi di protezioni quali cinture di sicurezza e arco anti-ribaltamento (che protegge il conducente in caso di ribaltamento).\nDal 2006 l'acquisto di un trattore agricolo \u00e8 vincolato al possesso di una partita IVA, poich\u00e9 necessaria per l'immatricolazione della macchina agricola in quanto essendo una macchina specialistica richiede che venga utilizzata da personale specializzato, che deve essere munito di patente specifica (in vigore dal 2013)."}
{"id": "493603", "revid": "122982345", "url": "https://it.wikipedia.org/wiki?curid=493603", "title": "Post-punk", "text": "Il post-punk, a cui ci si riferiva originariamente con il termine new musick, \u00e8 un termine ombrello che si riferisce a una vasta gamma di tipologie di musica rock emerse dal movimento punk degli anni settanta, in cui gli artisti presero le distanze dalla semplicit\u00e0 e dal tradizionalismo del punk rock, per adottare soluzioni e sensibilit\u00e0 pi\u00f9 tipicamente avanguardiste. Ispirati dall'energia del punk e dall'etica del DIY, ma determinati a rompere con i \"clich\u00e9\" del rock, questi artisti sperimentarono forme nuove e diverse, prendendo ispirazione dalla musica elettronica e da stili della musica nera come la musica dub, la funk, la free jazz, e la disco; sperimentando con le nuove tecniche di registrazione e di produzione e includendo tra i riferimenti idee e politiche tipiche della teoria critica, del modernismo, del cinema e della letteratura. I pionieri e le comunit\u00e0 legate al primo post punk si svilupparono spesso attorno ad etichette discografiche indipendenti, agli eventi di arti visive, alle \"performance\" multimediali e alle fanzine.\nTra i precursori del post punk sono menzionate \"band\" come Siouxsie and the Banshees, Wire, Public Image Ltd, the Pop Group, Cabaret Voltaire, Magazine, Pere Ubu, Gang of Four, Joy Division, Talking Heads, Throbbing Gristle, the Slits, the Cure, the Fall e Au Pairs. Il movimento post punk \u00e8 poi strettamente collegato allo sviluppo di generi musicali come gothic rock, darkwave, neo-psychedelia, no wave e musica industriale. Verso la met\u00e0 degli anni '80, il movimento post-punk si era disgregato, fornendo allo stesso tempo l'impulso per il New Pop e anche la successiva musica alternativa e indipendente.\nDefinizione del termine.\nOrigini del termine, contesto e termini correlati.\nIl post-punk \u00e8 una categoria peculiare che comprende \"band\" evolutesi dal \"milieu\" culturale del punk rock nei tardi anni '70. Originariamente chiamato \"New Musick\", il termine fu utilizzato da diversi scrittori, critici e giornalisti di quegli anni per descrivere le \"band\" che andavano dal garage rock di matrice punk fino alle aree pi\u00f9 disparate. Tra la fine del 1977 e l'inizio del 1978 Jon Savage e Jane Suck coniarono \"post-punk\" sulle pagine del \"Sounds\", generando sulla scena una sensazione di rinnovato entusiasmo per ci\u00f2 che la parola avrebbe comportato, presagendo la pubblicazione di numerosi editoriali sulla \"new music\". Sul finire della decade, alcuni scrittori iniziarono ad utilizzare anche il termine \"art punk\" come peggiorativo per quegli episodi di derivazione garage rock ritenuti troppo sofisticati e fuori dalla linea imposta dall'ideologia punk. A cavallo tra gli anni '70 e '80, molte \"band\" precedentemente definite post-punk venivano inserite nel termine ombrello \"new wave\", tanto che i due termini risultavano spesso intercambiabili, e solo in seguito, \"Post-punk\" si differenzi\u00f2 da \"new wave\" restringendo sensibilmente i due campi di applicazione.\nNicholas Lezard descrive il termine post-punk come \"cos\u00ec molteplice che \u00e8 possibile utilizzarlo solo in una accezione ampia\". Le dissertazioni successive non sono state in grado di chiarire se le riviste e le fanzine di musica contemporanea compresero convenzionalmente il termine \"post-punk\" nel modo in cui fu utilizzato negli anni successivi. Il libro del 2005 \"Rip It Up and Start Again\" di Reynolds \u00e8 considerato un punto di riferimento per la dottrina post-punk, anche se l'autore afferm\u00f2 che il libro copre solo aspetti del post-punk a cui si sentiva personalmente vicino. Ed anche in merito a questo, Wilkinson accus\u00f2 Reynolds di una lettura \"revisionista e rinnovatrice\". Il critico/musicista Alex Ogg, sostenne che \"Il problema non \u00e8 con ci\u00f2 che Reynolds ha omesso da Rip It Up ..., ma, paradossalmente, ha aggiunto troppo\", sostenendo contemporaneamente che il termine post-punk pertiene ad una certa sensibilit\u00e0 estetica ed a certi approcci piuttosto che ad uno stile unificante ed alla disputa sull'accuratezza cronologico-terminologica del prefisso \"post\", tanto che molte band comunemente etichettate come post-punk precedono il punk rock stesso. Se Reynolds aveva circoscritto l'epoca del post-punk all'incirca tra il 1978 ed il 1984, Ogg sosteneva che il post-punk dovesse essere concepito \"meno come un genere di musica e pi\u00f9 come uno spazio di possibilit\u00e0\", suggerendo che \"ci\u00f2 che unisce tutta questa attivit\u00e0 \u00e8 un insieme di imperativi aperti: innovazione; intenzioni stravaganti; volontario disfarsi di tutte le cose precedenti\". AllMusic utilizza il termine post-punk per definire \"una forma di punk pi\u00f9 avventuroso e colto\".\nCaratteristiche e filosofia.\nMolti artisti post-punk trovarono un'iniziale ispirazione nell'energia e nell'etica DIY del punk, per divenire, specie in fase successiva, pi\u00f9 disillusi sullo stile e sul movimento, tacciandolo infine di un'evoluzione verso formule commerciali, convenzioni rock e parodie di se stessi. \"Band\" come queste ripudiarono le rivendicazioni del punk sull'accessibilit\u00e0 e sulla purezza della semplicit\u00e0, invece di vedere in questi principi un'opportunit\u00e0 per rompere con la tradizione musicale, sovvertire i luoghi comuni e sfidare il pubblico stesso. Questi artisti abbandonarono poi le tematiche tipiche del punk concernenti le preoccupazioni di una popolazione in gran parte bianca, maschile e appartenente alla classe lavoratrice, e abbandonando la continua dipendenza dai soliti tropi del rock and roll, come le sequenze di tre accordi e i \"riff\" di chitarra in stile Chuck Berry. Questi gruppi, anzich\u00e9 definire il punk come un \"imperativo in costante cambiamento\", credevano che \"contenuti radicali esigono forme radicali\".\nAnche se gli stili musicali variano molto a seconda delle regioni e degli artisti, il movimento post-punk fu caratterizzato dall'\"assalto concettuale\" agli stereotipi e alle convenzioni del rock e dal rigetto di estetiche percepite come tradizionaliste, egemoniche e rockiste, in favore di sperimentazioni con tecniche di produzione e contaminazioni con stili musicali come dub, funk, musica elettronica, disco music, rumorismo, free jazz, world music e musica d'avanguardia. Alcuni stili musicali precedenti servivano per\u00f2 come punti di riferimento per il movimento come il Krautrock, il glam rock, l'art rock, l'art pop e alcuni generi musicali degli anni sessanta. Questi artisti, si approcciavano poi allo studio di registrazione come se avessero a che fare con un vero e proprio strumento musicale, utilizzando nuovi metodi di registrazione e perseguendo nuovi territori sonici. Il critico Matthew Bannister scrisse che gli artisti del post-punk rifiutarono tanto i maggiori riferimenti del rock degli anni '60 come the Beatles e Bob Dylan, quanto i paradigmi che definivano \"il rock come progressivo, come arte, come sterile studio perfezionista... per adottare un'estetica avanguardista\". In accordo con il musicologo Pete Dale, sostennero poi che anche se questi gruppi volevano \"stracciare le pagine della storia e ripartire da zero\", la musica era ancora \"inevitabilmente legata a tracce da cui non sarebbero mai potuti scappare completamente\".\nNicholas Lezard descrisse il post-punk come una \"fusione tra arte e musica\". Questo periodo vide una massiccia appropriazione di idee dalla letteratura, dall'arte, dal cinema, dalla filosofia, dalla politica e dalla teoria critica in contesti culturali musicali e pop. Gli artisti tendevano a rifiutare la distinzione tra arte alta e bassa, per ritrovare una sorta di origine artistica in percorsi come quelli di Roxy Music e David Bowie. Sempre Reynolds ritrova alcune ossessioni e preoccupazioni ricorrenti tra gli artisti del post-punk a proposito dell'alienazione, della repressione e della tecnocrazia della modernit\u00e0 occidentale. Non a caso, tra le maggiori influenze del post-punk si annoverano scrittori come William S. Burroughs e J.G. Ballard, scene politico-avanguardiste come il situazionismo o il Dada e movimenti intellettuali ascrivibili al postmodernismo. Molti artisti inseriscono il proprio lavoro in esplicite tematiche politiche. Inoltre, in alcuni luoghi, la creazione della musica post-punk era fortemente correlata allo sviluppo di efficaci sottoculture, che giocarono un ruolo importante nella creazione di arte, \"performance\" multimediali, fanzine ed etichette discografiche indipendenti. Molti artisti post-punk mantennero un approccio anti-corporation registrando, producendo e distribuendo la propria musica su formati non convenzionali. I giornalisti divennero poi un elemento importante per questa cultura, con riviste e critici che s'immersero nel movimento stesso.\nStoria del post-punk.\n1977-1979: antecedenti e primi anni.\nRetroterra.\nDurante l'epoca del punk, un certo numero di imprenditori interessati alle scene musicali locali influenzate dal punk, fondarono etichette indipendenti come la Rough Trade (fondata da Geoff Travis nel proprio negozio di dischi) e la Factory Records (fondata dal personaggio televisivo Tony Wilson a Manchester). Nel 1977, i gruppi iniziarono a sperimentare nuove metodologie per pubblicare la propria musica in modo indipendente. Questa idea fu diffusa in particolare dai Buzzcocks, che pubblicarono il loro EP \"Spiral Scratch\" con un marchio proprio, e anche dai singoli autoprodotti dei Desperate Bicycles. Fu poi imperativo, per il DIY trovare formule ed infrastrutture di produzione e distribuzione su cui si appoggi\u00f2 prima il post-punk e poi la musica indie della seconda met\u00e0 degli anni '80.\nMentre l'originario movimento punk si stava spegnendo, molte nuove scene iniziarono a fondersi con una variet\u00e0 di \"band\" che cercavano di elaborare sonorit\u00e0 sperimentali in un territorio concettuale pi\u00f9 ampio. Sul finire del 1977 alcuni episodi britannici come Siouxsie and the Banshees e gli Wire iniziarono a sperimentare sonorit\u00e0 che si differenziavano molto dagli episodi punk contemporanei. Savage descrisse i primi esperimenti del genere come quelli citati come \"ruvide lacerazioni urbane\", \"rumore bianco controllato\" o ancora \"accentuazioni massicce di rulli di tamburi\". L'editore di \"Mojo\", Pat Gilbert, sostenne che \"la prima vera post-punk band fu Siouxsie and the Banshees\", notando l'influenza dell'uso della ripetizione sui Joy Division. Sulla stessa linea, John Robb sostenne che i Banshees possono essere considerati una specie di \"proto post-punk\" band, a causa della loro ipnotica sezione ritmica. Nel gennaio del 1978, il cantante John Lydon (poi conosciuto come Johnny Rotten), annunci\u00f2 lo scioglimento dei Sex Pistols dichiarando la sua disillusione rispetto alla prevedibilit\u00e0 musicale del punk e alla cooptazione di interessi musicali, unitamente al suo desiderio di esplorare territori nuovi e diversi. Nel maggio dello stesso anno, Lydon annunci\u00f2 la formazione di una nuova \"band\" assieme al chitarrista Keith Levene ed al bassista Jah Wobble: erano i Public Image Ltd e dichiaravano apertamente \"rock is obsolete\", citando la reggae come \"influenza naturale\" Lydon descrisse poi il suo \"sound\" come \"un pop totale con significati profondi. Ma non voglio essere categorizzato in altri termini che punk! Da li vengo e li sto\".\nRegno Unito.\nIn questo periodo, \"band\" come Public Image Ltd, the Pop Group e the Slits iniziarono a mescolare le proprie sonorit\u00e0 con la \"dance music\", con le tecniche di produzione del dub e con le intuizioni delle avanguardie mentre le \"band\" di Manchester che provenivano dal punk come Joy Division, The Fall, the Durutti Column e A Certain Ratio svilupparono stili peculiari inspirati da una vasta gamma di influenze tra musica e arte modernista. Gruppi come Scritti Politti, Gang of Four, Essential Logic e This Heat erano invece fortemente politicizzate, con liriche ispirate alle ideologie di sinistra e incorporavano nei loro lavori gli studi intrapresi nelle Accademia di belle arti. Delle metodologie tecniche non ortodosse vennero sviluppate negli studi di registrazione da produttori come Steve Lillywhite, Martin Hannett e Dennis Bovell, divenendo elementi importanti nell'evoluzione musicale della \"new musick\". Etichette come Rough Trade, Factory e Fast Product divennero dei punti di riferimento per questi artisti, facilitando loro la produzione, gli artwork, le performance e la promozione del loro lavoro.\nMolte sono le dispute per stabilire quale fosse il primo vero disco post-punk e tra i contendenti appare il primo disco dei Magazine dal titolo \"Shot by Both Sides\" (7\", Gennaio 1978, Virgin), \"Hong Kong Garden\" (7\", Agosto 1978, Polydor) dei Siouxsie and the Banshees, \"Public Image\" (7\", Settembre 1978, Virgin) dei PIL, \"Extended Play\" (7\" EP, Novembre 1978, Rough Trade) dei Cabaret Voltaire oppure ancora \"Damaged Goods\" (7\", Dicembre 1978, Fast Product). Il critico musicale di AllMusic Andy Kellman sostiene che \"Shot by Both Sides\" \u00e8 una pietra miliare al pari del brano punk \"Anarchy in the U.K.\" (7\", Novembre 1976, EMI).\nUn certo numero di \"band\" che precedettero il punk, come Cabaret Voltaire e Throbbing Gristle sperimentarono il registratore a nastro e gli strumenti musicali elettronici unitamente ai metodi della \"performance art\" e influenzati dalle letterature trasgressive diedero vita alla musica industriale. L'etichetta dei Throbbing Gristle, la Industrial Records, divenne il fulcro della scena omonima.\nMentre queste scene crescevano, le pubblicazioni musicali britanniche come il New Musical Express e il Sounds svilupparono una parte importante nella nascente cultura post-punk, con scrittori come Jon Savage, Paul Morley e Ian Penman, che svilupparono uno stile di critica denso (e spesso giocoso) che pescava a piene mani dalla filosofia, dalla politica radicale e da una grande variet\u00e0 di altre fonti. Nel 1978 la rivista del Regno Unito \"Sounds\" recensiva ottimamente album come \"The Scream\" dei Siouxsie and the Banshees, \"Chairs Missing\" degli Wire e la \"band\" statunitense Pere Ubu con il loro \"Dub Housing\". Nel 1979 il NME sostenne e difese dischi come \"Metal Box\" dei PIL, \"Unknown Pleasures\" dei Joy Division, \"Entertainment!\" dei Gang of Four e 154 degli Wire, l'omonimo album di debutto dei The Raincoats, e \"Fear of Music\" della \"band\" americana Talking Heads.\nI Bauhaus, Siouxsie and the Banshees e the Cure gradualmente iniziarono a produrre sonorit\u00e0 pi\u00f9 oscure che generarono poi la scena gothic rock. Influenze importanti per l'evoluzione del gothic rock vennero inoltre dai Joy Division. Nei tardi anni '70 si svilupp\u00f2 dalla scena punk britannica anche una forma di neo-psychedelia. Il genere in seguito fior\u00ec in molte parti del mondo in un movimento internazionale che applicava allo spirito psichedelico degli anni '70 le nuove sonorit\u00e0 e le nuove tecniche. Sempre nel 1979 nacquero anche altri stili come l'avant-funk e l'industrial dub.\nStati Uniti.\nVerso la met\u00e0 degli anni '70 svariati gruppi musicali (alcuni provenienti dalla scena punk di Downtown Manhattan, come i Television e i Suicide) iniziarono a espandere il classico vocabolario del punk. Band del Midwest come i Pere Ubu e i Devo presero ispirazione dalla rivoluzione industriale, implementando tecniche dell'arte concettuale, della musica concreta e forme verbali non convenzionali che presagirono la nascita del movimento post-punk degli anni successivi. Un certo numero di band successive incluse band di Boston come i Mission of Burma, o di New York come i Talking Heads, combinarono elementi del punk con sensibilit\u00e0 accademico-artistiche. Nel 1978 quest'ultima band inizi\u00f2 una serie di collaborazioni con il pioniere britannico di musica ambientale ed ex-Roxy Music Brian Eno, sperimentando con le tecniche poetiche dadaiste, sonorit\u00e0 elettroniche e poliritmia africaneggiante. La vivida scena post punk di San Francisco gener\u00f2 gruppi come Chrome, the Residents, Tuxedomoon e MX-80 Sound che influenzarono l'espansione e l'implementazione della sperimentazione multimediale, del cabaret e le teorie drammaturgiche del Teatro della crudelt\u00e0 di Antonin Artaud.\nSempre di questo periodo fu poi l'emergere del movimento \"No wave\" nella \"downtown\" di New York, una scena musicale ed artistica dalla vita breve, che rappresent\u00f2 una delle pi\u00f9 influenti reazioni al riciclaggio del punk di tradizionali tropi del rock, che proiett\u00f2 una visione del mondo abrasiva, conflittuale e nichilista. I musicisti \"no wave\" come the Contortions, Teenage Jesus and the Jerks, Mars, DNA, Theoretical Girls e Rhys Chatham svilupp\u00f2 maggiormente uno stile legato al rumorismo, alle dissonanze, alla atonalit\u00e0, mescolandola a generi musicali non prettamente rock. Le prime quattro formazioni in particolare, furono inserite nella compilazione No New York prodotta da Brian Eno, spesso considerata il testamento essenziale di questa scena musicale. Le feste decadenti e le \"opening\" d'arte divennero in questo periodo i centri d'incontro di musicisti ed artisti visivi. Spesso nei locali come il Club 57 e il Mudd Club s'incontravano artisti affini a questa scena come Jean-Michel Basquiat, Keith Haring e Michael Holman. Il giornalista del \"Village Voice\", Steve Anderson, sostiene che la scena persegu\u00ec un riduzionismo abrasivo \"ha minato la potenza e la mistica di un'avanguardia rock privandola di una tradizione contro cui reagire\". Anderson ha affermato che la scena \"no wave\" rappresentava \"l'ultimo movimento stilisticamente coeso dell'avanguardia rock di New York\".\nItalia.\nSe nel 1977 l'Italia era ancora immersa nel periodo disco music, fu proprio da quella scena che venne fuori una delle prime perle del post-punk italiano, quando i Chrisma, dopo un periodo di permanenza a Londra e la scoperta del punk rock, convinsero il produttore della Polygram Niko Papathanassiou (fratello di Vangelis) a vedere nel punk rock nuove possibilit\u00e0. Fu proprio in questo contesto che il duo confezion\u00f2 prima il 7\" \"C' Rock / Mandoia\" (Polygram, 1977) e poi l'album \"Chinese Restaurant\" (Polygram, 1977), che anticiparono alcune sonorit\u00e0 del post-punk britannico. A Bologna, nel 1977 nasceva invece la Harpo's Music, che nel 1978 cur\u00f2 la produzione artistica di MONO tono (Cramps Records, 1978) dei concittadini Skiantos, un album che gi\u00e0 mostrava l'attitudine avanguardista tipica del post-punk, e poi nel 1979 il primo album omonimo dei Gaznevada, che gi\u00e0 mescolava sonorit\u00e0 punk all'elettronica e a ritmiche \"funky\". Sempre del 1979 fu l'album pi\u00f9 compiutamente post-punk degli Skiantos, intitolato Kinotto (Cramps Records).\n1980\u201384: Ulteriori sviluppi.\nLa scena del Regno Unito e gli ambiti commerciali.\nIl post-punk britannico entr\u00f2 negli anni '80 con il sostegno sia della comunit\u00e0 della critica musicale - il critico americano Greil Marcus ritrasse il \"post-punk pop d'avanguardia britannico\" in un articolo sul Rolling Stone datato 1980 come \"mosso da una tensione, un umorismo ed un senso del paradosso chiaramente unici nella musica pop di oggi\" - che di personaggi legati ai media come il DJ della BBC John Peel, tanto che alcuni esponenti del post-punk come PiL e Joy Division raggiunsero buone posizioni nelle classifiche della musica popular. Il \"network\" delle etichette che supportavano questo fenomeno come la Industrial Records, Fast, E.G. Records, Mute, Axis/4AD e Glas continuarono a sostenere l'uscita di sempre nuove produzioni. Nel 1980 erano attivi nella scena post-punk della Gran Britannia band come Magazine, Essential Logic, Killing Joke, the Sound, 23 Skidoo, Alternative TV, the Teardrop Explodes, the Psychedelic Furs, Echo &amp; the Bunnymen e the Membranes, concentrate perlopi\u00f9 nelle citt\u00e0 di Londra e Manchester.\nFu in questo periodo che le maggiori figure e artisti iniziarono a prendere le distanze dall'estetica dell'\"underground\". La scrittura sempre pi\u00f9 esoterica delle pubblicazioni post-punk, inizi\u00f2 presto a allontanare i lettori dalle riviste musicali, tanto che l'NME perse la met\u00e0 delle vendite. Scrittori come Morley iniziarono a sostenere la \"luce dell'overground\" invece delle sensibilit\u00e0 sperimentali promosse nei primi anni. Le collaborazioni di Morley con l'ingegnere del suono Gary Langan e con il programmatore J. J. Jeczalik, che port\u00f2 agli Art of Noise, aprirono la tendenza a portare suoni elettronici e campionamenti nel pop \"mainstream\". Artisti del post-punk come Green Gartside degli Scritti Politti e Paul Haig dei Josef K precedentemente affini alle metodologie avanguardiste, distolsero lo sguardo da questi approcci per perseguire stili \"mainstream\" e successo commerciale. L'evoluzione che port\u00f2 alcuni artisti post-punk a inserire idee sovversive nel \"mainstream\" pop, furono categorizzati con il termine di marketing New Pop.\nAltre \"band\" orientate verso il pop come ABC, the Associates, Adam and the Ants e Bow Wow Wow (questi ultimi due erano prodotti dal manager dei Sex Pistols Malcolm McLaren) trovarono spazio, parallelamente al fenomeno del New pop, con l'evolversi della scena della sottocultura del New romantic. Dando maggior valore al \"glamour\", alla moda e all'evasione piuttosto che alla seriet\u00e0 sperimentale dei precedenti gruppi post-punk, questa scena orientata verso il club, pur destando non pochi sospetti negli abitanti del movimento, raggiunse un buon successo commerciale. Artisti come Gary Numan, the Human League, Soft Cell, John Foxx e Visage contribuirono invece a creare un nuovo stile, il synthpop, che prendeva ispirazione dalla musica elettronica e dai sintetizzatori. Al successo di questo genere contributi non poco l'ascesa di MTV.\nDowntown Manhattan ed altrove negli USA.\nNei primi anni '80 la scena \"no wave\" di Downtown Manhattan si diresse verso sonorit\u00e0 meno abrasive rispetto al suono originario, spostandosi su posizioni decisamente pi\u00f9 ballabili con compilazioni come \"Mutant Disco\" della ZE Records, evidenziando una nuova sensibilit\u00e0, pi\u00f9 giocosa, e nata dall'incontro tra hip hop, disco music e il punk della citt\u00e0, senza tralasciare influenze dub, reggae e world music. Gruppi musicali come ESG, Liquid Liquid, the B-52s, Cristina, Arthur Russell, James White and the Blacks e Lizzy Mercier Descloux proposero formule descritte provocatoriamente da Luc Sante come \"un niente di niente + disco music a culo\". Altre \"band\" che avevano un debito con la \"no wave\" furono Swans, Glenn Branca, the Lounge Lizards, Bush Tetras e Sonic Youth, continuando invece a esplorare l'attitudine della scena iniziale rivolta al rumore ed ai territori pi\u00f9 ruvidi.\nEuropa.\nIn Germania, \"band\" come gli Einst\u00fcrzende Neubauten svilupparono uno stile peculiare di musica industriale utilizzando rumorismo avanguardista, strumenti autocostruiti e oggetti trovati. Alcuni membri di questa \"band\" collaborarono in seguito con membri dei the Birthday Party.\nIl \"revival\".\nIl \"post-punk revival\" \u00e8 una corrente di rock alternativo nata negli anni 2000 dove le \"band\" riprendono gli elementi del genere originale dell'inizio degli anni ottanta. Il movimento \u00e8 assai diffuso nei paesi anglosassoni quali il Regno Unito e gli Stati Uniti e in diversi paesi del continente europeo, ed \u00e8 molto legato alla scena post-punk di Londra e di New York degli anni ottanta.\nIl termine \"post-punk revival\" fu coniato da vari critici musicali per indicare \"band\" come Arctic Monkeys, The Killers, The Rapture, Interpol, Franz Ferdinand, Bloc Party e The Strokes. Questa seconda ondata di gruppi che riprendono il post-punk inseriscono all'interno della loro musica elementi dell'indie rock e della dance degli ultimi anni ottanta pi\u00f9 o meno come succedeva per il post-punk, che fondeva elementi del krautrock e della musica da discoteca della fine degli anni settanta."}
{"id": "493614", "revid": "1992900", "url": "https://it.wikipedia.org/wiki?curid=493614", "title": "Jon Oliva", "text": "Meglio conosciuto come Jon Oliva, \u00e8 stato il fondatore nonch\u00e9 cantante dei Savatage. Fu il terzo di quattro figli. Il suo fratello pi\u00f9 piccolo era Criss Oliva, chitarrista e cofondatore dei Savatage.\nBiografia.\nFamoso in maggior parte per il suo ruolo di uomo-immagine e cantante dei Savatage, Jon Oliva ha anche composto musica per la Trans-Siberian Orchestra, ha diretto nel 1993 il progetto Dr. Butcher e nel 2005 il suo personale album con i Jon Oliva's Pain. Oliva \u00e8 soprannominato dai suoi fan \"The Mountain King\". Oliva all'inizio soffr\u00ec di problemi legati all'abuso di stupefacenti, che raggiunsero il loro picco durante il tour dell'album \"Hall of the Mountain King\".\nJon \u00e8 stato frequentemente visto insieme al frontman dei Megadeth Dave Mustaine, il quale proprio in quel periodo era un consumatore di droghe. L'album pi\u00f9 tardo \"\" pu\u00f2 essere considerato in questo caso una sorta di resoconto autobiografico, sebbene Oliva lo neghi. Nel 1992, Oliva lasci\u00f2 il ruolo di cantante dei Savatage, ma continu\u00f2 i tour della band, suonando le tastiere sul palco. Fu sostituito dal cantante Zachary Stevens.\nI Savatage continuarono comunque con la pubblicazione di \"Edge of Thorns\" nel 1993. Ma una tragedia colp\u00ec la band, quando il 17 ottobre 1993, il fratello pi\u00f9 giovane di Jon, Criss Oliva, fu ucciso in un tragico incidente d'auto mentre tornava a casa da uno spettacolo a Tampa, in Florida. L'album del 1994 dei Savatage \"Handful of Rain\" \u00e8 considerato il tributo di Jon al fratello. Jon torn\u00f2 a cantare per l'album dei Savatage \"Dead Winter Dead\", uscito nel 1995, cantando le canzoni \"I am\" e \"Doesn't Matter Anyway\".\nNel 2001, dopo l'abbandono della band da parte di Zach Stevens a causa di problemi familiari, Jon torn\u00f2 a prestare la sua voce per il nuovo album dei Savatage, \"Poets and Madmen\". \u00c8 stata la sua prima apparizione come cantante principale dei Savatage in dieci anni. Dopo aver svolto tour con la Trans-Siberian Orchestra, Oliva form\u00f2 la sua band personale nel 2003, i Jon Oliva's Pain. La band ha pubblicato un album intitolato \"'Tage Mahal\" nel 2004, e ha firmato per la AFM Records nel marzo 2006 per la pubblicazione del loro secondo album \"Maniacal Renderings\" e del terzo album \"Global Warning\" uscito nel 2008, il quarto album \"Festival\" \u00e8 uscito il 19 febbraio del 2010.\nNello stesso anno 2010, ha partecipato all'album Angel of Babylon degli Avantasia cantando nella traccia \"Death Is Just A Feeling\". Nel 2012 ha partecipato all'album Era degli Elvenking cantando nelle tracce \"I am the moster\" e \"Forget-me-not\". Nel 2014 ha partecipato all'album F.E.A.R. dei Dawn of Destiny cantando in \"No hope for the healing\", definita da Oliva \"la migliore canzone che mi abbiano mai chiesto di cantare come \"ospite\"\".\nNel 2014 si \u00e8 annunciata la reunion dei \"Savatage\" per un concerto nell'ambito di Wacken 2015, festival che li vedr\u00e0 al fianco della band sorella \"Trans-Siberian Orchestra \"."}
{"id": "493619", "revid": "124333660", "url": "https://it.wikipedia.org/wiki?curid=493619", "title": "Ferrari F355 Challenge", "text": "Ferrari F355 Challenge \u00e8 un simulatore di guida basato su corse automobilistiche attuali. \u00c8 stato sviluppato da AM2, una divisione di SEGA per coin-op sotto la supervisione del produttore Yu Suzuki, e fu poi convertito su Sega Dreamcast e PlayStation 2. L'unico modello di automobile presente nel gioco \u00e8 la Ferrari F355 Challenge.\nCircuiti.\nLa versione arcade del gioco presenta sei circuiti:\nIn aggiunta, le versioni del gioco per home console includono altri cinque circuiti sbloccabili:"}
{"id": "493621", "revid": "30610", "url": "https://it.wikipedia.org/wiki?curid=493621", "title": "Paninaro", "text": "Paninaro \u00e8 un termine con il quale si identifica un fenomeno di costume, prevalentemente adolescenziale, nato nei primi anni ottanta a Milano e poi diffuso prima nell'area metropolitana milanese ed in seguito in tutta Italia e nel Cantone Ticino.\nEspressione giovanile dell'ondata di riflusso e disimpegno che segu\u00ec il turbolento e politicizzato decennio precedente, il fenomeno fu caratterizzato dal rifiuto di ogni forma di impegno sociale e politico e dall'adesione ad uno stile di vita fondato sull'apparenza e sul consumo. Esso coinvolse ogni aspetto della vita quotidiana e si caratterizz\u00f2 tipicamente per l'ossessione per l'abbigliamento griffato e per l'uso di un caratteristico linguaggio codificato; fu principalmente influenzato dai modelli del cinema statunitense e della musica pop del periodo (new wave, synth pop, new romantic), oltre che dai consigli degli spot pubblicitari trasmessi dalle crescenti televisioni commerciali.\nIl fenomeno divenne presto noto in tutta Italia tanto da portare alla nascita di riviste, film e parodie televisive, per poi esaurirsi abbastanza rapidamente alla fine del decennio.\nStoria.\nNei primi anni ottanta le zone di Milano erano frequentate da gruppi di giovani con proprie regole e stili come i metallari o i dark. All'interno di questo contesto si svilupp\u00f2 una moda, sulla falsariga delle altre per la necessit\u00e0 di rimarcare l'appartenenza ad uno specifico gruppo, costituita da giovani, adolescenti o poco pi\u00f9 grandi, che si riunivano presso i locali di zona piazza San Babila codificando un proprio lessico ed un proprio stile basato sull'ostentazione di capi firmati molto costosi ma che era al contempo anche alla portata di tutti grazie ad un mercato che, colta la nuova moda, incominci\u00f2 a fornire a prezzi accessibili quanto necessario per uniformarsi al nuovo stile. Nelle paninoteche e nei fast food del centro di Milano prese forma un fenomeno di costume che, dopo essersi diffuso in tutta Italia, si estese anche all'estero. I luoghi di ritrovo, paninoteche e fast food, dove potevano essere consumati pasti veloci ne determinarono quindi anche il nome.\nIl termine deriva, pi\u00f9 in particolare, proprio da un locale di Milano, il bar \"Al panino\", ritrovo abituale del primo nucleo di paninari, un gruppo di ragazzi che aveva codificato un proprio gergo ed un proprio abbigliamento basato fondamentalmente su determinati capi di vestiario ed accessori di note marche italiane o straniere.\nI nuovi valori che si affermano sono: \u00abfunzionare, dimostrare di valere, avere un corpo ed una immagine perfetta, essere alla moda, fare carriera\u00bb ma curiosamente i paninari non indossano l'abbigliamento tipico degli yuppie americani, i giovani in carriera, bens\u00ec capi di abbigliamento tipici della classe operaia e contadina americana come scarponi Timberland, jeans Levi's, camicie a scacchi, stivali e cinturoni tipici dei boscaioli ma tutto rigorosamente di marca e molto costosi. La controparte femminile del paninaro si chiama \"sfitinzia\" o \"squinzia\", che secondo i dizionari \u00e8 definibile come una ragazza smorfiosa, poco intelligente, civettuola, spesso patita della moda, ma secondo l'accezione originale del 1986, scritta da Lina Sotis, la squinzia \u00e8 \u00abla categoria femminile pi\u00f9 diffusa del momento. Hanno tutte un imprinting, quello televisivo degli show della seconda serata, vestiti, toni di voce, lunghezze, cortezze e tacco a spillo: nella squinzia tutto, tranne il cervello, \u00e8 esagerato. La squinzia \u00e8 quella che vorrebbe beccare di pi\u00f9 e becca di meno, \u00e8 l'eterna tacchinata e mai presa\u00bb.\nIl fenomeno si diffuse rapidamente in tutta Italia grazie alla pubblicit\u00e0 trasmesse dalle nascenti televisioni commerciali, che ne sfruttano il fenomeno amplificandone il messaggio e diffondendone lo stile; a renderlo ulteriormente famoso contribu\u00ec anche un personaggio interpretato dall'attore Enzo Braschi, che forn\u00ec alla nazione una versione stereotipata del paninaro in una fortunata trasmissione televisiva, \"Drive In\", che ne contribu\u00ec a diffondere la moda codificandone a sua volta degli stilemi alla quale molti giovani di tutta Italia cercarono di uniformarsi. Il successo \u00e8 tale che nascono anche riviste dedicate al fenomeno ed indirizzate ai paninari come \"Il Paninaro\", con una tiratura che raggiunse 100.000 copie mensili, alle quali seguirono \"Wild Boys,\" ispirata alla canzone omonima dei Duran Duran e cantata da Braschi nella sua parodia, \"Zippo Panino\", \"Il Cucador\" oltre alle versioni al femminile come \"Preppy\" e \"Sfitty\".\nI prodromi del fenomeno si osservarono a Milano in un periodo storico di assestamento della valuta italiana e di importanti segnali di ripresa economica, cui fecero seguito un relativo benessere e maggior disponibilit\u00e0 di beni di consumo. Con l'espansione della moda, fu naturale la formazione di gruppi e comitive, ciascuna dotata di un proprio punto di ritrovo come un bar ed un relativo territorio nel quartiere; gruppi anche molto ampi, le cui frequentazioni potevano raggiungere anche l'ordine del centinaio di persone. Il sabato pomeriggio e la sera erano il luogo deputato al ritrovo in massa con successivo trasferimento in una delle discoteche che ben si prestavano a sfruttare questo fenomeno. Alcuni di questi gruppi, quelli pi\u00f9 importanti, disponevano dei leader di grande popolarit\u00e0 locale, solitamente dotati di soprannome. I locali di frequentazione avevano periodo di vita effimero o mutavano nome e ragione sociale in tempi brevi, in base alla tendenza ed il gusto dei frequentatori.\nTratto caratteristico dei paninari era il cibo consumato presso alcune catene di ristoranti a ristorazione rapida, che proprio in quegli anni iniziano a diffondersi in tutta Italia. A Roma, ad esempio, l'apertura del primo ristorante McDonald's, nel 1986, a Piazza di Spagna, fu un evento memorabile per i paninari della capitale italiana. A Milano, al contrario, la maggior parte delle varie compagnie di paninari si ritrovavano in normali bar sparsi in tutta la citt\u00e0, e le decine di ristoranti a ristorazione rapida di Burghy (ad eccezione di quello di piazza San Babila e di Corso Re Vittorio Emanuele II), Wendy's e King Burger (da non confondere con Burger King approdato in Italia solo nel 1999), le due cosiddette \"seconde scelte\", venivano poco frequentati dagli appartenenti a questa sottocultura giovanile.\nIn breve tempo i paninari divengono fenomeno di costume acquistando una discreta notoriet\u00e0 a livello nazionale, soprattutto per merito della pubblicazione di alcuni fumetti dedicati ai paninari e del personaggio interpretato da Enzo Braschi a \"Drive In\". Nel 1986 i Pet Shop Boys, a seguito di una visita nel centro di Milano, incisero il singolo \"Paninaro\", che permise alla moda di valicare i confini nazionali. I protagonisti del videoclip, girato a Milano, erano alcuni ragazzi perfettamente vestiti secondo i dettami della moda.\nIl fenomeno inizialmente non aveva connotazioni politiche in quanto l'impegno sociale non rientrava negli interessi dei gruppi che si conformavano all'estetica paninara. Vi era invece una sorta di coscienza di classe che li portava a rifiutare contatti con altri giovani di diversa estrazione sociale: i paninari, almeno nel nucleo originario milanese che aveva come punto di ritrovo i locali in zona Piazza San Babila, erano i figli della borghesia medio-alta e quindi con quella disponibilit\u00e0 economica che permetteva l'acquisto di capi d\u2019abbigliamento particolarmente costosi. Successivamente incominci\u00f2 a sorgere una coscienza politica di ispirazione conservatrice che port\u00f2 a contrapposizioni con gruppi di diversa identit\u00e0 politica. \nLa moda si esaur\u00ec a Milano con il finire del decennio e nel resto dell'Italia di l\u00ec a poco, sostituita da altre sottoculture che riflettevano la fine di un decennio consumato all'insegna dell'edonismo e della superficialit\u00e0. In generale pu\u00f2 dirsi come la moda dei paninari sia stata legata ai giovanissimi delle scuole medie inferiori e superiori. Perlomeno, a Milano i paninari erano quasi totalmente assenti nelle universit\u00e0. L'intestazione sulla testata principale, \"Paninaro\", inizialmente \"I veri galli\", accomiata il periodo d'uscita di scena con \"Pochi, duri, giusti\". \nCome per qualsiasi moda passata, specialmente a Milano si tengono serate di revival presso discoteche, dove i frequentatori sono dei reduci oramai adulti, esortati a presentarsi con indumenti della moda dell'epoca.\nDiffusione del fenomeno.\nLo stile si diffuse da Milano nelle zone limitrofe della Lombardia e poi nel resto d'Italia, mescolandosi a tendenze comunque gi\u00e0 in atto in altre citt\u00e0. A Bologna, per esempio, gi\u00e0 da tempo si chiamavano \"z\u00e0nari\" i gruppi di ragazzi - omologhi dei paninari milanesi - che si ritrovavano regolarmente in centro al bar Zanarini, poco distante dal palazzo dell'Archiginnasio, mentre a Verona erano curiosamente definiti \"bondolari\".\nA Roma vi erano i \"tozzi,\" abbigliati con piumino Moncler, Millet o Ciesse Piumini, giacca in pelle da aviatore di marca Schott, pantaloni jeans Levi's 501, camicia sempre di jeans rigorosamente blu scuro, cintura da mandriano dalla vistosa fibbia El Charro, scarponcini da boscaiolo Timberland ma anche le Clarks e, caratteristicamente, incedevano con le punte dei piedi all'infuori, sembrando l'antitesi della ricercatezza della versione milanese. Come l'aggettivo inglese \"tough\", il termine \"tozzo\" dava l'idea di prestante, gagliardo, ma anche di rozzo, prepotente. L'abbigliamento di molti tozzi ricordava l'uniforme dei detenuti nelle prigioni americane, portato alla notoriet\u00e0 dalle interpretazioni \"carcerarie\" di attori come Clint Eastwood e Burt Reynolds.\nStile.\nAbbigliamento.\nNel vestiario e per gli accessori era d'obbligo la \"griffe\" e la sua autenticit\u00e0, quale indice di ricchezza familiare reale o presunta; il paninaro coltivava infatti una maniacale attenzione per il proprio stile, rigorosamente costoso e di marca. L'uso di imitazioni e di merci contraffatte, a cui ricorrevano i ragazzi che non potevano permettersi i capi originali, pur essendo molto diffuso era stigmatizzato socialmente e comportava l'appellativo di \"gino\" o \"truzzo\".\nL'abbigliamento base del paninaro prevedeva giacconi imbottiti di piumino d'oca vivacemente colorati (es. Ciesse Piumini, Moncler, Henry Lloyd), stivali da mandriano (es. Frye o Durango), le prime scarpe da barca (Docksides by Sebago, &amp; Sperry Topsiders, Timberland), jeans (es. Armani, Levi's 501, Uniform, Rifle in velluto millecoste, Avirex, Americanino, Stone Island), giubbotti da aviatore tipo \"bomber\" (Avirex, Schott, bomber canadese e RAF), giubbotti di jeans (Levi's), giacconi da vela (Henri Lloyd Consort Jacket), felpe (American System, Best Company), maglioni (es. Marina Yachting, Benetton, Stefanel, Les Copains), cinture di pelle (es. El Charro), camicie a quadri (es. Naj-Oleari), calzini (a rombi della Burlington per i ragazzi, colorati della Naj-Oleari per le ragazze), scarponcini da lavoro in pelle scamosciatata (es. Timberland o Clarks), Celini oppure scarpe sportive (Superga colorate, Vans rigorosamente senza stringhe e, pi\u00f9 tardi, Nike, Converse e New Balance). Ed ancora, camicie Controvento e tutto l'abbigliamento di C.P Company e Stone Island. Per circa tre anni impazzarono anche le toppe di stoffa sui jeans di Naj-Oleari e Fiorucci, cos\u00ec come le sue borse e parecchi accessori per le ragazze. Altri capi di abbigliamento erano il berrettino delle armate americane sudiste ed i guanti in pelle scamosciata Ocean Star.\nI colori erano generalmente vivaci, chiari, con preferenza per le tinte pastello, preferibilmente in tinta unita per maglioni, felpe e pullover (celeste, giallino, verdino, rosa); erano poco apprezzati i toni neutri (beige, grigio) ed i colori scuri (tranne che nei bomber). Presenti anche \"texture\" di ispirazione scozzese, a quadri, o righe e righine per le camicie; fra le grafiche, le pi\u00f9 diffuse erano quelle di ispirazione Ivy League o comunque legate all'immaginario giovanile americano degli anni cinquanta. Gli accessori spesso presentavano \"pattern\" con piccole fantasie geometriche tipiche del periodo (triangolini, lineette a zig-zag, fiorellini stilizzati, come nelle stoffe di Naj-Oleari o Fiorucci) o colori fluo. \nLe taglie dei pantaloni e delle camicie erano abbondanti, e spesso indossati con pi\u00f9 risvolti nelle maniche ed alle caviglie. I pantaloni ed i jeans avevano la vita molto alta ma lasciavano scoperte le caviglie, e le camicie si portavano tassativamente dentro i pantaloni ed abbondantemente sblusate; gli indumenti attillati erano associati a mode precedenti e considerati sgradevoli da vedere. In generale si cercava di avere un aspetto molto curato evitando ogni apparenza di sciatteria. \nIl modo di vestire paninaro variava da citt\u00e0 a citt\u00e0; cos\u00ec mentre a Milano si usavano le felpe Best Company, a Roma andava per la maggiore il jeans Americanino. Anche i negozi erano un culto: ad esempio, a Roma la meta era \"Energie\" di via del Corso, mentre a Milano si andava al \"Pharmacia\" di via Durini. Il negozio di El Charro in via Monte Napoleone divenne una sorta di paradiso degli acquisti, importando dozzine di indumenti in stile texano, prodotti principalmente dalla Lyntone Belts Inc. (Edmond - Oklahoma). Altri negozi di riferimento erano Di Segni e Conforti.\nFra gli accessori divenuti \"status symbol\" dei paninari, ebbero grande diffusione gli occhiali Ray-Ban e Vuarnet di svariati modelli (dai \"Wayfarer\" di Tom Cruise in \"Risky Business - Fuori i vecchi... i figli ballano\" del 1983 ai \"Caravan\" di Top Gun), lo zainetto Invicta (soprattutto il modello \"Jolly\", dai colori pastello o fluo), il registratore a cassette portatile Sony Walkman e, nella seconda met\u00e0 del decennio, l'orologio di plastica colorata Swatch.\nAlcune marche di moto erano solitamente associate al mondo dei paninari: ad esempio, inizialmente, i motocicli Z\u00fcndapp 125 (con scritta \"175\" sulla fiancata per andare in autostrada), successivamente Laverda, con motore Z\u00fcndapp, Gilera KZ (stradale) e RX (enduro).\nLinguaggio.\nSul modello del linguaggio dei giovani milanesi venne modellato un gergo che divenne comune dei paninari diffusi in altre parti d'Italia caratterizzato da un rifiuto dell'iperbole ed in un ricorso al prosaico. Per esempio: \u00ab\"Sono fuori come un citofono\u00bb\" oppure \"\u00ab [...] come un'antenna\"\u00bb per intendere uno stato confusionale.\nSono frequenti le abbreviazioni come ad esempio \"Timba\" riferito alle scarpe di marca Timberland, \u00ab\"Faccio il week a Curma\u00bb\" traducibile come \"\u00abpasso un weekend a Courmayeur\u00bb,\" talora combinati agli accrescitivi o storpiature (es. \"panozzo\" per \"panino\", \"patozze\" per \"patatine\"), cos\u00ec come i continui ricorsi spesso fantasiosi all'inglese (es. \"arrapation\", \"very original\", \"il mio boy\", \"arrivano i ci\u00e0ina\" - deformazione dell'inglese \"chinese\", cinese ovvero militante di sinistra o pi\u00f9 esteso, appartenente ai gruppi antagonisti) od a altre lingue (\"I sapiens\", \"Mi gusti mucho\").\nMerita far presente che il cosiddetto linguaggio dei paninari non milanesi \u00e8 stato spesso profondamente influenzato dalle invenzioni degli autori delle riviste paninare e dal personaggio comico televisivo di Enzo Braschi. Nella realt\u00e0 ben pochi utilizzavano quello slang, divenuto, negli anni, uno dei tanti stereotipi sulle culture giovanili. Non improbabile da questo processo, una diffusione nazionale di alcune espressioni triviali meneghine, esempio tangibile quelle relative alla sessualit\u00e0, sostituendo via via quelli tradizionali locali.\nInteressi culturali.\nMusica.\nI paninari ascoltavano principalmente musica commerciale e disimpegnata, soprattutto pop anglosassone nelle declinazioni pi\u00f9 in voga di quel periodo, vale a dire synth pop, dance, new romantic. \nLa rete televisiva Videomusic ed il programma di Italia Uno \"DeeJay Television\" furono i principali diffusori di questi generi musicali, trasmettendone i videoclip e contribuendo ad influenzare i gusti dei paninari italiani: nacque, ad esempio, un'agguerrita rivalit\u00e0 tra il pubblico dei Duran Duran e quello degli Spandau Ballet, i due gruppi pi\u00f9 amati dai paninari. Fra i musicisti pi\u00f9 apprezzati c'erano anche gli Wham!, i Simple Minds, i Frankie Goes to Hollywood, Boy George ed i Culture Club, i Pet Shop Boys (che nel 1986 pubblicarono un brano chiamato \"Paninaro\"), gli A-ha, gli Europe, Michael Jackson e la prima Madonna.\nEra invece decisamente rifiutata ogni altra forma di musica in voga nel periodo, in particolare quella impegnata (cantautori) o troppo ricercata (punk, post-punk, rock o sperimentale) o introspettiva (goth o dark). La musica italiana non era in genere apprezzata dai paninari, ad eccezione di quella cantata in inglese (italo disco e dance) da artisti come Sandy Marton, Tracy Spencer, Taffy, Via Verdi, Valerie Dore, Spagna, Sabrina Salerno, Novecento, Mike Francis, Matia Bazar, Den Harrow, Gazebo ed Albert One, e, pi\u00f9 in generale, tutta la produzione di Claudio Cecchetto di quel periodo, compreso l'esordio di Jovanotti.\nCinema.\nI gusti cinematografici dei paninari si orientavano sui blockbuster statunitensi come Top Gun e le saghe di Rocky e Rambo.\nInfluenza culturale.\nNel 1986 il fenomeno \u00e8 al suo apice e viene realizzato un lungometraggio, \"Italian Fast Food\", trasposizione cinematografica di molte idee presenti nel programma televisivo Drive In, compreso ovviamente Braschi nei panni del paninaro; si svolge in un fast food nel centro di Milano. Altro film dello stesso anno \u00e8 \"Sposer\u00f2 Simon Le Bon\", tratto da un libro/diario scritto dall'adolescente milanese Clizia Gurrado che descrive gli sforzi della protagonista, che vive nel periodo di massima esplosione del movimento, per incontrare il suo idolo Simon Le Bon.\nIl libro stesso \u00e8 un fenomeno editoriale che in poco tempo vende mezzo milione di copie. L'autrice stessa, anni dopo, ricordando la sua esperienza come adolescente nella Milano dei paninari, alla domanda se anche lei fosse stata una paninara, rispose che \u00abse per essere paninari si intende il fatto di indossare il Moncler, le Timberland e la borsa Naj Oleari ed ascoltare i Duran Duran, allora s\u00ec, ma \u00e8 anche pur vero che tutto terminava a quello.\u00bb Nel 1986 il gruppo britannico dei Pet Shop Boys pubblic\u00f2 un brano chiamato \"Paninaro\".\nVennero pubblicati anche fumetti ispirati al fenomeno come \"Paninaro\" e \"New Preppy\", editi dalla Edifumetto dal 1986 al 1989, \"Cucador - il giornale dei veri paninari\", edito dal 1986 al 1987 dalla Garden Editoriale, \"Sfitty\", edito dalla Edizioni Bianconi nel 1987 e \"Wild Boys\", edito dal 1986 al 1987 dalla Look Boys. Nel 1985 l'editrice Edisoft pubblic\u00f2 il videogioco per Commodore 64 \"Il paninaro\", costituito da una fase di guida in moto per Milano ed una fase ambientata in un fast food, dove il paninaro deve superare scorrettamente la coda.\nSempre per Commodore 64 l'editrice Logica 2000 pubblic\u00f2, tra i supplementi della sua omonima collana, la rivista con cassetta \"Squinzie, sfitinzie &amp; paninari\", contenente programmi vari sul tema. Nel 2011 viene pubblicato su Internet il mediometraggio \"Il ritorno dei paninari\", basato sul fumetto \"Paninaro\", diretto da Fabio Notario e Ramon Verdoia e prodotto dalla Fabius Art. Il seguito, \"Il ritorno dei paninari 2\", ottenne il \"Premio 2014\" dal programma \"Stracult\" di Rai 2.\nNel settembre 2018 Il Pagante, gruppo musicale milanese, ha pubblicato un album dal titolo \"Paninaro 2.0\", evidente riferimento alla subcultura dei paninari sviluppatasi nel capoluogo lombardo durante gli anni '80."}
{"id": "493624", "revid": "35707", "url": "https://it.wikipedia.org/wiki?curid=493624", "title": "Paninari", "text": ""}
{"id": "493626", "revid": "1226", "url": "https://it.wikipedia.org/wiki?curid=493626", "title": "Groom Lake Air Force Facility", "text": ""}
{"id": "493628", "revid": "339392", "url": "https://it.wikipedia.org/wiki?curid=493628", "title": "Quartieri di Milano", "text": ""}
{"id": "493636", "revid": "124575437", "url": "https://it.wikipedia.org/wiki?curid=493636", "title": "Sentimento", "text": "In psicologia con il termine sentimento (derivato dal latino \"sentire\", percepire con i sensi) si intende uno stato d'animo ovvero una condizione cognitivo-affettiva che dura pi\u00f9 a lungo delle emozioni e che presenta una minore incisivit\u00e0 rispetto alle passioni. Per sentimento genericamente si indica ogni forma di affetto: sia quella soggettiva, cio\u00e8 riguardante l'interiorit\u00e0 della propria individuale affettivit\u00e0, sia quella rivolta al mondo esterno. Quando il termine viene usato nel significato filosofico di \"senso (sentimento) di s\u00e9\" esprime la coscienza della propria esistenza come complesso dei moti spirituali e corporei.\nStoria.\nIl concetto nella storia della filosofia.\nI filosofi greci antichi non distinguevano tra sentimento e passione: quando invece la riflessione filosofica si accentra sul tema della soggettivit\u00e0 il concetto acquista rilievo autonomo.\nNella filosofia moderna con Cartesio il sentimento viene incluso tra le passioni definendolo come \"passione spirituale\", nel senso che esso non ha a che fare con la materialit\u00e0 del corpo ma \u00e8 un moto dell'anima che diviene oggetto passivo di una forza che la sovrasta.\nDa questa iniziale definizione del concetto, il sentimento ha trovato sviluppi nell'etica, nell'estetica, nella metafisica e nella gnoseologia.\nIl sentimento come conoscenza.\nIn Blaise Pascal il sentimento, chiamato \"sentire del cuore\", esprime una vera e propria facolt\u00e0 conoscitiva distinta e in un certo modo superiore sia alla semplice percezione sensibile che alla razionalit\u00e0. Infatti il sentimento permette di cogliere intuitivamente cosa siano il tempo, lo spazio, il movimento, il numero cio\u00e8 le basi stesse dell'attivit\u00e0 razionale e logica-matematica. Afferma Pascal: c'\u00e8 un \"ordre du coeur\" (ordine del cuore), una \"logique du coeur\" (logica del cuore).\nIn opposizione a Pascal, Leibniz considera invece il sentimento un atteggiamento che \u00e8 difficile definire come conoscitivo tanto \u00e8 confuso, incerto ed ambiguo il sapere che ottiene chi si affida ad esso preferendolo alla razionalit\u00e0. Questo per\u00f2 non vuol dire che l'uomo debba affidarsi completamente alla razionalit\u00e0 che crea abitudine e acquiescenza passiva alla sensibilit\u00e0 ma bisogna ricercare anche tramite gli affetti la \"felicit\u00e0 mentale\" come completezza conoscitiva.\nLa concezione di Leibniz viene condivisa da Johannes Nikolaus Tetens, Johann Friedrich Herbart e da Alexander Gottlieb Baumgarten che in particolare assegna al sentimento la autonoma possibilit\u00e0 di cogliere il \"bello\" in modo del tutto separato dalle facolt\u00e0 logico-conoscitive Teoria questa d'origine inglese che si far\u00e0 strada, tramite Baumgarten nella cultura tedesca e che sar\u00e0 fatta propria da Jean Jacques Rousseau e Luc de Clapiers de Vauvenargues il quale afferma che:\nI sentimentalisti.\nI filosofi chiamati \"sentimentalisti\", per la particolare attenzione dedicata al concetto di sentimento, si sviluppano in Inghilterra seguendo le teorie del caposcuola Shaftesbury (1671-1713), il quale assegna un valore morale al sentimento, considerato un atteggiamento innato in cui convergono anche il bello e il vero.\nLe teorie di Shaftesbury, riprese da Joseph Butler (1692-1752) e Francis Hutcheson (1694-1746) , vengono completate da David Hume che per\u00f2 rifiuta l'eccessivo ottimismo di tipo neoplatonico dei sentimentalisti. Pur attribuendo al sentimento un valore conoscitivo, secondo Hume \u00e8 nella morale che questo esplica la sua azione maggiore. Tutte le nostre attivit\u00e0 razionali e morali hanno una comune origine negli atteggiamenti sentimentali.\nConnesso al problema estetico del sentimento del bello in Hume \u00e8 la questione del gusto, se il bello, cio\u00e8, debba considerarsi di rilievo universale o singolare. Considerando la bellezza un sentimento risulta chiaro che il bello dipende dall'apprezzamento personale del gusto. Il giudizio estetico quindi non pu\u00f2 essere condiviso universalmente n\u00e9 stabilito a priori. Tuttavia pu\u00f2 accadere che ci sia su ci\u00f2 che \u00e8 bello un consenso generale e a posteriori, inteso come \u00abconsiderevole uniformit\u00e0 del sentimento tra gli uomini.\u00bb\nLe concezioni di Hume hanno avuto sviluppo e approfondimento in David Hartley (1705-1757) che ha indagato l'origine fisiologica dei sentimenti di piacere e dolore e in Adam Smith relativamente alla sua teoria della \"morale della simpatia\".\nL'analisi kantiana.\nDelle teorie dei sentimentalisti inglesi si occup\u00f2 in particolare Kant in riferimento alla sua concezione della morale. Kant rigetta, come Hume, le teorie dei sentimentalisti per il loro infondato ottimismo e per la definizione di tipo psicologico che essi davano del sentimento come fondamento del comportamento morale. Certo, afferma Kant, \u00e8 apprezzabile il sentimento che ispira al bene un animo nobile ma questa buona predisposizione \u00e8 volubile e incerta: occorre invece condurre un'indagine razionale che porti a basare la morale non su buone inclinazioni, su un sentimento del bene che pu\u00f2 esserci o mancare, ma su un rigoroso senso del dovere.\nIl sentimento, secondo Kant, \u00e8 una forma affettiva riconducibile unicamente all'intimit\u00e0 del soggetto in quanto soggetto senziente cio\u00e8 esso \u00e8 \u00abuna sensazione riferita unicamente al soggetto\u00bb e come tale essa \u00e8 una facolt\u00e0 autonoma dell'uomo che pu\u00f2 essere oggetto, come l'intelletto e la volont\u00e0, dell'analisi razionale condotta nella \"Critica del giudizio\". Qui si descrivono quelli che Kant chiama \"giudizi riflettenti\" che si fondano sul sentimento del bello e del \"sublime\" e, poich\u00e9 questi non si basano sulla percezione sensibile delle cose esterne ma sul modo soggettivo di come queste vengono da noi valutate, essi rientrano nell'ambito di quell'estetica che Kant connette alla nostra moralit\u00e0: per questo egli parla di un \"sentimento morale\", anche se il sentimento di per s\u00e9 si riferisce sempre alla sensibilit\u00e0 che per principio non pu\u00f2 rientrare con la sua materialit\u00e0 nell'ambito della morale autonoma, che ha il fondamento di s\u00e9 in se stessa. Il sentimento morale kantiano \u00e8 dunque rappresentato dal \u00abrispetto di s\u00e9\u00bb inteso come conseguenza dell'azione compiuta in obbedienza alla legge morale.\nIl sentimento nel romanticismo.\nNell'et\u00e0 romantica il sentimento diventa la facolt\u00e0 di cogliere l'infinito sia in senso lirico (Friedrich Schlegel, Friedrich H\u00f6lderlin) che religioso: \u00abLa religione \u00e8 sentimento e gusto dell'infinito\u00bb\nIl sentimento dell'infinito si coglie nella poesia, prima forma del desiderio dell'uomo di conquistare quell'infinito che \u00e8 Dio. \nIn ci\u00f2 il sentimento va distinto dal sentimentalismo, un piagnucoloso ripiegamento su se stesso di chi si compiace della propria fragilit\u00e0 fondata su \u00abquei familiari generosi sentimenti nei quali uomini senza carattere si sentono cos\u00ec felici e grati.\u00bb\nIl sentimento viene visto da Schelling per un verso come una particolare intuitiva dote dell'artista e del genio, assolutamente libera e potenziatrice della loro naturale ispirazione e creativit\u00e0 ma per un altro come una negativa e malefica affezione spirituale che consuma l'uomo che vi si abbandona.\nSecondo Hegel invece solo la funzione mediatrice della ragione \u00e8 capace di cogliere il vero mentre gli strumenti \"immediati\" come l'intuizione, il sentimento e la fede, vengono messi da parte come \"romantiche fantasticherie\".\nLa rivalutazione del sentimento, nell'ambito antihegeliano, \u00e8 in Schopenhauer che attribuisce al sentimento della piet\u00e0 una funzione etica e in successivi autori che,in funzione antipositivista, contrappongono i valori della soggettivit\u00e0, dell'interiorit\u00e0 sentimentale alla esaltata funzione dell'oggettivit\u00e0 scientifica. Per Henri Bergson solo il sentimento \u00e8 in grado di attingere, al di l\u00e0 delle astratti schemi della realt\u00e0 prodotti dall'intelletto scientifico, la vera essenza della realt\u00e0\nInteressato all'analisi del sentimento in senso naturalistico e metafisico \u00e8 anche il pensiero di Alfred North Whitehead che scopre nel \"feeling\" la possibilit\u00e0 della soluzione di ogni dualismo soggetto-oggetto, spirito-natura, qualit\u00e0-quantit\u00e0.\nIl sentimento nella prospettiva fenomenologica-esistenziale.\nHusserl per primo tenta una spiegazione dell'intersoggettivit\u00e0, ossia della condivisione di stati soggettivi da parte di due o pi\u00f9 persone, basandola sul sentimento, che egli definisce come \u00abintuizione simpatetica\u00bb\nMax Scheler introduce per primo nella definizione del sentimento il confronto con l'emozione chiarendo come questa si risolva nel fenomeno stesso mentre il primo esprime un contenuto intenzionale del soggetto che reagisce allo stato emotivo che attraversa e nello stesso tempo istituisce quei valori che danno un significato universale alla vita. \u00abI valori ci sono immediatamente dati nella percezione affettiva.\u00bb\nNell'esistenzialismo \u00e8 soprattutto S\u00f8ren Kierkegaard ad approfondire il concetto di sentimento ripreso da Heidegger che ritiene \u00abla situazione emotiva\u00bb un aspetto essenziale dell'esistenza umana che con il sentimento dell'angoscia, d'origine kierkegaardiana, conosce il nulla e anticipa la morte.\nSi rif\u00e0 a questi temi la tematica letteraria-filosofica di Jean Paul Sartre che nel sentimento della \"nausea\" scopre la mancanza di significato e l'assurdit\u00e0 dell'esistenza umana."}
{"id": "493638", "revid": "34971", "url": "https://it.wikipedia.org/wiki?curid=493638", "title": "Keygen", "text": "Il keygen (dalla contrazione delle parole inglesi \"key\", chiave e \"generator\", generatore, \"generatore di chiavi o codici\") in informatica \u00e8 un programma creato appositamente per registrare in maniera fraudolenta un programma commerciale a pagamento. A differenza dei crack il keygen non modifica assolutamente il programma, ma si limita a sbloccarlo mediante una serie di codici appositamente confezionati. Il \"Keygen\" \u00e8 spesso un programma complesso cui, oltre al cracker (colui che disassembla il programma al fine di trovare i codici e gli algoritmi di registrazione), lavorano anche grafici, musicisti e programmatori, spesso raggruppati in un gruppo dove ognuno ha il suo scopo preciso. A volte tutte queste figure si raggruppano in un singolo individuo. Non \u00e8 detto che tutti i keygen abbiano musica o grafica elaborata.\nFunzionamento.\nChi crea un keygen deve prima disassemblare il codice del programma che vuole registrare, poi con appositi programmi (esempio i debugger) trova l'algoritmo che genera il codice d'attivazione. Dopodich\u00e9 crea il generatore con le istruzioni dell'algoritmo del software commerciale.\nTipologie.\nUn keygen viene quindi assemblato a seconda delle specifiche richieste del software da registrare."}
{"id": "493639", "revid": "124878200", "url": "https://it.wikipedia.org/wiki?curid=493639", "title": "Bitume", "text": "Con il termine bitume si intende una miscela di idrocarburi naturali o residuati derivanti dalla distillazione o raffinazione del greggio.\nIl bitume, a differenza del catrame, appartiene alla categoria dei materiali bituminosi.\nTipologie.\nI bitumi possono essere naturali o artificiali.\nI bitumi naturali sono molto diffusi sulla crosta terrestre. Costituiscono in qualche caso il materiale impregnante di molte rocce di tipo sedimentario (arenarie e calcari, e in questo caso si parla di asfalti naturali), oppure si presentano sotto forma di vene o sacche nel sottosuolo o come affioramenti superficiali di estensione variabile, veri e propri laghi alimentati da vene sotterranee. I bitumi naturali si trovano soprattutto in Canada, a Trinidad, nel Venezuela, in Messico, a Cuba, nel Colorado e in svariati altri paesi.\nI bitumi artificiali o bitumi di petrolio possono sostituire egregiamente quelli naturali anche se presentano rispetto a questi ultimi una minore stabilit\u00e0 a causa di una minore percentuale di asfalteni. Si ottengono dalla distillazione del greggio.\nCaratteristiche chimico-fisiche.\nIl bitume \u00e8 una sostanza di colore da bruno a nero, ha consistenza semisolida viscoelastica, \u00e8 termoplastico, ma non presenta una temperatura di fusione ben definita.\nI bitumi sono impermeabili all'acqua, parzialmente solubili in molti solventi organici apolari, quali il benzene, il tetracloruro di carbonio ed il cloroformio e sono completamente solubili in solfuro di carbonio.\nAll'analisi chimica i bitumi presentano una percentuale in peso di carbonio e di idrogeno intorno rispettivamente all'80% e al 10%. Generalmente si ritiene che non possano esistere due bitumi chimicamente identici, dato che la composizione chimica effettiva dipende dalla composizione del petrolio grezzo da cui deriva (variabile anche nel tempo per un medesimo giacimento), dei processi di raffinazione (e altri) impiegati per produrlo, dalle reazioni che subisce durante il suo utilizzo.\nTramite solubilizzazione frazionata, precipitazione e tecniche cromatografiche \u00e8 possibile separare un bitume in frazioni pi\u00f9 omogenee. La pi\u00f9 classica di tali separazioni prevede di comporre il bitume in quattro classi di composti, distinte dalla loro separabilit\u00e0: \"saturi\", \"aromatici\", \"resine\" e \"asfalteni\".\nDa un punto di vista strutturale, il bitume pu\u00f2 essere visto come una emulsione in cui micelle di asfalteni circondati da resine e aromatici sono disperse in una fase fluida di idrocarburi saturi.\nLa percentuale di contenuto di zolfo, ossigeno e azoto \u00e8 assai variabile: lo zolfo, ad esempio, a seconda della provenienza, pu\u00f2 variare dall'1% al 10%.\nPer ossidazione all'aria e prolungata esposizione agli agenti atmosferici (sbalzi termici, ecc.) il bitume subisce un \"invecchiamento\" con decadimento delle sue propriet\u00e0. Questo processo consiste essenzialmente in una ossidazione dei componenti oleosi e delle resine asfaltiche; si ha cos\u00ec un aumento del tenore di asfalteni ed il bitume indurisce, perdendo elasticit\u00e0.\nSeparazione per solubilizzazione e cromatografia.\nIl metodo base per la separazione dei componenti dei bitumi prevede un primo trattamento del bitume con \"n\"-eptano. \nEssendo i bitumi estremamente vari dal punto di vista chimico, la loro classificazione si basa pi\u00f9 sulle loro prestazioni fisiche in test controllati e normati dalle agenzie nazionali di standardizzazione. I due test pi\u00f9 frequenti sono quelli del punto di rammollimento e del grado di penetrazione.\nFamiglie.\nSi possono suddividere in:\nNei primi vengono inclusi il petrolio grezzo, l'asfalto naturale, l'ozocerite, l'asfaltite. Nella seconda categoria gli scisti bituminosi, dai quali \u00e8 possibile estrarre il bitume che pu\u00f2 essere utilizzato per produrre petrolio che \u00e8 raffinabile come un comune greggio naturale.\nUtilizzo.\nPer le sue propriet\u00e0 (legante a caldo, impermeabile, isolante), il bitume \u00e8 largamente usato per pavimentazioni stradali, manti impermeabili, isolamenti elettrici.\n\u00c8 pi\u00f9 propriamente definito bitume il materiale proveniente dalla spontanea alterazione dei petroli naturali venuti a contatto con l'atmosfera.\nLe rocce abbondantemente impregnate di bitume sono chiamate asfalti, e sono localizzate essenzialmente nelle zone della Palestina, nell'isola di Trinidad e nel Venezuela. In Europa i giacimenti pi\u00f9 importanti si trovano in Sicilia, e specialmente a Ragusa.\nSi parla di bitume come legante dei mattoni nelle costruzioni edilizie babilonesi (la Bibbia, Genesi 11:3). Cos\u00ec era tradizionalmente stata costruita la incompiuta e famosa torre di Babele. Dal bitume si ricava la pece, indispensabile nell'industria navale fin dai suoi albori.\nBitume modificato.\nIn alcune applicazioni industriali o stradali come piste automobilistiche, aeroporti o autostrade, il bitume viene fatto reagire con dei polimeri solitamente di tipo stirene-butadiene-stirene per ottenere un bitume modificato con caratteristiche elastiche aumentando le sue capacit\u00e0 di legante. La modifica chimico-fisica del bitume comporta quasi sempre un aumento del punto di rammollimento ed un abbassamento del grado di penetrazione."}
{"id": "493646", "revid": "120146759", "url": "https://it.wikipedia.org/wiki?curid=493646", "title": "Vorticismo", "text": "Vorticismo \u00e8 un movimento culturale che prende vita in Inghilterra nel 1914, e che nella raffigurazione di forme a vortice vuol esprimere il concetto di energia e di forza inserendo nella pittura movimento e dinamismo.\n\u00c8 una corrente stilistica che avr\u00e0 breve durata (1913-1915), ma che riveste una certa importanza per essere la prima espressione di un astrattismo inglese che si sviluppa parallelamente alle prime manifestazioni non figurative in tutta Europa, sotto la spinta delle opere rivoluzionarie di Francis Picabia e soprattutto Vasilij Kandinskij.\nIl termine Vorticismo \u00e8 stato coniato da Ezra Pound, assieme a Wyndham Lewis fondatore della rivista \"BLAST\": a review of the Great English Vortex\", desumendolo da un'affermazione di Umberto Boccioni, che definiva l'arte come risultato finale di un vortice di emozioni: in realt\u00e0 esso ha molti punti di contatto con la poetica di Hugo von Hoffmansthal o di quella futurista, oltre che con quella cubista, entrambe interessate alla possibilit\u00e0 di inserire nella bidimensione della tela l'effetto dinamico l'una del movimento nello spazio, l'altra del movimento indotto dal trascorrere del tempo.\nNon vi sono dubbi, infatti, sulle aspirazioni dinamico-plastiche del Vorticismo, i cui germi sono facilmente rintracciabili nelle operazioni analitico-compositive del Cubismo, nell'astrattismo spiritualistico di Der Blaue Reiter, nelle istanze moderniste del Futurismo, configurando questa corrente come la risposta inglese alle tendenze artistiche del continente, dove tutti i fenomeni culturali avanguardisti presentano sempre una maggior omogeneit\u00e0 per le maggiori possibilit\u00e0 di osmosi.\nUno dei massimi rappresentanti del Vorticismo fu l'artista-letterato-poeta Wyndham Lewis, autore del manifesto del movimento, mentre nel campo delle arti figurative si pu\u00f2 dire che il pi\u00f9 significativo rappresentante dell'avanguardia londinese fu David Bomberg, pittore e scultore di origine polacca, che svilupp\u00f2 la sua poetica astratta dopo una personale esperienza bellica che lo segn\u00f2 profondamente.\nIl linguaggio di Bomberg \u00e8 tipicamente vorticista, spigoloso e duro, con giochi di linee geometriche che generano immagini vorticose impetuosamente dinamiche molto prossime all'astrazione totale, inizialmente fortemente influenzato dal cubismo, poi progressivamente liberato dalla figurativit\u00e0 imitativa e dalla verosimiglianza cromatica per giungere ad una personale interpretazione del Futurismo, dominata da ritmi obliqui e colori contrastanti anche al di fuori degli stilemi propri di questa corrente. Per quanto riguarda la scultura il pi\u00f9 grande esponente del vorticismo fu Henri Gaudier-Brzeska, molto vicino al linguaggio artistico di Raymond Duchamp-Villon."}
{"id": "493652", "revid": "15756", "url": "https://it.wikipedia.org/wiki?curid=493652", "title": "Viktor Frankl", "text": "Dal 1942 al 1945 fu prigioniero in quattro campi di concentramento nazisti, tra cui Auschwitz e Dachau. Il metodo di Frankl \u00e8 considerato come il \"terzo metodo della scuola viennese\" (dopo quelli di Sigmund Freud e Alfred Adler).\nA partire dall'esperienza della deportazione scrisse i volumi \"Alla ricerca di un significato della vita\" e \"I fondamenti spirituali della logoterapia\". A lui si deve la definizione di nevrosi noogena, concezione secondo la quale l'equilibrio psichico dipende dalla percezione significativa del s\u00e9 e del proprio vissuto.\nSecondo Frankl, quando l'individuo non si sente \"significativo\", cerca compensazione o in gratificazioni artificiali (droghe chimiche e psichiche) o in atteggiamenti di potenza (comportamenti distruttivi ed autodistruttivi). Da qui la differenza tra l'uomo d'oggi che non \u00e8 pi\u00f9 frustrato sessualmente (come l'uomo del secolo scorso), ma si sente frustrato nell'universo valoriale (differenziando cos\u00ec il focus dell'approccio logoterapeutico dall'originaria metapsicologia psicoanalitica pulsionalista).\nI primi anni e la formazione universitaria.\nViktor Frankl nasce a Vienna in una famiglia ebrea piuttosto agiata. Secondo di tre figli, sua madre, Elsa Lion, era una donna \u201cdi animo buono e generoso\u201d e suo padre, Gabriel Frankl, era \u201cl'opposto di carattere\u201d : credeva in una concezione spartana della vita ed aveva un'idea analoga del dovere. Perfezionista e molto devoto alla fede ebraica, Gabriel Frankl, educ\u00f2 il giovane Viktor al senso della giustizia e all'equit\u00e0. All'interno della sua biografia Frankl asserisce che la struttura del suo carattere crea una sorta di ponte tra \u201cun'estrema razionalit\u00e0\" (ereditata dal padre) e \"una profonda emotivit\u00e0\" (ereditata dalla madre). Bambino precoce, Viktor Frankl, all'et\u00e0 di tre anni aveva gi\u00e0 deciso di intraprendere la carriera medica, poich\u00e9 era fortemente attratto dal campo della ricerca. La sua famiglia amava definirlo \u201cil pensatore\u201d dato che non era insolito trovarlo a riflettere e porre continuamente qualsiasi tipo di domande; lui stesso si etichetta come \u201cuno che amava pensare fino in fondo\u201d, facendo autocoscienza, secondo la migliore tradizione socratica, e interrogandosi sul senso della vita e, soprattutto, sul significato della sua vita. La sua predisposizione per lo studio della psiche umana inizia a manifestarsi fin dai primi studi liceali, tanto che gi\u00e0 alla tenera et\u00e0 di quattordici anni si era gettato nella lettura di filosofi naturalisti quali Wilhelm Ostwald e Gustav Theodor Fechner. Poco tempo dopo, gli studi del giovane Frankl si incentrano sempre pi\u00f9 sulla psicoanalisi. Comincia a leggere le opere delle pi\u00f9 importanti figure nel panorama della psicoterapia: Sigmund Freud e Alfred Adler. Terminato il liceo si iscrive all'Universit\u00e0 Popolare di Vienna, dove entra in contatto con Paul Ferdinand Schilder, un allievo di Sigmund Freud.\nIntraprende uno scambio epistolare con lo stesso Freud, che intravedendo in lui una spiccata predisposizione per tali studi decise di inoltrare un suo scritto sulla mimica dell'affermazione e della negazione alla \"Internationale Zeitschrift f\u00fcr Psychoanalyse\" (rivista della Societ\u00e0 psicoanalitica internazionale), che lo pubblica nel 1924. In questi anni Frankl entra in contatto anche con un importante allievo di Freud: Alfred Adler, fondatore della Psicologia Individuale e della \"Seconda Scuola Viennese di Psicoterapia\".\nDa un punto di vista filosofico a met\u00e0 degli anni Venti rimase profondamente influenzato dall'etica della persona di Max Scheler:\nIl desiderio di diventare psichiatra.\nKierkegaard diceva \u201cnon disperare, segui le tue inclinazioni\u201d. Proprio l'influenza di questo filosofo porta Frankl, da sempre interessato alle varie discipline mediche, a dedicarsi ed intraprendere la carriera di psichiatra. Era in questo ambito medico, infatti, che le doti di Frankl potevano essere espresse al meglio. Egli era molto abile nel cogliere le debolezze del paziente ma anche le sue possibilit\u00e0 di superare queste debolezze. Sostiene che il compito dello psichiatra sia quello di \u201ctrasformare una sofferenza apparente in un'autentica prestazione umana\u201d . Abile nel praticare l'ipnosi a scopo terapeutico, Frankl non ha mai cercato nella psichiatria il potere di dominare e manipolare gli altri, bens\u00ec era convinto che ci fosse un \u201csolo potere: quello di salvare; ed un solo onore: quello di aiutare\u201d . Un'altra caratteristica che ha reso Frankl uno psichiatra di successo \u00e8 l'\"umorismo\" ovvero la capacit\u00e0 di prendere distacco da alcune situazioni emotivamente difficili e porsi al di sopra di esse in modo da valutarle con spirito critico.\nFilosofia e fede.\nLa filosofia e la fede sono temi che Frankl, nelle sue opere, ha sempre affrontato e, sia in qualit\u00e0 di psichiatra che di uomo, si \u00e8 interessato al senso della vita arrivando all'idea che l'uomo non si deve interrogare sul senso della vita, poich\u00e9 questa va oltre la ragione dell'uomo; \u00e8 qualcosa a cui bisogna credere al di l\u00e0 della propria ragione. Da ci\u00f2 il suo \"amor fati\" (Spinoza) che lo porta a pensare che ogni cosa che capita durante la vita abbia un significato e non sia solo opera del caso. Ed \u00e8 proprio il destino dell'uomo che, recando in s\u00e9 la concretezza della vita, lo pone di fronte a delle prove che deve affrontare in modo da sperimentare possibili valori da realizzare che elevino il suo spirito interiore.\nRapporti con la Psicologia Individuale adleriana.\nCome gi\u00e0 accennato Frankl, durante la sua carriera universitaria, entra in contatto con Alfred Adler e la Societ\u00e0 di Psicologia individuale da lui fondata. La stima di Adler verso il giovane medico era cos\u00ec evidente che lo stesso Adler nel 1925 fece pubblicare sulla sua rivista \"Internationale Zeitschrift f\u00fcr Individualpsychologie\" un lavoro scientifico di Frankl che cercava di chiarire i confini tra la psicoterapia e la filosofia, con riguardo alle problematiche del senso e dei valori nella psicoterapia. Nel 1926 Frankl, durante il congresso internazionale di Psicologia Individuale, tiene una conferenza introduttiva in cui espone la sua teoria secondo la quale la nevrosi non \u00e8 sempre dovuta ad un semplice mezzo per raggiungere uno scopo (come pensava Adler) ma deve essere interpretata anche in chiave espressiva. Si nota, gi\u00e0 da questo intervento, che il giovane Frankl prende le distanze dal pensiero adleriano considerato da lui una forma di riduzionismo in quanto non tiene conto delle reali esigenze dell'uomo, cio\u00e8 del suo bisogno di significato, ma si limita a ricercare il senso della vita dell'uomo solo in una volont\u00e0 di potenza. \u00c8 cos\u00ec che nel 1927 Frankl sotto l'influenza di Oswald Schwarts, fondatore dell'antropologia medica e \u201csuo maestro\u201d, si distacca per sempre dalla Societ\u00e0 di Psicologia Individuale di Adler spiegando, durante una riunione a Vienna, che la psicologia individuale fosse cresciuta all'ombra dello psicologismo e riducesse l'uomo ad un'unica dimensione: quella umana ben diversa da quella spirituale che costituiva per Frankl una parte fondamentale dell'essere umano.\nGli inizi della logoterapia.\nFrankl, dopo il distacco da Adler, si dedica alla logoterapia e analisi esistenziale tenendo delle conferenze in merito in Austria e nel resto dell'Europa. Per distinguerla dalla prima di Freud e dalla seconda di Adler, Wolfgang Soucek defin\u00ec la logoterapia come la \"Terza Scuola Viennese di Psicoterapia\";infatti, la logoterapia, si pu\u00f2 dire che nasca sotto l'influsso delle scuole precedenti ma se ne distacchi ben presto perch\u00e9 risponde al problema principale del XX secolo: il sentimento della mancanza di senso. Ci\u00f2 che ha spinto Frankl a creare la logoterapia \u00e8 proprio la piet\u00e0 per le vittime del cinismo che hanno perso il senso della loro vita a causa delle tendenze disumanizzanti e spersonalizzanti che dilagavano nell'Europa del primo dopoguerra. Nel 1929 elabora le tre possibilit\u00e0 che l'uomo ha per cogliere il significato della sua vita: la prima \u00e8 un'azione che l'uomo compie o un'opera che realizza; la seconda \u00e8 un'esperienza o un atto d'amore; la terza \u00e8 reagire di fronte ad un destino ineluttabile dando testimonianza della pi\u00f9 umana fra le capacit\u00e0 umane, ovvero quella di trasfigurare la sofferenza in una prestazione umana. Per aiutare i suoi pazienti in questo percorso di cura i logotarapeuti avevano messo a punto due tecniche: l'intenzione paradossa e il comun denominatore. L'intenzione paradossa basandosi sulle capacit\u00e0 di autodistanziamento e autoironia produce una inversione dell'atteggiamento del paziente nei confronti delle sue paure o ossessioni; con l'umorismo il paziente si distacca da s\u00e9, o meglio dalle sue nevrosi, ed elevandosi riesce ad opporvi resistenza. Il comun denominatore, tecnica meno nota, si basa sul mettere il paziente di fronte a delle scelte in modo da evitare tra due situazioni il male peggiore.\nFrankl dimostra interesse anche verso i risvolti pratici dei suoi studi: in quegli anni fonda sei centri di consulenza giovanili. I disagi giovanili erano fortemente sentiti (il suicidio era una pratica tristemente diffusa) all'interno di quella societ\u00e0, e i centri riscuotono un notevole successo. Il giovane studente di medicina, che in quegli anni gi\u00e0 insegna presso la Scuola Superiore Popolare, tiene conferenze presso la Giovent\u00f9 Operaia Socialista e lavora nella clinica psichiatrica dell'universit\u00e0. La sua rapida ascesa viene aiutata da Otto P\u00f6tzl, considerato un mentore dallo stesso Frankl.\nLa guerra, la deportazione e l'internamento nei lager.\nDopo la laurea approfondisce la sua formazione neurologica, dirige il \"padiglione delle suicide\" dell'ospedale psichiatrico Am Steinhof, e fonda un suo studio privato. L'annessione dell'Austria alla Germania nel 1938, quindi l'ingresso delle truppe naziste a Vienna, determina una svolta radicale nella sua vita. Impossibilitato alla fuga, decide di trasferirsi nel reparto di neurologia del Rothschildspital, dal quale \u00e8 in grado di ostacolare, insieme a Potzl, il programma di eutanasia dei pazienti psichiatrici di Hitler. Nel 1941 ottiene il tanto desiderato visto per l'espatrio, ma piuttosto che fuggire da solo negli Stati Uniti decide di restare con i suoi genitori in Austria. Sposa un'infermiera di nome Tilly Grosser. Nel 1942, poco dopo la loro unione, Frankl venne deportato, insieme a tutti i suoi familiari, prima nel lager di Theresienstadt e successivamente ad Auschwitz. Da qui egli viene poi trasferito a Kaufering III, e infine a Turkheim. Nonostante i suoi tentativi non riesce a conservare le sue memorie trascritte in alcune bozze, di straordinaria importanza in quanto frutto di intensi anni di lavoro.\nLa sua esperienza nei lager fu terribile: viene colpito dal tifo petecchiale che lo riduce in fin di vita. Proprio durante questa esperienza, nasce la sua intuizione ritenuta pi\u00f9 significativa: l'importanza della \"ricerca di senso\" nel proprio vissuto, che definisce autotrascendenza, ossia l'orientamento dell'esistenza umana al di l\u00e0 di s\u00e9, verso qualcosa che non \u00e8 se stessa; i prigionieri che avevano pi\u00f9 possibilit\u00e0 di sopravvivere erano quelli che si orientavano verso il futuro, verso un senso che avrebbe trovato realizzazione nel futuro. Per quanto riguarda Frankl, due erano i desideri che aveva: il primo era quello di pubblicare il manoscritto perduto ad Auschwitz \"\u00c4rztliche Seelsorge\" ed il secondo era di riabbracciare l'amata Tilly, che aveva deciso di seguirlo in quello che credeva un campo di lavoro chiedendo esplicitamente di essere deportata con lui. Per quanto riguarda la sua famiglia, il padre Gabriel muore tra le sue braccia, e Viktor non riceve notizie della madre Else e della moglie fino alla met\u00e0 del 1945, dato che era stato separato da loro durante la deportazione. Dopo lunghe ricerche apprende la scomparsa di entrambe (anche il fratello Walter muore nel lager) e ne resta profondamente colpito. Eloquenti in tale proposito sono le sue stesse parole:\nIl ritorno a Vienna e le prime pubblicazioni.\nDopo la liberazione, Frankl ritorna a Vienna, dove diventa primario del policlinico neurologico, mantenendo la carica per 25 anni. In questi anni, sotto consiglio di Otto Kauders, successore di P\u00f6tzl, pubblica le opere che erano rimaste incompiute prima della deportazione e non avendo pi\u00f9 nulla di cartaceo le ricostruisce basandosi unicamente sulla sua memoria, e le riassume nel libro intitolato \"\u00c4rztliche Seelsorge\", ovvero \"Cura medica dell'anima\". Il titolo fu scelto in maniera provocatoria per sottolineare la sua propensione ad una terapia attenta e scientifica nei confronti delle patologie psichiatriche, troppo a lungo considerate come non indagabili dal punto di vista medico o sintomatiche di una deficienza che andava eliminata con la soppressione dell'individuo. Il libro venne pubblicato nel 1946, ed ottenne un immediato notevole successo.\nNell'aprile del 1945, appena rientrato a Vienna, Frankl scrisse in soli nove giorni \"Ein Psychologe erlebt das Konzentrationslager\", ovvero \"Uno psicologo nei lager\", raccontando la sua deportazione e le crudelt\u00e0 sub\u00ecte, ma anche le sue osservazioni sulla forza di volont\u00e0 dimostrata da coloro che erano riusciti a trovare un senso alla loro esistenza. La prima edizione venne pubblicata nella primavera del 1946 in forma anonima e non ebbe successo. La seconda edizione (presso l'editore K\u00f6sel di Monaco di Baviera), firmata da Frankl e intitolata \"Trotzdem Ja zum Leben sagen. Ein Psychologe erlebt das Konzentrationslager\" (lett.: \"Dire s\u00ec alla vita, nonostante tutto. Uno psicologo nei lager\"), \u00e8 invece diventata un saggio che ha venduto dieci milioni di copie, tradotto in 33 lingue. Questo best seller fu scelto come libro dell'anno da alcune universit\u00e0 statunitensi ed era considerato una lettura obbligatoria.\nUno psicologo nei lager.\nQuesto scritto gode di particolare importanza storica e psicologica perch\u00e9 ci si rende conto di come l'autore sperimenti le sue teorie sulla logoterapia e analisi esistenziale in un ambiente tragico quale il lager. Questa esperienza si configura per Frankl come quella durissima prova cui \u00e8 stato sottoposto per temprare le proprie convinzioni. Leggendo il libro ci si rende conto come Frankl parli e analizzi la sua esperienza nei lager con una lucidit\u00e0 impressionante che talvolta lascia spazio al sentimento. Possiamo suddividere l'opera in tre parti nelle quali l'autore ci spiega le fasi spirituali che un internato medio vive nel lager. Nella prima parte espone lo choc dell'accettazione, durante il quale si manifestano sentimenti contrastanti: da una parte il terrore accompagnato dall'umorismo macabro della disperazione e dall'altra la curiosit\u00e0 di stare a vedere cosa accadr\u00e0. La seconda parte analizza la fase della vita vera e propria del lager, durante la quale il prigioniero \u00e8 apatico, si chiude in se stesso e muore internamente . Infine la terza parte \u00e8 una rassegna delle emozioni di un prigioniero dopo la liberazione: \u00e8 colto prima da un senso di smarrimento in cui il mondo non provoca pi\u00f9 nessuna sensazione e successivamente, dopo giorni e giorni di assistenza spirituale, l'internato riesce a ritrovare la gioia e il suo animo rompe quella corazza che si era creato precedentemente. Fondamentale per Frankl \u00e8, come citato, l'assistenza post liberazione poich\u00e9 secondo lui un prigioniero che non riceve nessun aiuto a integrarsi nel mondo rischia di rimanere nel baratro della sofferenza e della depressione per sempre.\nVita significativa e confronto con Abraham Maslow.\nLe idee giovanili di Frankl, dopo la sua esperienza nel lager, erano diventate senz'altro pi\u00f9 mature e pi\u00f9 precise. Frankl era fermamente convinto che l'essere umano, pi\u00f9 che dal bisogno, \u00e8 mosso dal desiderio di significato. Una \u201cvita significativa\u201d per Frankl \u00e8 una vita ricca di compiti; dove il compito \u00e8 un appello alla nostra capacit\u00e0 di rispondere ad un problema nella convinzione di poterlo risolvere. \u00c8 proprio in una vita fatta di compiti che l'uomo pu\u00f2 sperimentare la sua libert\u00e0 in quanto si riconosce libero di agire facendo perno sulle sue risorse, anche se ci\u00f2 \"comporta uno sforzo e proprio perch\u00e9 comporta uno sforzo\". Queste idee portarono Frankl ad una divergenza sorta negli anni '60 con Abraham Maslow, psicologo statunitense. Quest'ultimo aveva elaborato la \u201cteoria piramidale dei bisogni\u201d alla cui base c'erano i bisogni fisiologici e all'apice quelli psicologici; egli sosteneva che un uomo poteva ambire ai bisogni superiori o psicologici solo qualora avesse soddisfatto quelli carenziali. Frankl, dal canto suo, forte dell'esperienza da prigioniero rispose a Maslow con queste parole:\nLa \"svolta copernicana\" e gli ultimi anni di attivit\u00e0.\nA queste prime pubblicazioni succederanno svariate altre. Al periodo 1945-1949 risalgono le pubblicazioni che costituiscono le basi dell'analisi esistenziale e della logoterapia. Avviene dunque quella che egli stesso definisce una \"svolta copernicana\", sia per ci\u00f2 che concerne la psicoanalisi, che nella sua stessa vita: prendere consapevolezza di come la motivazione principale dell'uomo non sia il \"principio del piacere\" (Freud), n\u00e9 la \"volont\u00e0 di potenza\" (Adler), bens\u00ec la \"volont\u00e0 di significato\", il desiderio di trovare un senso, uno scopo per la propria vita. Vivere significa prendersi la responsabilit\u00e0 di rispondere esattamente ai problemi che l'uomo si trova di fronte e di adempiere ai compiti che la vita pone al singolo.\nNel luglio del 1947 sposa Eleonore Schwindt, e divulga il suo pensiero in numerose conferenze in Austria e all'estero, principalmente negli Stati Uniti. Un significativo riconoscimento dell'importanza della sua tecnica terapeutica arriva nel 1970, quando a San Diego nasce il primo istituto di logoterapia. Viene invitato anche in trasmissioni radiofoniche, e pubblica circa 640 articoli che costituiscono, insieme ai pensieri espressi nei contatti epistolari mantenuti con i familiari ancora in vita, una sintesi della sua concezione della psicoterapia. Il suo impegno continua fino al 1996, quando tiene la sua ultima conferenza a Vienna, nonostante i gravi problemi derivanti da una malattia progressiva agli occhi. Vive la sua vecchiaia serenamente convinto che \u201csi matura nella stessa misura in cui si invecchia\u201d finch\u00e9 la morte lo raggiunge nella sua citt\u00e0 natale nel settembre dell'anno successivo.\nInfluenza.\nLe teorie di Frankl sono state accettate da numerosi studiosi; tra questi c'\u00e8 Eugenio Fizzotti, filosofo italiano, che nella presentazione al libro di Frankl \"Ci\u00f2 che non \u00e8 scritto nei miei libri\" asserisce che la logoterapia e analisi esistenziale offre una visione positiva dell'esistenza umana; e Giambattista Torell\u00f2, medico, psichiatra e sacerdote cattolico che nella prefazione a \"Uno psicologo nei lager\" definisce la \"Terza Scuola Viennese\" come il \u00abmovimento psicologico pi\u00f9 significativo dei nostri giorni\u00bb. In ordine cronologico la scuola di Frankl fu la terza; infatti la \"Prima Scuola Viennese di Psicoterapia\" trov\u00f2 il suo iniziatore in Sigmund Freud, mentre la \"Seconda Scuola Viennese di Psicoterapia\" si basava sulla psicologia individuale di Alfred Adler. Anche il medico esoterico Ruediger Dahlke si richiama a Viktor Frankl appropriandosi delle sue parole: \u00ab\"La volont\u00e0 di senso risiede nella vita. Se l'interpretazione del significato riesce, la malattia si supera pi\u00f9 facilmente\"\u00bb."}
{"id": "493653", "revid": "1305772", "url": "https://it.wikipedia.org/wiki?curid=493653", "title": "Progettazione di automobili", "text": "La progettazione di automobili \u00e8 la branca del disegno industriale che si occupa della progettazione e sviluppo delle automobili.\nIl termine in lingua italiana \u00e8 tuttavia in disuso poich\u00e9 la professione \u00e8 confluita nel concetto pi\u00f9 ampio di veicolo semovente, mentre la parola automobile si \u00e8 ridotta a sinonimo di autovettura. Tale professione quindi viene identificata con il termine anglossassone automotive design, che si occupa dell'ideazione, progettazione e sviluppo di mezzi di trasporto, sia pubblici che privati, ma tocca anche concetti sociologici, ambientali (mobilit\u00e0 sostenibile), antropologici e di mobilit\u00e0 urbana.\nPremessa: l'automotive design.\nIl \"design dell'automotive\", letteralmente \"progettazione di automobili\" (nel senso originario del termine automobile ovvero: veicolo in grado di muoversi da s\u00e9 e non come sinonimo di autovettura) ma spesso erroneamente banalizzato in \"design automobilistico\" o \"car design\" (termine anglosassone fuorviante che fa riferimento alle autovetture, non alle automobili), in Italia acquista un significato ambiguo, per via della forte tradizione automobilistica della penisola, influenzata non solo dai produttori di automobili storici e contemporanei ma anche dalle svariate carrozzerie artigianali. In queste, un tempo officine di \"carrozzieri\" ora studi di progettazione, continua come in passato la professione di \"stilista\" di carrozzerie, dove lo stile altamente comunicativo accompagna l'ideazione, la progettazione e lo sviluppo dell'automobile.\nL'automotive design per\u00f2, non identifica propriamente il concetto di \"disegnare la linea di un veicolo\" ma determina una disciplina ben pi\u00f9 complessa che va oltre l'impatto estetico, il quale non ha il ruolo determinante che invece trova all'interno dei centri stile o dei carrozzieri. Lo scopo di un elaborato di automotive design \u00e8 infatti trovare soluzioni innovative di mobilit\u00e0, o abitabilit\u00e0 o altri valori razionali che sono s\u00ec accompagnati da uno stile ma questo non \u00e8 il fine ultimo del progetto. Per raggiungere tale obiettivo \u00e8 quindi necessario valutare gli aspetti generali, le criticit\u00e0, il contesto e la fattibilit\u00e0 del progetto.\nContesto.\nLa progettazione di automobili come esercizio di stile.\nNasce come un'attivit\u00e0 artigianale, legata all'origine della diffusione dell'automobile, che, dalle officine dei \"carrozzieri\" e \"scoccai\" \u2013 molti dei quali poi divenuti famosi \u2013 si \u00e8 trasferita a poco a poco in centri specializzati di progettazione con la finalit\u00e0 di creare l'immagine del veicolo e la sua identit\u00e0, coniugando i molti \"input\" tecnici e stilistici che concorrono alla definizione del veicolo. Oggi la progettazione di autovetture \u00e8 una categoria specializzata del disegno industriale che comprende varie categorie di professioni negli ambiti della ergonomia ed ergotecnica, della comunicazione visiva, dell'elettronica, dell'aerodinamica nonch\u00e9 dello stile propriamente detto.\nI luoghi in cui questa attivit\u00e0 si svolge sono i \"centri stile\". Questi possono essere autonomi oppure gestiti direttamente dalle case produttrici; in tal caso vengono definiti \"interni\". Generalmente il disegno di automobili ha bisogno di edifici di grandi dimensioni in cui poter effettuare prove, nonch\u00e9 costruire prototipi in un ambiente protetto e sicuro. Fondamentale nello sviluppo di un progetto destinato alla produzione in grande serie \u00e8 mantenere la segretezza dello stesso. Il fine di questi centri \u00e8 quello di consentire lo sviluppo del prototipo e fornire alle linee di produzione il progetto esecutivo del nuovo modello. \u00c8 spesso presente, nei centri stile interni, un archivio di forme e stilemi per la conservazione e lo studio della memoria visuale di una marca necessaria al fine di mantenerne l'identit\u00e0 e la sua specificit\u00e0. Ci\u00f2 \u00e8 ancor pi\u00f9 importante nei tempi attuali della produzione industriale in cui la componentistica interna dei veicoli \u00e8 sempre pi\u00f9 simile perch\u00e9 soggetta a norme di sicurezza che ne regolamentano fortemente le caratteristiche. Si assiste nell'era contemporanea alla proliferazione dei centri stile e al loro sdoppiamento in pi\u00f9 sedi diverse allo scopo di poter formulare un maggior numero di proposte stilisticamente differenti e originali.\nUna volta che tutti i concetti base di un'automobile, come abitabilit\u00e0, comfort, sportivit\u00e0, ecologia, resistenza, target e contesto, sono stati definiti, si passa ad altri concetti pi\u00f9 dettagliati quali ricerca ergonomica, ricerche stilistiche ed esercizi di stile, scelta dei materiali, soluzioni proposte e ricerche di mercato. Questi spesso vengono racchiusi in una concept car, la quale viene esposta (nel caso di modelli importanti) in eventi internazionali come i saloni dell'automobile. La fase concettuale si sviluppa fino ad arrivare sempre pi\u00f9 vicina alla fattibilit\u00e0 del progetto e alla messa in produzione del modello definitivo che sar\u00e0 preceduto da uno o pi\u00f9 prototipi sui quali poter agire direttamente al fine di perfezionale il progetto rendendolo idoneo ai vincoli progettuali e legislativi imposti.\nI nomi pi\u00f9 importanti.\nSono molto noti i nomi di grandi carrozzieri e disegnatori che hanno seguito l'evoluzione della professione di designer, per esempio le firme italiane Bertone, Pininfarina, Zagato, Giugiaro e Touring; si tratta spesso di aziende moderne a elevata tecnologia che conservano per\u00f2 il nome del loro illustre fondatore. Nel passato si sono occupati di design automobilistico anche personalit\u00e0 esterne al mondo della produzione, come ad esempio i grandi architetti Le Corbusier e Frank Lloyd Wright nonch\u00e9 figure di artisti e scultori, soprattutto negli anni 1960.\nLa patria storica del disegno automobilistico e punto di riferimento dagli anni 1950 ai giorni nostri \u00e8 l'Italia, che oltre alla presenza d'innumerevoli carrozzerie, \u00e8 la terra natale dei nomi pi\u00f9 noti del design a quattro ruote: Giovanni Michelotti, Ercole Spada, Bruno Sacco, Marcello Gandini, Giorgetto Giugiaro, Leonardo Fioravanti, Walter de Silva, Flaminio Bertoni, Dante Giacosa, Pio Manz\u00f9, Flavio Manzoni, Donato Coco e tanti altri. Questa fioritura ha giocoforza influenzato l'intera industria automobilistica del Bel paese: una casa come Alfa Romeo ha fatto dello stile il suo biglietto da visita in tutto il mondo.\nContemporaneamente e in contrapposizione con l'\"Italian Style\" \u2013 in modo simile a quanto \u00e8 successo per il design industriale \u2013, oltreoceano gli Stati Uniti hanno tramandato, fino ai giorni nostri, una concezione di veicolo e di stile a esso associato del tutto personale. Da questo ambiente sono emersi diversi nomi importanti come Harley Earl, Virgil Exner, Richard A. Teague, gli ZSB, e Chris Bangle; mentre i primi erano fortemente ancorati allo stile a stelle e strisce, Bangle fu un designer \"europeo\": la sua formazione avvenne in Italia e port\u00f2 le sue conoscenze in Germania realizzando le BMW pi\u00f9 discusse e personali di sempre. Non va inoltre ignorato un disegnatore come Raymond Loewy, uno statunitense d'adozione che\u00a0\u2013 pur occupandosi di industrial design a 360\u00ba \u2013, lasci\u00f2 un'importante germinatura anche in campo automobilistico, in particolar modo coi suoi studi sull'aerodinamica.\nIn questo scenario stilistico vanno ricordate anche altre figure di estrema rilevanza. In Inghilterra il settore automobilistico ha visto l'importante apporto di figure come Alec Issigonis, William Lyons, William Towns e David Bache. Similmente anche la Germania, con il grande sviluppo della sua industria motoristica nella seconda parte del Novecento, ha dato risalto a nomi come Reinhard von Koenig-Fachsenfeld, Friedrich Geiger, Wilhelm Hofmeister, Luigi Colani, Claus Luthe e Wolfgang Egger. La Francia ha infine dato i natali a disegnatori come Henri Chapron, Andr\u00e9 Lef\u00e8bvre, Paul Bracq, Robert Opron e Patrick Le Qu\u00e9ment, i quali hanno portato allo sviluppo di una precisa identit\u00e0 stilistica transalpina in fatto di auto; Bracq fu inoltre uno dei pi\u00f9 validi designer al servizio delle marche tedesche.\nA questa folta schiera, negli anni 1990 si aggiungono gli importanti contributi del design giapponese, fino ad arrivare ai giorni nostri in cui il concetto di automotive design \u00e8 internazionalmente diffuso; ne sono un esempio le affermazioni del belga Luc Donckerwolke, dell'olandese Laurens van den Acker o del greco Andreas Zapatinas.\nGli strumenti del disegno di automobili.\nIl designer che si occupa di progettazione di veicoli si trova oggi a utilizzare con grande profitto i software pi\u00f9 avanzati di modellazione tridimensionale che, abbinati a sistemi di visualizzazione a grande formato, permettono di interagire con il modello con un realismo molto convincente e utile. Sono presenti inoltre le grandi fresatrici a controllo numerico al fine di creare modelli, in scala oppure 1:1, in modo da poter percepire direttamente l'impatto visivo che avr\u00e0 il futuro veicolo.\nLa progettazione di automobili come concetto di mobilit\u00e0.\nPartendo quindi dal significato originario del termine \"auto-mobile\": veicolo in grado di muoversi autonomamente, la progettazione di esso \u00e8 una disciplina che copre svariati concetti di mobilit\u00e0, funzionalit\u00e0, ecosostenibilit\u00e0, ergonomia, socialit\u00e0, urbanistica, interazione, comunicazione, sicurezza passiva e attiva, ingegneria meccanica e personalit\u00e0 estetica. In tempi moderni \u00e8 strettamente legata ai contesti urbani."}
{"id": "493655", "revid": "2023310", "url": "https://it.wikipedia.org/wiki?curid=493655", "title": "Design della moda", "text": "Per design della moda si intende quella branca del design industriale che si occupa di moda intesa come abiti, accessori e del vestire in senso esteso. \nA differenza dello stilista il designer di moda ha abilit\u00e0 tecniche di disegno, nell'utilizzo di programmi, e nello studio del progetto utile al rendere concretamente realizzabile il suo lavoro in fase di produzione. \nStoria.\nIl design della moda muove i primi passi quando nasce la produzione seriale ed industriale del vestire che necessita di un progettista che, oltre a competenze sartoriali, sia in grado di gestire e comprendere l'intero processo produttivo del capo di abbigliamento, coordinando specializzazioni molto diverse tra di loro.\nOggi il settore si avvale delle tecnologie pi\u00f9 complesse ed avanzate possibili, anche perch\u00e9 deve saper gestire i sempre nuovi materiali e le modernissime tecniche di produzione che l'industria e la ricerca propongono."}
{"id": "493657", "revid": "1534511", "url": "https://it.wikipedia.org/wiki?curid=493657", "title": "Lighting design", "text": "La progettazione illuminotecnica (a volte anche lighting design, dall'inglese) \u00e8 il processo di ideazione e progetto di sistemi di illuminazione (con luce artificiale, naturale o mista, artificiale-naturale) per fini domestici, urbanistici, nautici, spettacolari, cinematografici, televisivi, artistici.\nSi fonda sulle nozioni base dell'illuminotecnica e, a seconda dei casi, dell'architettura, dell'ottica e della \"colorimetria\". \u00c8 in continua evoluzione grazie alle novit\u00e0 tecnologiche in continuo aggiornamento; la ricerca nel settore negli ultimi anni \u00e8 volta soprattutto a produrre nuove applicazioni di illuminazione artificiale automatizzata o semi-automatizzata.\n\u00c8 nata dalle specifiche esigenze di studio per l'illuminazione degli ambiti industriali e per i luoghi di lavoro, nonch\u00e9 a seguito dei primi studi di ergonomia ed ergotecnica del posto di lavoro.\nOggi comprende anche studi sull'illuminazione urbana, particolarmente utili ai fini della sicurezza sociale e del contenimento dei consumi elettrici, e studi sull'uso spettacolare della luce come l'impiego in installazioni urbane, performance, eventi, spettacoli, ecc.\nIl \"lighting design\" comprende vari ambiti di applicazione della luce e in base a tali settori i progettisti vengono definiti anche con termini diversi, ma tutti riferiti allo studio e all'applicazione della luce."}
{"id": "493663", "revid": "1573940", "url": "https://it.wikipedia.org/wiki?curid=493663", "title": "Python (zoologia)", "text": "Python \u00e8 un genere di grossi serpenti non velenosi della famiglia Pythonidae. Questa famiglia \u00e8 diffusa in Africa, Asia e Oceania\nDescrizione.\nLa testa dei pitoni \u00e8 grossa, distinta dal corpo. I denti sono a forma di uncino. L'occhio \u00e8 piccolo, con una pupilla verticale.\nCome tutte le altre specie di serpenti anch'essi sono carnivori, e, date le dimensioni che taluni esemplari raggiungono, possono nutrirsi di animali di dimensioni ragguardevoli come antilopi o cervi. I pitoni non posseggono veleno, e uccidono usando la forza muscolare; avvolgono le spire attorno al corpo della preda e la comprimono fino a provocarne la morte per arresto circolatorio, e non soffocamento come comunemente si crede.\nI pitoni riescono a inghiottire anche grandi prede per intero, grazie all'osso quadrato e ai legamenti elastici che legano debolmente la mandibola al cranio.\nTassonomia.\nIl genere comprende le seguenti specie:"}
{"id": "493671", "revid": "14691", "url": "https://it.wikipedia.org/wiki?curid=493671", "title": "Bungy jumping", "text": ""}
{"id": "493677", "revid": "92920", "url": "https://it.wikipedia.org/wiki?curid=493677", "title": "Chep\u00ec", "text": "Il chep\u00ec, o chepp\u00ec (in francese: \"k\u00e9pi\") \u00e8 un copricapo militare di forma cilindrica o troncoconica, con la parte pi\u00f9 stretta in alto e dotato di visiera, diffusosi per la sua praticit\u00e0, rispetto ai berretti in uso precedentemente, fra i principali eserciti nell'Ottocento e nel primo Novecento. \u00c8 stato progressivamente soppiantato dal berretto piatto o rigido e dal basco.\nStoria.\nIl primo modello di chep\u00ec \u00e8 quello dell'esercito imperiale austriaco, il termine, difatti, \u00e8 la francesizzazione del tedesco kappi, utilizzato come berretto di guarnigione dalle truppe di cavalleria di quello stato in sostituzione dello sciacc\u00f2, pi\u00f9 elaborato, voluminoso e costoso, che veniva portato nelle cerimonie, in parata o nelle occasioni di servizio ove era richiesta l'uniforme completa.\nIl successo del modello deriv\u00f2 dal fatto che, come adesso, la moda militare tende ad imitare le fogge degli eserciti di maggior influenza e successo.\nLe armate austriache, per numero e tenacia in combattimento, avevano rappresentato la spina dorsale ed il nerbo della coalizione antifrancese e lo stile del vestiario asburgico fu imitato e copiato dai numerosi governi della restaurazione appoggiati o sostenuti dall'Austria.\nL'affermazione definitiva di questo copricapo coincise, tuttavia, con la sua adozione da parte dell'esercito francese, che risale alle prime campagne coloniali in Algeria quando, per esigenze climatiche, dovette essere adottata una uniforme pi\u00f9 semplice e pratica.\nIl prestigio militare francese, per nulla compromesso dalle sconfitte napoleoniche, fece s\u00ec che la foggia delle sue uniformi fosse prontamente imitata da alcuni degli eserciti del tempo, Il kepi, nel modello francese, si diffuse nell'esercito zarista della Russia, e da questa nei paesi slavi dei Balcani, nell'esercito degli Stati Uniti d'America, in Spagna, negli stati italiani, soprattutto il regno Borbonico e quello Sabaudo.\nSi diffuse, inoltre, fra tutte le milizie rivoluzionarie dell'Ottocento, che, in un certo senso richiamandosi ai valori della rivoluzione francese, volevano utilizzare un indumento emblematico, di matrice francese, in contrapposizione con le forze reazionarie, che in combattimento portavano ancora gli alti sciacc\u00f2.\nNella seconda met\u00e0 dell'Ottocento fu adottato anche dal Giappone, sotto l'influsso delle uniformi americane.\nProgressivamente il chep\u00ec inizi\u00f2 ad essere soppiantato dai primi berretti piatti o rigidi, la cui diffusione si pu\u00f2 far risalire alla Prussia, parallelamente al diffondersi della fama militare di quel Paese.\nLa Russia lo sostitu\u00ec nell'ultimo ventennio dell'Ottocento, estendendo il berretto piatto, anche nel modello senza visiera, a tutte le sue truppe, nell'ambito della slavizzazione dell'aspetto esteriore dei suoi militari.\nAltri Paesi adottarono dei copricapi intermedi fra il kepi e l'odierno berretto piatto, come gli Stati Uniti o il Giappone, passando, nei primi anni del Novecento, al nuovo modello.\nLa prima guerra mondiale segn\u00f2 la fine della grande diffusione del kepi, coincidente con la progressiva marginalizzazione della Francia dal ruolo di potenza mondiale.\nNel primo dopoguerra quasi tutti i paesi passarono ai berretti piatti, spesso richiamandosi alle fogge in uso in Germania.\nAi nostri giorni lo adottano solo la Citt\u00e0 del Vaticano per la Gendarmeria, nell'uniforme ordinaria, e la Francia per l'Esercito e la Gendarmerie nationale il kepi, almeno nelle uniformi da cerimonia ed ordinarie, e prevalentemente per motivi tradizionali, tuttavia la seconda lo prevede solo in caso di emergenza; la Legione straniera francese utilizza il tradizionale kepi bianco.\nIl chep\u00ec in Italia ebbe larga diffusione sino al 1933, quando fu sostituito dal berretto piatto con visiera, denominato burocraticamente \"berretto rigido\", nell'ambito della riforma delle uniformi militari del generale Baistrocchi, che introdusse fogge pi\u00f9 moderne e confortevoli, fra cui la giubba aperta con cravatta. La riforma intervenne provvidenzialmente in quanto il primo modello di kep\u00ec, sobrio e pratico, era stato progressivamente alterato da esemplari cosiddetti fuori ordinanza, sempre pi\u00f9 teatrali e spropositati, con visiere enormi, pronunciata forma a tronco di cono rovesciato,\ncon la parte superiore pi\u00f9 ampia dell'inferiore e dimensioni doppie rispetto ai primi modelli (una degenerazione analoga si sta avendo in Russia, dove i berretti militari hanno raggiunto delle dimensioni ridicole, paragonabili a quelle di piccoli ombrelli, cd. \"a fungo\").\nQuesto berretto, tuttavia, rimane in uso, in foggia pi\u00f9 o meno simile al modello adottato nel periodo umbertino, nelle uniformi storiche di alcune accademie e scuole militari, o di polizia.\nUn'eccezione \u00e8 costituita dal Reggimento Artiglieria a Cavallo \"Voloire\" che, unico esempio nazionale, conserva anche nell'uniforme ordinaria il caratteristico kep\u00ec, che viene guarnito con criniera di crine nero (bianco per i trombettieri) per i servizi armati e a cavallo (\"kep\u00ec armato\")."}
{"id": "493679", "revid": "486946", "url": "https://it.wikipedia.org/wiki?curid=493679", "title": "Kep\u00ec", "text": ""}
{"id": "493681", "revid": "486946", "url": "https://it.wikipedia.org/wiki?curid=493681", "title": "Chepp\u00ec", "text": ""}
{"id": "493684", "revid": "71139", "url": "https://it.wikipedia.org/wiki?curid=493684", "title": "Principio del terzo escluso", "text": ""}
{"id": "493688", "revid": "125397638", "url": "https://it.wikipedia.org/wiki?curid=493688", "title": "Quartara", "text": "La quartara \u00e8 un recipiente in terra\n, dalle antiche origini contadine, di medie dimensioni e fornito di due grossi manici nella parte superiore; molto simile ad una giara \u00e8 usato da millenni in Sicilia per trasportare e conservare acqua o vino.\nUna versione pi\u00f9 piccola ma di forma simile veniva usata per tenere e rinfrescare l'acqua da bere; veniva chiamata u bummulu. Le quartare vengono oggi acquistate a scopo decorativo dell'arredamento di rustici e ville di campagna.\nCon il passare del tempo alle quartare di terracotta si sono affiancate quelle in lamiera, pi\u00f9 leggere e maneggevoli, ma, essendo meno indicate per l'uso con l'acqua, venivano invece spesso usate per l'olio.\nL'esterno della quartara \u00e8 spesso tipicamente decorato, ma quelle per l'uso giornaliero venivano lasciate senza decorazione.\nUn uso particolare delle quartare era quello per cui, in occasioni di feste popolari, venivano usate come strumento musicale: soffiandoci dentro il vaso emette un suono cupo, usato come accompagnamento musicale nella musica folclorica siciliana."}
{"id": "493692", "revid": "1079233", "url": "https://it.wikipedia.org/wiki?curid=493692", "title": "Gioachino Greco", "text": "\u00c8 considerato uno dei migliori giocatori a cavallo tra il XVI e il XVII secolo e uno dei primi scacchisti Italiani come Il Puttino, insieme ai quali ha contribuito a dare il primato all'Italia.\nBiografia.\nGioachino Greco detto Il Calabrese \u00e8 stato un famoso scacchista italiano. Egli nacque a Celico da un'illustre famiglia, com'\u00e8 stato rivelato da un vecchio manoscritto, alla fine del 1590. Secondo l'usanza delle famiglie nobili, il giovane Gioacchino fu rinchiuso a studiare nel collegio dei Gesuiti di Cosenza. Qui, da Mariano Marano fu avviato a gustare le bellezze del gioco degli scacchi. I progressi furono rapidi, tanto da destare meraviglia tra i numerosi cultori di quel tempo.\nFra il 1610 e il 1620 visse a Roma, come scacchista professionista grazie alla protezione di numerosi monsignori, fra cui il cardinal Savelli e Francesco Buoncompagni.\nA Roma pubblic\u00f2, nel 1619, in francese, il \u201cTrattato del gioco degli scacchi\u201d; ci furono tre edizioni del Trattato mentre era in vita e, dopo la sua morte, a Parigi, a Bordea, all'Aia, ad Amsterdam, a Liegi, a Bruxelles, a Londra, a Lipsia ed altrove, se ne ebbero oltre 50. Ancora oggi questo libro viene stampato in Italia a dimostrazione della sua grande fama. Tra le tattiche applicate nel gioco, rimane ancora nota una sua vincente mossa detta \u201cdel Gambetto\u201d. Il Trattato del gioco degli scacchi fu dedicato ad Enrico II duca di Lorena; e forse in conseguenza di ci\u00f2 Gioachino Greco and\u00f2 a Parigi ed in successive partite vinse clamorosamente i tre campioni che in Francia si disputavano lo scettro degli scacchi,//* dei quali campioni a noi sfugge il nome.*//\nViaggi\u00f2 anche in Spagna guadagnandosi da vivere giocando a scacchi. In seguito and\u00f2 in Inghilterra, ove gli capit\u00f2 /* la pi\u00f9 inaspettata delle avventure*/: qualche mese dopo lo sbarco, fatto pedinare da rivali battuti, fu aggredito e colpito da uno stuolo di malviventi, i quali gli rubarono pi\u00f9 di 5\u00a0000 scudi, frutto di tutte le sue vittorie. Torn\u00f2, disgustato, in Francia sicuro di trovare una societ\u00e0 pi\u00f9 raffinata e tranquilla a cui far gustare /*la sua genialit\u00e0 e il suo stile*/; per questo venne chiamato \u201cSuperbo e affascinante come il suolo della sua Patria\u201d. La sua fama era nota nelle corti e nei salotti delle pi\u00f9 grandi famiglie. /*Uno dei tanti famosi avversari, da lui battuto, fu cos\u00ec cavalleresco che gli s'inchin\u00f2 a salutarlo con un madrigale.*/\nLe notizie della sua vita sono ricavate da poche righe scritte dal Salvio nel 1634 in cui parla di Greco come gi\u00e0 morto. Altre notizie si ricavano dai molti suoi manoscritti con dedica autografa ai suoi nobili protettori. Alcuni scritti, quasi sicuramente autografi, sono scritti in pessimo italiano con errori di ortografia che fanno pensare a umili condizioni familiari e a un inizio di carriera da servitore. Secondo il Salvio, segu\u00ec un grande signore spagnolo nelle Indie Occidentali (probabilmente le Antille) visitando il Messico, il Per\u00f9 ed il Cile. Da quel viaggio non fece pi\u00f9 ritorno. Pare che si sia spento verso il 1634, lasciando ogni suo avere ai Gesuiti, intorno al 1630, ed ignoto \u00e8 ancora il luogo della sua morte, anche se sono state fatte tante ricerche in proposito. viene suggerita la sua ricerca da molti insegnanti di scacchi \nUna sola cosa \u00e8 certa: Gioacchino Greco istitu\u00ec erede dei suoi beni i Gesuiti, forse in memoria degli studi compiuti nel loro collegio di Cosenza, forse anche per la gratitudine dell'assistenza ricevuta in terre allora cos\u00ec remote dalla sua Celico. \u00c8 considerato uno dei migliori giocatori a cavallo tra il XVI e il XVII secolo.\nAperture.\nData l'epoca Greco analizz\u00f2 soprattutto i giochi aperti, in particolare la Partita Italiana e quello che oggi \u00e8 noto come Gambetto Lettone, ma che per lungo tempo \u00e8 stato conosciuto come \"Controgambetto Greco\" (1. e4 e5 2. Cf3 f5).\nPartite.\nDi Greco ci sono arrivate 77 partite, ma in nessun caso \u00e8 noto il nome dell'avversario il che porta a pensare che, almeno in alcuni casi, siano analisi e non partite reali.\n\"Greco - NN\" 1619\n1.e4 b6 2.d4 Ab7 3.Ad3 f5 4.exf5 Axg2 5.Dh5+ g6 6.fxg6 Cf6 ed ora il bianco vince con un bel sacrificio di Donna 7. gxh7+! Cxh5 8.Ag6#\n\"NN - Greco\" 1620\n1.e4 e5 2.Cf3 Cc6 3.Ac4 Ac5 4.O-O Cf6 5.Te1 O-O 6.c3 De7 7.d4 exd4 8.e5 Cg4 9.cxd4 Cxd4 10.Cxd4 Dh4 11.Cf3 Dxf2+ 12.Rh1 Dg1+ 13.Cxg1 Cf2# il classico matto affogato.\nOpere.\nIl nome di Greco \u00e8 giunto fino a noi soprattutto per il suo manuale di scacchi. Le prime copie manoscritte vennero dedicate ai suoi\nprotettori romani. Una copia de Il \"Trattato del nobilissimo gioco de scacchi\" datata 1620 si trova a Roma nella biblioteca Corsiniana; un'altra miniata e dedicata al duca di Lorena si trova alla Biblioteca Nazionale di Firenze. Il manuale ebbe molte traduzioni e le prime copie a stampa sono del 1656 in inglese e del 1669 in francese. Da allora venne ristampato pi\u00f9 volte e spesso incluso in altre opere."}
{"id": "493694", "revid": "554814", "url": "https://it.wikipedia.org/wiki?curid=493694", "title": "Trattore", "text": "Il trattore (dal latino \"trahere\", trainare) pu\u00f2 essere utilizzato in ambiti specifici:"}
{"id": "493701", "revid": "289247", "url": "https://it.wikipedia.org/wiki?curid=493701", "title": "Coro della S.A.T.", "text": ""}
{"id": "493702", "revid": "599013", "url": "https://it.wikipedia.org/wiki?curid=493702", "title": "Theo Walcott", "text": "Biografia.\nCome suo padre, \u00e8 tifoso del Liverpool. Walcott non ha mai nascosto questa sua passione, e quando il lo prese come raccattapalle per una partita, quella contro il Liverpool, Walcott sfrutt\u00f2 l'occasione per incontrare i suoi idoli:\nWalcott, che \u00e8 stato coinvolto nei programmi di beneficenza \"Build a school\" e \"Best Beginnings\", \u00e8 stato il penultimo tedoforo della fiamma olimpica per i Giochi olimpici di Pechino 2008, quando la fiaccola giunse a Londra. Anche suo cugino Jacob Walcott (1992) \u00e8 un calciatore.\nCaratteristiche.\nEsterno d'attacco dotato di una rapidit\u00e0 non comune, in uno studio condotto nel 2009 da Der Spiegel \u00e8 risultato il terzo pi\u00f9 veloce al mondo, con una velocit\u00e0 calcolata di 35,60\u00a0km/h. Gioca prevalentemente come ala ma pu\u00f2 anche essere schierato come attaccante, esterno offensivo di centrocampo e come punta. Buon tiratore, \u00e8 dotato di un gran destro e di un tiro potente, bravo tecnicamente, nel dribbling punta solitamente il diretto avversario, allungandosi la sfera e andando via in velocit\u00e0. Indisciplinato tatticamente, possiede anche un rapido cambio di marcia e tra le sue qualit\u00e0 spicca anche la tecnica. Walcott gioca ad alti livelli dal 2006, da quando l'allora CT della Nazionale inglese Eriksson lo convoc\u00f2 al Mondiale tedesco, pur non facendolo mai entrare in campo, ma a causa del fisico fragile ha sofferto di diversi infortuni che ne hanno bloccato la carriera, impedendogli di esprimersi al massimo della forma. Nel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nSouthampton.\nWalcott \u00e8 nato a Londra, ma \u00e8 cresciuto nella piccola localit\u00e0 di Compton, vicino a Newbury, dove ha giocato per la A.F.C. Newbury e in seguito alla scuola secondaria di The Downs School. Nella sua prima e unica stagione a Newbury, Theo \u00e8 riuscito a mettere a segno pi\u00f9 di 100 reti, prima di trasferirsi al Swindon Town e poi a Southampton. La Nike \u00e8 inoltre riuscita a stipulare un contratto di sponsorizzazione con il giovane calciatore, che in quel periodo aveva solamente 14 anni.\nHa disputato la stagione 2004-2005 da protagonista, aiutando la sua squadra a raggiungere la finale della FA Youth Cup contro l'Ipswich Town. Oltre a ci\u00f2 \u00e8 diventato il pi\u00f9 giovane calciatore ad aver giocato nelle riserve del Southampton, all'et\u00e0 di 15 anni e 175 giorni, subentrando in campo in una partita contro il Watford nel settembre 2004. Ciononostante non ha avuto la possibilit\u00e0 di giocare in Premier League, poich\u00e9 la sua squadra \u00e8 stata retrocessa in Football League Championship al termine della stagione.\nPrima dell'inizio della stagione 2005-2006, Walcott \u00e8 stato convocato in prima squadra, solamente due settimane dopo aver lasciato la scuola. In seguito \u00e8 diventato il pi\u00f9 giovane giocatore di tutti i tempi mai schierato dalla societ\u00e0 di Hampshire, entrando come sostituto in una partita contro il Wolverhampton Wanderers di Championship a 16 anni e 143 giorni.\nHa disputato la sua prima partita intera in trasferta contro il il 18 ottobre 2005, segnando tra l'altro il suo primo gol da professionista. Ha segnato nuovamente in trasferta contro il solo 4 giorni dopo, e ancora nella sua partita di debutto in casa contro lo Stoke City. Con le sue grandi prestazioni Theo \u00e8 subito salito alla ribalta, mancando di un soffio il premio di BBC Sports come \"giovane personalit\u00e0 dell'anno\" l'11 dicembre 2005.\nPrima del suo approdo in prima squadra, il grande potenziale di Walcott era gi\u00e0 stato messo in evidenza nell'annuale del 2005 di Match. Le sue performance hanno ben presto attirato l'attenzione dei media inglesi, che lo vedevano come uno dei talenti inglesi pi\u00f9 promettenti della sua generazione. A ci\u00f2 si sono aggiunte voci su un suo possibile trasferimento in Premiership, con l'interesse di club di tutto rispetto come Arsenal, Chelsea, Liverpool, Manchester United e Tottenham Hotspur. Il Southampton ha infine accettato l'offerta dei \"Gunners\".\nArsenal.\nDopo 4 reti nella prima parte del campionato, \u00e8 stato acquistato dall' nel gennaio 2006 per 7,5 milioni di euro, che sarebbero aumentati in base alle prestazioni del club. A quei tempi quella era una cifra da record per un minorenne. Numerose grandi squadre inglesi ed europee si erano interessate a lui. Theo ha scelto di vestire la maglia numero 32 e ha stipulato un accordo per firmare un contratto professionale il giorno del suo 17\u00ba compleanno, il 16 marzo 2006.\nDopo la sua sorprendente e controversa convocazione per i Mondiali di Germania, Walcott ha fatto il suo debutto in Premier League il 19 agosto 2006, nella prima partita della stagione 2006-2007, entrando come sostituto contro l'Aston Villa e fornendo l'assist per il gol di Gilberto Silva. Ha disputato la sua prima partita in Champions League in occasione del terzo match di qualificazione contro il : con questa presenza Theo \u00e8 diventato il pi\u00f9 giovane calciatore a giocare una partita in Champions League, record appartenente in precedenza da Cesc F\u00e0bregas e battuto in futuro da Jack Wilshere. A pochi minuti dal suo ingresso in campo Walcott ha anche ricevuto il suo primo cartellino giallo con i colori dei \"Gunners\" per aver tirato il pallone molti secondi dopo il fischio di un fuorigioco. Nella partita ha anche fornito un assist per la rete di Mathieu Flamini, il secondo in due partite iniziate dalla panchina. Ha debuttato come titolare in un match casalingo contro il Watford il 14 ottobre 2006. Le sue prestazioni con l'Arsenal e con la Nazionale inglese gli hanno valso la nomina di \"giovane personalit\u00e0 dell'anno\" nel 2006, premio che aveva perso solamente 12 mesi prima. La prima marcatura del giovane calciatore con la maglia dell'Arsenal \u00e8 arrivata in Coppa di Lega contro il Chelsea al Millennium Stadium di Cardiff il 25 febbraio 2007, ma la sua rete \u00e8 stata oscurata dalla doppietta dell'asso ivoriano Didier Drogba, che ha aiutato i \"Blues\" a vincere la gara per 2-1. La partita \u00e8 stata anche caratterizzata da tre espulsioni, in seguito ad una rissa in campo.\nLa Champions League 2008, nei quarti di finale della sfida di ritorno contro il , squadra di cui si \u00e8 dichiarato tifoso, Walcott si \u00e8 reso protagonista di una \"giocata alla Maradona\": \u00e8 partito dalla difesa, ha evitato quattro avversari, \u00e8 entrato in area e ha fornito l'assist per il tap-in vincente di Adebayor. La gara \u00e8 terminata 4-2 per i \"Reds\", il che ha significato l'eliminazione dal torneo da parte dell'Arsenal.\nDopo la partenza dell'asso francese Thierry Henry, per la stagione 2008-2009 gli \u00e8 stata assegnata la maglia numero 14, lasciata libera proprio dal fuoriclasse transalpino. Durante l'annata si \u00e8 conquistato un posto tra i titolari, iniziando molte partite come centrocampista o ala.\nNel settembre 2008, il CT dei \"Gunners\" Ars\u00e8ne Wenger ha confermato l'interesse di Tottenham, Chelsea e Liverpool nei confronti di Walcott.\nIl 21 agosto 2010, contro il Blackpool segna la sua prima tripletta con la maglia dei \"Gunners\", per il momentaneo 5-0. Conclude la stagione 2010-2011 totalizzando 28 gare e segnando 9 gol.\nInizia la stagione 2011-2012 con 2 gol segnati nei preliminari di UEFA Champions League contro l'Udinese Calcio facendo qualificare l'Arsenal alla massima competizione UEFA. Segna poi uno splendido gol nella vittoria per 3-5 contro il Chelsea.\nIl 29 dicembre 2012 mette a segno una tripletta nella gara casalinga contro il Newcastle United vinta per 7-3.\nChiude la stagione 2012-13 (statisticamente la migliore in carriera) con 14 gol in 32 presenze in Premier League.\nInizia la stagione 2013-2014 con un gol in Champions League sul campo del Marsiglia nella vittoria per 2-1. Nell'occasione esce al minuto 89' per un infortunio muscolare. Torna a giocare dopo l'infortunio il 23 novembre 2013 nella vittoria per 2-0 contro il Southampton. Il 30 novembre 2013 regala un assist a Aaron Ramsey al minuto 93' che mette fine al match nella vittoria per 3-0 sul campo del Cardiff. Il 14 dicembre 2013 nella sconfitta per 6-3 contro il Manchester City segna una doppietta e quindi i primi gol in Premier League della stagione. Il 26 dicembre segna una doppietta sul campo del West Ham nella vittoria per 3-1. Il 4 gennaio 2014, nella vittoria per 2-0 in FA Cup contro il Tottenham, si procura una rottura del legamento crociato che lo costringe ad uno stop di sei mesi.\nEverton.\nIl 17 gennaio 2018 viene acquistato dall'Everton, lasciando cos\u00ec la squadra londinese dopo 397 presenze totali con 108 reti segnate in dodici anni di militanza.\nRitorno al Southampton.\nIl 5 ottobre 2020, dopo 14 anni, torna in prestito al ; il 18 maggio 2021 viene riscattato dal club biancorosso, firmando un biennale con i \"Saints\".\nNazionale.\n\u00c8 il pi\u00f9 giovane esordiente nella storia della nazionale inglese, avendo debuttato il 30 maggio 2006 a 17 anni e 75 giorni. Non era ancora sceso in campo in Premier League.\nConvocato per i Mondiali 2006, era il pi\u00f9 giovane giocatore ad essere stato convocato per quella manifestazione, tuttavia non \u00e8 mai sceso in campo. Il 10 settembre 2008 si sblocca in Nazionale, con una tripletta alla Croazia. Agli Europei 2012 \u00e8 autore di una rete alla Svezia.\nStatistiche.\nPresenze e reti nei club.\n\"Statistiche aggiornate al 27 marzo 2021.\""}
{"id": "493703", "revid": "304077", "url": "https://it.wikipedia.org/wiki?curid=493703", "title": "Lingue khoisan", "text": "Le lingue khoisan (o khoi-san, khoesaan) costituiscono il pi\u00f9 piccolo phylum linguistico africano. Storicamente, le lingue khoisan sono originarie delle etnie khoi e san, e dell'etnia Khoisan che deriv\u00f2 dalla loro unione. Oggi le lingue khoisan sono parlate soprattutto nella zona del Kalahari (Africa sudoccidentale) e in alcune aree della Tanzania. La principale lingua della famiglia \u00e8 il nama, parlato da un quarto di milione di persone; seguono il sandawe (circa 40.000) e il gruppo delle lingue juu (30.000). Altre lingue khoisan stanno diventando sempre pi\u00f9 rare, e alcune sono considerate estinte. Nella maggior parte dei casi non esistono documenti scritti in lingue khoisan. I contorni precisi della famiglia delle lingue khoisan non sono certi; secondo alcuni, per esempio, anche la lingua hadza (Tanzania) appartiene alle lingue khoisan, ma la questione \u00e8 controversa (lo stesso si pu\u00f2 dire per la lingua sandawe citata sopra).\nLingue Khoisan e consonanti clic.\nLe lingue khoisan sono note per la presenza delle cosiddette consonanti clic, prodotte facendo schioccare la lingua contro il palato o contro i denti, con diversi movimenti. Questi suoni insoliti vengono in genere trascritti usando simboli non alfabetici come punti esclamativi o barre verticali (\"\u01c0\"). La lingua ju\u01c0'hoan, per esempio, ha 48 suoni \"clic\" e qualcosa come 90 diversi fonemi, incluse vocali stridenti e faringealizzate e quattro tonalit\u00e0. Altrettanto complesse sono la lingua !x\u00f3\u00f5 e \u2021h\u00f5\u00e3. Molti occidentali conoscono i suoni insoliti delle lingue khoisan attraverso il film \"Ma che siamo tutti matti?\" (\"The Gods Must Be Crazy\", 1980) o alcuni celebri brani musicali interpretati da Miriam Makeba, come \"The Click Song\".\nLe \"consonanti clic\" si trovano anche in altre lingue; le lingue khoisan vengono infatti considerate parte di un pi\u00f9 ampio gruppo detto informalmente \"lingue clic\". In Africa meridionale, per esempio, ci sono suoni analoghi in diverse lingue bantu (xhosa, zulu, sesotho) e in Kenya nella lingua dahalo.\nSi pensa che i clic bantu derivino da quelli khoisan, e che i dahalo invece abbiano mantenuto questi suoni da un linguaggio storicamente antecedente al ceppo khoisan. Suoni simili, comunque, si trovano persino in alcune lingue degli australiani aborigeni, come la lingua cerimoniale Damin (ovviamente senza alcuna correlazione con i ceppi linguistici africani).\nClassificazione informale.\nCi sono cinque famiglie principali di lingue khoisan, generalmente considerate cinque rami del phylum linguistico complessivo. Tuttavia, la linguistica comparativa non ha ancora fornito risultati definitivi sulla classificazione delle lingue khoisan, per cui la classificazione \u00e8 usata per comodit\u00e0, senza implicazioni tassonomiche scientifiche.\nLa lingua hadza costituisce un caso a parte. Parlata da poche centinaia di persone (200-800) in Tanzania, non ha relazioni chiare con nessun'altra lingua nota. La questione della sua appartenenza al \"phylum\" delle lingue khoisan \u00e8 controversa.\nCuriosit\u00e0.\nIl motto del Sudafrica \u00e8 scritto in \u01c0Xam, una lingua khoisan estinta."}
{"id": "493707", "revid": "57342", "url": "https://it.wikipedia.org/wiki?curid=493707", "title": "BAFTA al miglior attore protagonista", "text": "Il BAFTA al miglior attore protagonista (\"BAFTA Award for Best Actor in a Leading Role\") \u00e8 un premio annuale, promosso dal BAFTA a partire dal 1953, che premia l'attore che pi\u00f9 si \u00e8 distinto nell'interpretazione nel ruolo di protagonista in una pellicola cinematografica dell'anno precedente. L'albo d'oro \u00e8 pertanto riferito all'anno di produzione della pellicola.\nDal 1953 al 1969 le categorie presenti erano:\nDal 1969 la categoria britannica \u00e8 stata soppressa.\nAttori italiani premiati o nominati.\nMarcello Mastroianni ha vinto il premio nel 1964 per \"Divorzio all'italiana\" e l'anno successivo per \"Ieri, oggi, domani\", nella categoria \"Miglior attore straniero\".\nNel 1999 anche Roberto Benigni si \u00e8 aggiudicato il premio per \"La vita \u00e8 bella\".\nSono stati nominati: Francesco Golisano per \"Miracolo a Milano\" (1953), Alberto Sordi per \"I due nemici\" (1962), Franco Citti per \"Accattone\" (1964) e Massimo Troisi nel 1996, con una candidatura postuma per \"Il postino\"."}
{"id": "493709", "revid": "125130258", "url": "https://it.wikipedia.org/wiki?curid=493709", "title": "January Jones", "text": "Biografia.\nJanuary Jones \u00e8 nata a Sioux Falls, nel Dakota del Sud, da Karen e Marvin Jones, un allenatore ed insegnante di educazione fisica. Il suo nome viene da January Wayne, un personaggio del romanzo di Jacqueline Susann \"Una volta non basta\". Ha due sorelle, Jacey e Jina.\n\u00c8 madre di un bambino, chiamato Xander Dane Jones, nato il 13 settembre 2011.\nNel 2009 \u00e8 stata scelta come portavoce all'associazione Oceana, che lotta per la salvaguardia degli squali in via di estinzione.\nCarriera.\nAl cinema inizia a farsi notare intorno al biennio 2003-2004, con piccole apparizioni in film come \"Terapia d'urto\", \"Love Actually - L'amore davvero\", \"American Pie - Il matrimonio\" e \"Dirty Dancing 2\". Nel 2005 \u00e8 in \"Le tre sepolture\", diretto e interpretato da Tommy Lee Jones, e l'anno successivo prende parte a \"We Are Marshall\". Intanto nel 2004 si fa conoscere in televisione, col film TV \"Un amore per sempre\" e con un ruolo ricorrente nella serie televisiva \"Huff\". Dal 2007 al 2015 interpreta il ruolo di Betty Draper nella serie TV \"Mad Men\".\nNel 2009 recita in \"I Love Radio Rock\", e prende parte ad una puntata del \"Saturday Night Live\" (partecipazione che per\u00f2 viene accolta negativamente dalla critica). Nel 2011 ottiene ruoli di primo piano sul grande schermo, recitando in \"Unknown - Senza identit\u00e0\" con Liam Neeson e Diane Kruger, in \"Solo per vendetta\" accanto a Nicolas Cage, e soprattutto in \"X-Men - L'inizio\", dove veste i panni di Emma Frost.\nPrima di intraprendere la carriera di attrice, la Jones \u00e8 stata una modella per la Abercrombie &amp; Fitch. Nel 2002 si \u00e8 classificata all'82\u00ba posto tra le \"Maxim Hot 100 Women\", e nel 2010 si \u00e8 posizionata al 17\u00ba posto tra le \"Most Beautiful Faces\". \u00c8 inoltre apparsa in copertina su varie riviste internazionali, tra cui \"GQ UK\" nel maggio del 2009 e \"GQ Italia\" nel luglio dello stesso anno. Dal 2010 \u00e8 testimonial della casa di moda Versace. Dal 2015 al 2018 recita nella serie comica \"The Last Man on Earth\" nei panni di Melissa Shart."}
{"id": "493711", "revid": "486946", "url": "https://it.wikipedia.org/wiki?curid=493711", "title": "Mirela Manjani-Tzelili", "text": ""}
{"id": "493714", "revid": "124948537", "url": "https://it.wikipedia.org/wiki?curid=493714", "title": "I Cavalieri dello zodiaco (serie animata)", "text": " \u00e8 una serie televisiva anime tratta dal manga \"Saint Seiya - I Cavalieri dello zodiaco\" di Masami Kurumada, prodotta dalla Toei Animation dal 1986 al 1989 per un totale di 114 episodi (inizialmente ne erano previsti 52), coprenti la prima e la seconda parte del manga (\"Sanctuary\" e \"Poseidon\") e una saga intermedia (\"Asgard\") creata appositamente per la versione animata, mentre la terza parte del fumetto originale (\"Hades\") \u00e8 stata trasportata in animazione successivamente, come una trilogia di serie OAV (comprendente in totale trentuno episodi) prodotta fra il 2002 e il 2008. La trama dell'anime contiene alcune divergenze rispetto al manga (solitamente approfondimenti e aggiunte, ma in generale \u00e8 uguale a quella del manga) e l'ottimo lavoro di \"character design\" compiuto dalla coppia Shing\u014d Araki e Michi Himeno (gi\u00e0 noti per \"Lady Oscar\") e l'intensa opera di \"merchandising\" legata al lancio della serie ne hanno fatto un grandissimo successo sia in Giappone che all'estero.\nNel 2015, per commemorare i 30 anni del manga di Kurumada, e festeggiare anche il trentennale della serie, TV Asahi ha ritrasmesso l'anime in Giappone dal 1\u00ba aprile.\nDifferenze con il manga.\nEsistono alcune differenze tra manga e anime: nell'anime sono stati infatti aggiunti personaggi secondari (come i \"3 Cavalieri d'acciaio\", Docrates, il Maestro dei Ghiacci, Morgana e i suoi 3 Cavalieri) o addirittura un intero arco narrativo, quello di \"Asgard\", creato per dare a Kurumada il tempo di portarsi avanti con il manga, tale arco narrativo \u00e8 stato creato basandosi sul secondo film \"L'ardente scontro degli dei\" il quale a sua volta \u00e8 stato ideato basandosi su una storia breve presente nel manga chiamata \"Natassia nel paese del ghiaccio\".\nAsgard.\nL'intera serie \u00e8 presente solo nella versione anime. La trama della successiva serie di Nettuno ne risulta, dunque, leggermente modificata: nel fumetto Sorrento di Siren si reca in Grecia ad uccidere Atena, ma Atena stessa decide di seguirlo nel regno sottomarino; nell'anime \u00e8 Mizar a cercare la testa di Atena, e Nettuno entra in scena solo alla fine della saga di Asgard, con un colpo di scena che rivela la vera origine dell'Anello del Nibelungo.\nL'anime in Italia.\nMessa in onda italiana.\nIn Italia, il primo ciclo di episodi fu trasmesso col titolo \"I Cavalieri dello Zodiaco\" a partire dal 26 marzo 1990 su Odeon TV. Tuttavia, per ben due volte, la trasmissione fu interrotta all'episodio 52 (mentre Pegasus affronta Ioria di Leo), per poi ricominciare dall'inizio. Gli episodi successivi (comprese anche le saghe di \"Asgard\" e \"Nettuno\") vennero acquistati dalla Fininvest, che, dal 6 novembre dello stesso anno, li ritrasmise su Italia 7 con il titolo \"Il ritorno dei Cavalieri dello Zodiaco\".\nSuccessivamente, la serie \u00e8 andata in onda in replica su Junior Tv, dove venne nuovamente fatta ricominciare da capo una volta giunta all'episodio 52. Solo in seguito, \u00e8 stata riproposta la trasmissione di tutti gli episodi, gi\u00e0 trasmessi da Odeon e seguiti da quelli di Italia 7, con le rispettive sigle italiane; su Italia 7 e JTV, ci furono diverse repliche dell'intera serie. La serie \u00e8 andata in onda anche su vari canali regionali. Tutte queste trasmissioni avevano alcuni leggeri adattamenti ma erano prive di censure.\nNel gennaio 2001, la serie \u00e8 stata ritrasmessa su Italia 1 in versione molto censurata (come spesso accade quando un anime arriva sulle reti Mediaset), soprattutto per quanto riguardava le scene pi\u00f9 violente. Successivamente tra il 2001 e il 2005 l'anime viene trasmesso su Canal Jimmy, sulla syndication K2, su Fox Kids e su GXT che ripristinano le scene eliminate da Italia 1. In seguito la serie \u00e8 stata replicata, oltre che su Italia 1, anche su Hiro, Mediaset Extra e Italia 2.\nAdattamento italiano.\nIl titolo italiano della serie TV deriva da quello datole in Francia, primo paese ad averla trasmessa al di fuori dall'Asia: \"Les Chevaliers du Zodiaque\", di conseguenza i vari titoli occidentali sono traduzioni di quello francese (\"Los Caballeros del Zodiaco\" in Spagna e nei paesi ispano-americani, \"Os Cavaleiros do Zod\u00edaco\" in Brasile e Portogallo, \"Knights of Zodiac\" nei paesi anglosassoni).\nNel doppiaggio italiano della serie TV molti cambiamenti sono stati apportati rispetto alla versione originale.\nIl pi\u00f9 tipico e diffuso fra gli anni '80 e '90 \u00e8 come il cambiamento dei nomi e l'adattamento dei dialoghi per eliminare i riferimenti alle culture non europee, ne sono un esempio il cambio di nome della citt\u00e0 dei Cavalieri (da Tokyo a Nuova Luxor) e l'eliminazione dei riferimenti al buddismo connessi al personaggio di Virgo (Shaka) che nella versione italiana diventa \"l'uomo pi\u00f9 vicino ad Atena\", mentre in originale era chiaramente accomunato ad un Bodhisattva, ed era chiamato \"l'uomo pi\u00f9 vicino a Dio\" (o alla natura divina, perch\u00e9 possessore dell'ottavo senso) oppure i cambi di nome dei vari personaggi (eccetto Shiryu il dragone, chiamato Sirio nel doppiaggio italiano), talvolta coincidenti con le loro costellazioni d'appartenenza (da notare che nella versione originale ogni Cavaliere viene sia chiamato col nome della sua costellazione, ma anche con il suo nome proprio).Altri cambiamenti riguardano il carattere di alcuni personaggi o i rapporti fra di essi: un esempio del primo caso \u00e8 il Cavaliere d'Oro dei Pesci (che nel doppiaggio italiano non \u00e8 al corrente dei piani di dominio del Grande Sacerdote e gli obbedisce perch\u00e9 lo ritiene la voce della dea Atena, mentre in originale lo appoggia in quanto sostiene che chi detiene il potere \u00e8 nel giusto), mentre uno del secondo \u00e8 invece Kiki (discepolo del Cavaliere dell'Ariete divenuto suo fratello minore del doppiaggio italiano). \nLa caratteristica principale di quest'adattamento riguarda invece l'aspetto meramente linguistico formale, volto a sottolineare il clima cavalleresco ed epico della narrazione: a differenza della versione originale, i Cavalieri utilizzano un linguaggio molto meno informale, quasi aulico in diverse occasioni, con picchi che si toccano quando i doppiatori italiani prendono in prestito citazioni colte da alcuni noti poeti e scrittori italiani (come ad esempio nell'episodio 11 dove si parla di \"spirto guerrier, [che] entro mi rugge\", citazione evidente dai sonetti di Ugo Foscolo). \nL'adattatore della serie (Stefano Cerioni) ha rivelato che molte libert\u00e0 artistiche derivarono sia dall'amore del direttore del doppiaggio (Enrico Carabelli) per la poesia, sia dal fatto che il testo dei dialoghi su cui lavoravano era molto lacunoso, mentre il fatto che molti personaggi portino lo stesso nome della loro costellazione \u00e8 dovuto principalmente all'influenza di Giochi Preziosi, distributore italiano dei giocattoli della serie.\nTraduzione dei termini.\nL'uso del termine \"Cavalieri\" per indicare i guerrieri di Atena non \u00e8 la traduzione corretta del termine usato da Masami Kurumada nel suo manga: l'autore utilizza il vocabolo \"seitoshi\" (\"sacro guerriero\"), a cui impone come lettura l'inglese \"saint\" (Santo) mediante l'uso del furigana. Nell'edizione italiana della serie TV (come negli altri adattamenti occidentali) si scelse di optare per il termine \"cavaliere\", poich\u00e9 nell'immaginario collettivo (si pensi al ciclo dei racconti arturiani) i cavalieri medioevali erano guerrieri in armatura che combattevano per la giustizia, uomini votati agli ideali come i sacri guerrieri di Atena (interessante in quest'ottica fu l'adattamento usato nella prima edizione italiana del manga che adatt\u00f2 il termine in \"Santo Cavaliere\").\nSimilmente il termine usato per riferirsi alle armature dei Saint in originale \u00e8 \"Cloth\" (\"veste\" in inglese), il quale \u00e8 per\u00f2 a sua volta il rubi degli ideogrammi per \"Sacra veste\". Nell'adattamento italiano esse vengono semplicemente chiamate \"Armatura\" o \"Sacra armatura\", ma talvolta vengono indicate con le \"Vestigia\" o le \"Sacre Vestigia\", termine che in italiano corrente ha il significato di reperti, resti o anche tracce. Il termine plurale corretto per armatura (seppur desueto) \u00e8 invece vestigie/vestigi. Scelte simili sono state compiute in seguito per i Cavalieri di Asgard (God Warrior) e i Generali dei Mari di Nettuno (Marina) con le loro \"god robe\" e le \"scale\", mentre i sottotitoli dei DVD Yamato hanno usato la traduzione letterale degli ideogrammi (Sacri guerrieri, Sacre vesti, ecc.).\nUn altro caso \u00e8 la traduzione del termine usato per indicare il sacerdote di Atena a capo dei Cavalieri, che nella versione giapponese viene indicato col termine kyoko, che letteralmente vuol dire \"Papa\". In Italia il termine \u00e8 stato per lo pi\u00f9 adattato con un pi\u00f9 generico \"Grande Sacerdote\", similmente a quanto accaduto in altri paesi di cultura cattolica (in Spagna per esempio \u00e8 stato usato il termine Gran Patriarca). Nei sottotitoli Yamato si \u00e8 invece scelto di adattare il termine kyoko con \"Pontefice\".\nDistribuzione.\nDistribuzione italiana.\nI diritti per l'home video della serie animata sono detenuti dalla Yamato Video che, tra il 2001 e il 2003, distribu\u00ec le VHS in edicola alla DeAgostini con il titolo \"I Cavalieri dello Zodiaco - TV Animation\". Dal dicembre 2004 inizi\u00f2 la pubblicazione dei DVD, comprendente sia il doppiaggio italiano sia dei sottotitoli fedeli alla versione originale. I DVD pi\u00f9 volte distribuiti nel corso degli anni, sono anche usciti in un box video, contenenti l'intera saga.\nDal 13 dicembre 2016 Yamato Video, tramite Koch Media, ha fatto uscire in Italia un nuovo box DVD dei 114 episodi dell'anime di Saint Seiya distribuito in tre cofanetti denominati \"Le dodici case\", \"Asgard\" e \"Nettuno\".\nDistribuzione giapponese.\nL'intera serie di 114 episodi usc\u00ec negli anni 80 in Giappone in formato VHS, venduti poi in tutto il mondo; per poi essere riproposta anni dopo in formato DVD insieme ai 31 episodi della saga di Hades, pi\u00f9 volte pubblicati negli anni, e anch'essi usciti in tutto il mondo. \nIl 20 giugno 2014 e il 2 settembre 2014 vengono lanciati in Giappone due BOX Blu-Ray, contenenti tutti i 114 episodi della serie classica, restaurati in alta definizione video e audio, \u00e8 con numerosi Extra.\nColonne sonore.\nIn Giappone sono stati pubblicati ben 12 CD musicali diversi contenenti le musiche e canzoni dell'anime classico di Saint Seiya. \nSigle giapponesi.\nI primi quattro film ebbero due sigle, mentre il quinto (\"Le porte del paradiso\") possiede solo quella di chiusura (\"Never\" dei Make-Up).\nSigle italiane.\nNelle repliche del 2008 Italia 1 ritrasmise dapprima alcune puntate della serie classica con la prima sigla storica di Massimo Dorati, ma col patchwork della sigla di Vanni prima della messa in onda degli OAV di Hades.\nNella trasmissione su Mediaset Extra sono state utilizzate tre sigle totali. Agli episodi con censure minori \u00e8 stata applicata come opening la sigla di Vanni del 2000 in una versione abbreviata ad un minuto, mentre come ending sono state utilizzate a volte quella di Vanni in versione pi\u00f9 lunga e altre volte \"Pegasus Fantasy\" in italiano (quest'ultima per\u00f2 pi\u00f9 raramente). Gli episodi con pi\u00f9 censure hanno avuto invece la prima sigla di Dorati (versione 2008) sia come opening che come ending.\nAccoglienza.\nLa serie viene considerata uno dei grandissimi successi anime degli anni '80, difatti vinse anche nel 1987 il prestigioso premio dell\"'Animage Anime Grand Prix\", dopo solo pochi episodi trasmessi. In un sondaggio effettuato dall'emittente giapponese TV Asahi nel 2006 in Giappone, l'anime si \u00e8 posizionato al 25\u00ba posto come popolarit\u00e0 e apprezzamento fra tutti gli anime di sempre.\nNumerosissimi sono i vari prodotti di merchandising dedicati a questo anime, usciti nel corso degli anni sia in Giappone che in vari stati del mondo come Brasile, Cina, Francia, Spagna, Portogallo, Italia, ecc\nLa serie ha avuto dedicati articoli e riconoscimenti sulle pi\u00f9 famose riviste (giapponesi ed estere) specializzate nel settore manga/anime. Nel libro \"The Anime Encyclopedia: A Guide to Japanese Animation Since 1917\", considerato la Bibbia delle guide americane sull'animazione giapponese, gli autori Jonathan Clements and Helen McCarthy dedicano un intero capitolo alla serie lodando in particolar modo le tecniche (definite \"magiche\") della coppia Araki e Himeno nell'animazione e i disegni, la splendida colonna sonora e le invenzioni registiche che, facendo terminare l'episodio su un punto culmine, catturano lo spettatore. Stigmatizzano, tuttavia, l'immagine che la serie d\u00e0 di far combattere uomini adulti con ragazzini.\nNella classifica NHK: \u201cBest Anime 100\u201d, atto a celebrare un secolo di animazione giapponese, i Giapponesi hanno votato l'anime classico di Saint Seiya (1986) facendolo piazzare al 123\u00ba posto tra le oltre 5000 animazioni Giapponesi prodotte nel primo secolo, risultando quindi il 123\u00b0 anime di tutti i tempi preferito dai fan Giapponesi.\nMerchandising.\nNel corso degli anni l'anime ha prodotto numerosissimi prodotti di merchandising, fra cui card, action figure raffiguranti i vari personaggi, videogiochi, prodotti per la scuola, magliette, cappelli, orologi, ecc, commercializzati sia in patria che all'estero.\nAction Figure.\nFamosa \u00e8 la prima linea di numerosi giocattoli action figure arrivata anche nei negozi in Italia sotto il marchio Giochi Preziosi negli anni '90 (i cosiddetti die-cast). \nA partire dagli anni 2000 sono state prodotte in Giappone da parte di Bandai varie linee di action figure ispirate a vari personaggi della serie animata. La linea pi\u00f9 famosa \u00e8 quella dei \"Myth Cloth\", la quale comprende varie versioni dei cinque protagonisti e dei loro avversari principali (i Cavalieri d'Oro, quelli d'Argento Generali degli Abissi e i Cavalieri di Asgard) e delle varie divinit\u00e0. Ad essa si sono affiancate nel 2016 in Giappone la linea di action figure in versione Super Deformer riguardanti i personaggi della serie animata (rinominata \"Saint Seiya Daizenshu\") e una nuova linea di action figures chiamata\"Saint Seiya Revival\" del 2019. Ad esse si aggiungono una linea di action figure con accessori (\"Saint Seiya D.D. Panoramation\"). Nel 2021 saranno rilasciati i Funko Pop dei cinque protagonisti.\nAltro.\nNel 2011 in Giappone sono state prodotte anche due serie di pachinko ispirati alle battaglie dell'arco delle Dodici Case, contenenti sequenze del cartone ridisegnate dall'Araki Production.\nNel 2013 e poi anche nel 2015 sono state prodotte una seconda e terza serie di pachislot relativi sempre alla serie classica anni '80.\nAnime comics prodotti in Francia.\nIn Francia furono pubblicati sulla rivista per ragazzi \"Dorothee Magazine\" gli anime comics della serie classica e dei primi quattro film. Alcuni furono pubblicati anche in volume.\nVideogiochi.\nSulla serie classica dei Cavalieri dello Zodiaco nel corso degli anni sono stati prodotti numerosi videogiochi, tra cui:\nRemake CGI (serie originale di Netflix).\nUna serie in CGI remake della serie anni 80 \u00e8 prodotta e distribuita al livello internazionale nel 2019 e 2020 sulla piattaforma in streaming di Netflix ed \u00e8 intitolata \"Saint Seiya - I Cavalieri dello zodiaco\".\nArtbook and Book.\nVari sono gli artbook usciti nel corso degli anni relativi a questa serie animata:"}
{"id": "493718", "revid": "1444886", "url": "https://it.wikipedia.org/wiki?curid=493718", "title": "Ciclo di Brayton-Joule", "text": "Il ciclo di Brayton-Joule \u00e8 un ciclo termodinamico che costituisce il riferimento ideale per il funzionamento delle turbine a gas. Il ciclo \u00e8 realizzato da una serie di organi meccanici rotanti operanti in serie a flusso libero, cio\u00e8 con aspirazione e deflusso aperto verso l'ambiente esterno. Le trasformazioni coinvolte sono due isobare e due isoentropiche (o due politropiche se viene a cadere il vincolo dell'idealit\u00e0).\nFu brevettato dall'ingegnere statunitense George Brayton nel 1872.\nCaratteristiche tecniche.\nIl ciclo si compone di quattro fasi:\nLa totalit\u00e0 delle macchine reali a ciclo Brayton-Joule sono del tipo a combustione interna a ciclo aperto. Il compressore aspira aria dall'ambiente aumentandone la pressione senza scambi di calore con l'esterno; si inietta il combustibile il quale brucia elevando la temperatura del fluido, ma non la pressione che invece resta costante (aumenta il volume specifico); il fluido ad elevato contenuto entalpico espande in una turbina cedendo ad essa lavoro meccanico e diminuendo la propria pressione e temperatura; il fluido uscente dalla turbina a pressione ambiente si scarica nell'atmosfera raffreddandosi.\nRendimento.\nIl rendimento termodinamico ideale del ciclo di Brayton-Joule \u00e8 inferiore a quello del ciclo di Carnot operante tra le stesse temperature massima e minima ed aumenta all'aumentare del rapporto delle pressioni.\nIl rendimento, secondo la definizione generale, \u00e8:\ndove formula_2 viene inteso come il rapporto di compressione formula_3con formula_4 e formula_5 rispettivamente le pressioni del gas lungo le trasformazioni isobare di riscaldamento e di raffreddamento e il coefficiente di dilatazione adiabatica formula_6. \u00c8 da ricordare che la formula del rendimento sopracitata \u00e8 valida per qualsiasi ciclo termodinamico che ha due politropiche opposte (e uguali) di cui almeno due sono isoentropiche.\nUtilizzo.\nIl ciclo Brayton-Joule \u00e8 alla base di una buona fetta della produzione di energia elettrica e meccanica. In questi casi il ciclo \u00e8 realizzato \"alla lettera\", ovvero si utilizza tutto il contenuto entalpico del fluido per produrre lavoro meccanico all'albero. Esistono molti schemi costruttivi, con l'uso di compressori assiali o radiali secondo la dimensione, con l'uso di uno o due alberi coassiali secondo l'uso, e altre differenze ancora. Un valore tipico per il rendimento reale di macchine fisse si aggira intorno al 35-38% per un ciclo base, mentre si pu\u00f2 superare il 50% per un ciclo con interrefrigerazione, rigenerazione e postcombustione. Il rendimento energetico complessivo aumenta ancora se si sfruttano i cascami di calore (aria a circa 500\u00a0\u00b0C) per la cogenerazione o per un ciclo secondario a vapore (impianti combinati). Questi accorgimenti fanno accrescere l'efficienza dell'intero processo ma lasciano inalterato il rendimento del ciclo Brayton-Joule.\nUna destinazione radicalmente diversa \u00e8 quella della propulsione aerea a turbogetto o a turbofan, dove l'espansione in turbina produce quel tanto di lavoro che basta ad azionare il compressore e l'eventuale fan (ventola). Il rimanente dell'energia contenuta nel fluido viene spesa per far accelerare il fluido stesso dentro un ugello e produrre di conseguenza una spinta in avanti che fa muovere l'aereo, un po' come avviene quando si lascia andare un palloncino aperto (spinta che invece \u00e8 trascurabile per un impianto fisso, il quale deve rimanere ben ancorato al suolo). Tra le tante caratteristiche importanti delle turbine a gas (TAG) a ciclo aperto c'\u00e8 quella di poter sviluppare elevate potenze specifiche ed un elevato rendimento di propulsione, il che le rende molto adatte alla propulsione aerea."}
{"id": "493721", "revid": "287204", "url": "https://it.wikipedia.org/wiki?curid=493721", "title": "Fuji", "text": ""}
{"id": "493728", "revid": "98922962", "url": "https://it.wikipedia.org/wiki?curid=493728", "title": "Porto assegnato", "text": "Il termine porto assegnato \u00e8 di uso comune in italiano per designare una spedizione di merci, normalmente camionistica, con pagamento del trasporto a carico del destinatario.\nCaratteristiche.\nSi tratta di un termine usato talvolta e impropriamente anche nel caso di spedizioni internazionali, dove le rese del trasporto sono invece codificate dall'Incoterms e la resa maggiormente assimilabile \u00e8 la Ex Works. Il termine ad esso contrario \u00e8 porto franco.\nLa consegna delle merci.\nL'indicazione relativa viene apposta sul \"DDT\" (\"Documento di trasporto\") accompagnante la spedizione e vincola il soggetto che accetta il contratto di spedizione a richiedere ogni suo compenso al destinatario indicato sul documento stesso. Nel caso di trasporto a mezzo vettore \u00e8 prassi che tali competenze vengano richieste contestualmente alla consegna del materiale, presentando una regolare fattura, fatto salvo il caso che il destinatario stesso sia un cliente abituale con accordi contrattuali specifici per le merci in porto assegnato.\nIn abbinamento la consegna della merce pu\u00f2 essere vincolata al pagamento della stessa al latore e nel momento stesso dell'arrivo; tale clausola aggiuntiva \u00e8 indicata come \"contro assegno\" e deve essere completata con l'indicazione esatta della cifra da riscuotere."}
{"id": "493737", "revid": "79227", "url": "https://it.wikipedia.org/wiki?curid=493737", "title": "Filottete (Sofocle)", "text": "Il Filott\u00e8te (in greco , \"Philokt\u00e8tes\") \u00e8 una tragedia di Sofocle, composta nel 409 a.C.\nLa tragedia \u00e8 un'altra trasposizione tragica di un mito epico, tipica della tragedia sofoclea; il mito era stato infatti trattato in testi precedenti, tra i quali in particolare il poema perduto \"Piccola Iliade\".\nTra i temi trattati, probabilmente in questa tragedia Sofocle elabora il concetto sofistico di natura, che era vista dai sofisti come qualcosa di per niente piacevole ed accogliente. Il personaggio di Filottete viene rappresentato come il \"vecchio maestro\", esponente di un modo tradizionale di impartire l'educazione. Il comportamento del personaggio di Odisseo permette di ipotizzare anche una critica di Sofocle contro l'uso arbitrario del potere contro i deboli.\nForse la tragedia, essendo stata rappresentata nel 409 a.C., ventila il possibile ritorno di Alcibiade in Atene, vista la drammatica situazione in cui versava la citt\u00e0, impegnata nella guerra del Peloponneso.\nTrama.\nFilottete \u00e8 stato abbandonato dieci anni prima sull'isola di Lemno dai suoi compagni in viaggio verso Troia, a causa di una ferita infetta e puzzolente provocatagli da una vipera. Tuttavia un oracolo svela ai greci che senza l'arco di Filottete la guerra non potr\u00e0 mai essere vinta. Essi incaricano allora Odisseo e Neottolemo (figlio di Achille) di andare sull'isola e recuperare ad ogni costo l'arco di Filottete. Odisseo, che in questa tragedia \u00e8 presentato come un eroe meschino e crudele, ha un piano diabolico: Neottolemo dovr\u00e0 fingere di avere litigato con i capi greci (in particolare con Odisseo, a cui sarebbero state affidate le armi del padre di Neottolemo contro la volont\u00e0 di quest'ultimo) e cercare di accattivarsi la fiducia di Filottete, facendosi consegnare l'arco, che altrimenti sarebbe stato preso con la forza da lui. L'inganno riesce, grazie anche alla comparsa di un marinaio greco che si finge mercante e annuncia l'arrivo di Odisseo, e Filottete consegna il suo arco all\"'amico\" Neottolemo, che a sua volta lo consegna ad Odisseo. All'ultimo momento, per\u00f2, Neottolemo si pente e riprende l'arco a Odisseo e lo riconsegna a Filottete. Odisseo si infuria e solo l'intervento di Eracle \"ex machina\" appiana i dissapori e convince Filottete ad imbarcarsi per Troia.\nUn nuovo eroe.\nCome in molte altre tragedie di Sofocle, il protagonista \u00e8 un uomo colpito duramente dal destino avverso. Sebbene l'eroe sia fortemente collegato all'onore e alla tradizione, quindi costretto a mettere fine alla sua vita per salvare il suo onore in situazioni estreme, in questa tragedia nasce una nuova figure che concepisce l'animo dell'eroe. Filottete infatti termina la sua esistenza con un fine lieto e felice, sebbene tentato numerose volte di togliersi la vita sull'isola in cui \u00e8 costretto a soffrire; e la sua salvezza la si deve alla bont\u00e0 del personaggio di Neottolemo. Il giovane, che rappresenta l'innocenza e l'ingenuit\u00e0 della giovinezza, viene manipolato da un personaggio pi\u00f9 astuto e forte di lui (Ulisse) che lo spinge a compiere cattive azioni solo per i suoi piaceri. Tuttavia in Neottolemo prevale il buonsenso per Filottete che va concepito non solo come un senso di piet\u00e0, ma anche come sentimento umano che lo spinge ad aiutare, animato da una forza sovrannaturale, un proprio simile in quanto essere umano. Filottete, sebbene ingannato da Ulisse e in un primo momento anche da Neottolemo, viene salvato da quest'ultimo che gli confessa l'imbroglio affinch\u00e9 potesse riprendersi l'arco di Eracle e ritornare nella sua terra. Questa tragedia che finisce in maniera felice \u00e8 considerata una sorta di dramma ricco di peripezie e di difficili situazioni che ispireranno anche Euripide per la stesura delle sue opere.\nAssenza di una visione tragica.\nNel Filottete non vi \u00e8 una visione tragica del mondo: infatti l'eroe pur non rinunciando al ritorno in patria, sembra per\u00f2 disposto a piegarsi alla volont\u00e0 del divino Eracle che appunto insegna ad essere sempre devoti verso gli dei. Tuttavia all'interno della tragedia si apre una questione di conflitto tra giusto e utile.\nSecondo l'etica aristocratica: gli uomini di natura aristocratica devono sottrarsi a vili inganni. Il problema etico, se sia lecito ricorrere all'inganno per ottenere qualcosa, diventa un insegnamento pedagogico: l'eroe infatti subisce una maturazione psicologica e morale.\nEroe del giusto si afferma Neottolemo che non vuole ottenere alcun tipo di vantaggio utilizzando mezzi sleali, in contrapposizione alla sua visione troviamo quella di Ulisse, che invece sostiene che per perseguire l'utile non bisogna tener conto di nessuna morale e di nessun rispetto. Sofocle tra queste due visioni diverse si colloca in quella del rispetto della morale e della lealt\u00e0, rinnegando perci\u00f2 la morale utilitaristica di Ulisse."}
{"id": "493747", "revid": "1781005", "url": "https://it.wikipedia.org/wiki?curid=493747", "title": "Saab 9000", "text": "La 9000 \u00e8 un'autovettura prodotta dalla casa automobilistica Saab tra il 1984 ed il 1998.\nSviluppata a partire dal progetto (\"Tipo 4)\" avviato in comune con Alfa Romeo, Fiat e Lancia dal quale derivano Alfa Romeo 164, Fiat Croma e Lancia Thema. \nIl contesto.\nLa 9000 (CC) \u00e8 una berlina a due volumi e mezzo (essendo presente il portellone posteriore).\nCondivide apparentemente le portiere e la struttura centrale della scocca con Lancia Thema e Fiat Croma: i tecnici svedesi, non ritenendo la scocca sicura, dotarono le portiere di massicce barre di protezione laterale; \u00e8 radicalmente differente anche il frontale che garantisce una sicurezza maggiore negli impatti; solo sette elementi sono intercambiabili con le vetture italiane.\nMeccanicamente il progetto Tipo 4 prevedeva: motore trasversale, trazione anteriore e sospensioni a quattro ruote indipendenti; il retrotreno non rispetta lo schema MacPherson delle vetture italiane ma \u00e8 ad assale rigido con barra Panhard.Il motore deriva dal propulsore della 900: la principale differenza \u00e8 l'esser stato installato trasversalmente e non pi\u00f9 longitudinalmente; \u00e8 un quattro cilindri in linea bialbero 16 valvole di 1985 cm\u00b3 ad iniezione elettronica; la potenza erogata variava da 130 fino a 204 CV (versione con turbocompressore e intercooler). Le motorizzazioni turbo sono dotate del sistema elettronico di gestione della pressione di sovralimentazione Saab APC System. Sia la \"9000i\" che la \"9000i turbo\" erano dotate di cambio a 5 marce e quattro freni a disco.\nNel 1988 venne introdotta la versione a tre volumi e quattro porte denominata \"9000 CD\" (sia aspirata che turbo), con frontale ristilizzato (reso pi\u00f9 spiovente ed aerodinamico). Le vetture vennero dotate del SID (Saab Information Display) che mostra consumo carburante, distanza percorribile, voltaggio in uscita dall'alternatore, voltaggio batteria, temperatura esterna, monitoraggio apertura portiere e portellone.\nNel 1989 venne presentato il motore con cilindrata maggiorata a 2290 cm\u00b3 (150 CV). La \"9000 2.3i\" era disponibile sia nella versione cinque porte (CC) che quattro porte (CD).\nNel 1990 venne resa disponibile anche la versione \"2.3i turbo\" da 194 CV. Il frontale ristilizzato della 9000 CD venne utilizzato anche sulla 9000 CC con portellone posteriore.\nAlla fine del 1991 ci fu un secondo restyling: cambi\u00f2 il frontale, i paraurti e sulla cinque porte tutta la zona posteriore; la cinque porte venne denominata CS; i motori vennero dotati di marmitta catalitica.\nDal 1994 i propulsori sovralimentati 2.0 e 2.3 vennero dotati di una nuova iniezione elettronica e gestione della sovralimentazione; il nuovo sistema venne denominato Saab Trionic 5. Era possibile scegliere il motore turbo a bassa pressione LPT (Low Pressure Turbo) o ad alta pressione FPT (Full Pressure Turbo), rispettivamente il 2.0 da 150 o 185 CV ed il 2.3 da 170 o 225 CV. \nNel 1994 la gamma venne completata dalla \"9000 3.0i CD Griffin\" mossa da un V6 24 valvole di 2962 cm\u00b3 da 210 CV (di origine General Motors)\nNel 1998 la 9000 venne sostituita dalla 9-5.\nVersioni speciali.\nPrometheus.\nNel 1993 Saab, in funzione del progetto europeo Prometheus (\"Programme for European Traffic with Highest Efficiency and Unprecedented Safety\"), progett\u00f2 una 9000 dotata di un controller posto al centro della plancia in sostituzione del volante. Questa modifica limita i danni al guidatore in caso di incidente consentendo una migliore installazione dell'airbag e rendendo la strumentazione pi\u00f9 visibile."}
{"id": "493748", "revid": "767487", "url": "https://it.wikipedia.org/wiki?curid=493748", "title": "Five Leaves Left", "text": "Five Leaves Left \u00e8 il primo album in studio del cantautore britannico Nick Drake, pubblicato nel 1969 dalla Island Records.\nDescrizione.\nIl titolo dell'album fu ispirato dalle confezioni di cartine per sigarette Rizla+ nelle quali, all'epoca, un biglietto inserito prima delle ultime cinque cartine riportava la scritta \"only five leaves left\". La coincidenza col fatto che Drake sia morto cinque anni dopo l'uscita di quest'album diede adito all'ipotesi a posteriori che l'autore coltivasse l'idea di porre fine alla sua vita gi\u00e0 dal 1969 e avesse voluto celare il termine di cinque anni nel titolo; in realt\u00e0 \u00e8 pi\u00f9 plausibile che esso giochi semplicemente sul significato comune di \"leaves\" (foglie) per creare un doppio senso inteso per essere colto al volo dai fumatori che usavano cartine e in particolare dai consumatori di marijuana come lo stesso Drake.\nI testi dell'intero album riflettono una poetica malinconica e introversa destinata a rimanere una costante di tutta l'opera di Drake. Nel brano \"Fruit Tree\" in particolare, l'autore sembra presagire la propria fortuna unicamente postuma:\n...e rivolgendosi all'\u00abalbero da frutto\u00bb del titolo come a se stesso, conclude: \nSull'album compaiono, fra gli altri, Richard Thompson, chitarrista dei Fairport Convention, il contrabbassista dei Pentangle Danny Thompson e il pianista Paul Harris. Quattro brani dell'album sono arrangiati per archi da Robert Kirby, vecchio amico di college di Drake che con lui collaborer\u00e0 anche sull'album seguente. L'orchestrazione del brano \"River Man\" fu invece affidata a Harry Robinson, compositore scozzese di musiche per il cinema, il teatro e la televisione: Robert Kirby in anni seguenti afferm\u00f2 che ci\u00f2 avvenne perch\u00e9 egli stesso aveva trovato impossibile scrivere un arrangiamento su un metro di 5/4.\nTracce.\nTesti e musiche di Nick Drake\nSulle prime edizioni in vinile, i titoli \"Way to Blue\" e \"Day Is Done\" compaiono scambiati fra loro in copertina rispetto all'ordine delle tracce sul disco; alcune edizioni in CD riproducono sul libretto la grafica originale con l'errore, ma riportano anche la lista corretta dei brani; il titolo \"'Cello Song\", infine, su un paio di edizioni compare senza l'apostrofo iniziale."}
{"id": "493750", "revid": "547034", "url": "https://it.wikipedia.org/wiki?curid=493750", "title": "Free Carrier", "text": "Il termine Free Carrier, in italiano franco vettore, utilizzata nella forma breve FCA, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2020 (casistica 1 e 2).\nDal sito ICC italiano, si legge che \"\"il venditore effettua la consegna rimettendo la merce al vettore o ad altra persona designata dal compratore nei propri locali o in altro luogo convenuto. FCA richiede che il venditore, se previsto, sdogani la merce all\u2019esportazione, ma non all\u2019importazione nel paese di destinazione,\" [...]\". FCA richiede che il compratore, se previsto, debba dare istruzioni al vettore di emettere una polizza di carico al venditore.\" [...]\".\nSecondo ICC, FCA \u00e8 il termine consigliato per la consegna dei container.\nPrima casistica di FCA (senza interporto).\nIl venditore si occupa della produzione di documenti, fattura commerciale, licenze e certificati per l'export e dell'eventuale impacchettamento/imballaggio dei prodotti come da accordo e a proprie spese (a priori sono ruoli che spettano al venditore, le relative spese sono a suo carico e i documenti possono essere cartacei o digitali/paperless). Dopodich\u00e9, nella prima casistica si occupa mettere a disposizione la merce nella data o finestra temporale pattuita e di caricare a proprie spese la merce in questione su un mezzo del compratore (che sia suo o di una terza parte assoldata dal compratore stesso tramite contratto di spedizione, va specificato nel contratto di compravendita). In sintesi, il venditore non solo rende disponibili le merci al proprio magazzino o impianto, ma carica le merci su mezzo. Il resto della tratta \u00e8 organizzato, controllato e spesato dal compratore. Nel momento in cui tutta la merce viene caricata sul mezzo, avviene il trasferimento dei rischi di trasporto dal venditore al compratore (si considera \"delivered\"). Se la merce non viene caricata, il venditore deve notificarlo al compratore.\nSe il compratore deve conoscere informazioni e istruzioni particolari riguardo al ritiro e trasporto della merce (e.g. se \u00e8 merce fragile, deperibile o pericolosa come gas, alcol, acido e sostanze radioattive), il venditore deve offrirle al compratore. Se il compratore desidera stipulare una polizza di assicurazione della merce e ha bisogno di informazioni particolari da parte del venditore, quest'ultimo deve fornirle al venditore. Se ci\u00f2 comporta costi, il compratore deve rimborsarli. Se il compratore ha bisogno di informazioni per produrre documentazione di import (e eventualmente di export), il venditore deve fornirle (gli eventuali costi vanno rimborsati).\nSeconda casistica di FCA (con interporto) e altre informazioni.\nIl venditore, come variante, carica la merce su un mezzo a proprie spese (che sia suo o di una terza parte assoldata dal compratore, va specificato nel contratto di compravendita) e raggiungere il posto designato dal compratore (e con il consenso del venditore), solitamente un magazzino dello spedizioniere/vettore o un magazzino del compratore che quest'ultimo mette a disposizione o un magazzino del venditore. Questo luogo pu\u00f2 essere indicato con il nome generico \"interporto\", di solito \u00e8 frequentato da mezzi di trasporto pesanti, pu\u00f2 trovarsi alla periferia di grandi citt\u00e0, di una dogana, nelle vicinanze di porti commerciali e pu\u00f2 anche essere parte di un centro dotato di collegamento ferroviario, tale per cui arrivano quindi le rotaie e una o pi\u00f9 tratte ferroviarie commerciali. Anche se si sceglie un altro luogo, le condizioni di questo termine non variano.\nNell'interporto, la merce viene scaricata dagli addetti (il venditore di default non ha obbligo di scaricare la merce a proprie spese), eventualmente si carica nei container (\u00e8 il termine consigliato per la consegna di container, che possono pure essere refrigerati) e il compratore, subito o alla data convenuta, la ritira a spese proprie (con mezzi propri o di terze parti). Nel momento in cui la merce viene scaricata nell'interporto, il rischio di trasporto passa dal venditore al compratore siccome tutta la merce \u00e8 a disposizione del compratore. Se richiesto, il venditore deve farsi consegnare e spedire al compratore un documento che comprova il \"delivery\" in riferimento al caricamento di merce su mezzo o deposito in magazzino. Anche i costi di immagazzinamento, siccome la merce viene indicata come \"delivered\", sono a carico del compratore. Se il suo vettore/spedizioniere non riesce a recuperare la merce messa a disposizione, il venditore non ha nessuna responsabilit\u00e0.\nIl compratore, se nella sua tratta per raggiungere l'interporto attraversa una dogana, deve assolvere alle import formalities (e.g., pagamento di dazi e tariffe laddove presenti). Ma se \u00e8 il venditore colui che deve raggiungere un magazzino all'estero, \u00e8 lui ad accollarsi questi pagamenti alla dogana per sdoganare la merce/svincolare la merce dalla dogana.\nNel contratto, il compratore deve notificare al venditore la modalit\u00e0 di trasporto della merce dall'interporto scelta (e.g. by road, by rail, by air, by sea).\nNon \u00e8 previsto nessun obbligo di assicurazione (ma il compratore e il venditore possono stipularne una ciascuno che copre la tratta che gestiscono).\nSiccome questo \u00e8 un termine del gruppo C, come gi\u00e0 accennato fugacemente, il compratore \u00e8 obbligato a ritirare fisicamente la merce (non sono previsti ripensamenti dell'ultimo minuto o entro un termine previsto, come nei termini non-C). Il compratore non controlla tutto il trasporto (l'unico termine che lo permette \u00e8 EXW) e il rischio \u00e8 suddiviso (contrariamente a EXW, in cui \u00e8 interamente a capo del compratore).\nVecchie edizioni.\nIncoterms 2000.\nQuesta resa, usualmente tradotta in lingua italiana come franco spedizioniere, fa parte del secondo gruppo, denominato \"F\", derivato dal termine \"free\" (\"libero\") inteso con il trasporto non pagato. La notazione \"FCA\", che deve essere completata dall'indicazione specifica di una localit\u00e0, \u00e8 quella che vincola il venditore a preparare dei beni alla data concordata, provvedendo alla fornitura della documentazione adatta per l'esportazione dalla nazione di origine, alla consegna presso il magazzino dello spedizioniere (o altro soggetto scelto dall'acquirente) e al pagamento dei costi relativi all'operazione doganale di esportazione.\nL'acquirente, da parte sua, organizzer\u00e0 il trasporto da tale luogo e ne pagher\u00e0 tutti i costi, prendendone anche tutti i rischi fino alla destinazione finale.\nIncoterms 2010.\nIn occasione della revisione dell'Incoterms avvenuta nel 2010 per questa specifica resa non ci sono state modifiche e rimane tra quelle che possono essere utilizzate indipendentemente dal metodo di trasporto scelto."}
{"id": "493758", "revid": "1446238", "url": "https://it.wikipedia.org/wiki?curid=493758", "title": "Meticci del Capo", "text": "I meticci del Capo (in inglese Cape Coloured, \"persona di colore del Capo\") sono i discendenti moderni, spesso di sangue misto, degli schiavi importati in Sudafrica fra il XVI e il XVII secolo dai coloni olandesi (pi\u00f9 tardi noti col nome di Afrikaner). \nGruppo predominante nella Provincia del Capo Occidentale (che corrisponde alla zona da cui si svilupp\u00f2 il primo insediamento olandese nel Sudafrica), conta circa 4.000.000 di persone. Nella maggior parte dei casi, i meticci del Capo parlano l'afrikaans come lingua madre.\nStoria.\nLe origini etniche dei meticci del Capo sono piuttosto varie. I Boeri importarono schiavi dalla Malaysia, dal Madagascar e dal Mozambico, e i corrispondenti gruppi etnici si mischiarono nel tempo sia con i bianchi che con le popolazioni indigene locali Khoisan. Questa popolazione decisamente eterogenea fu impropriamente identificata con un \"gruppo etnico\" per la prima volta dal regime dell'apartheid nella prima met\u00e0 del XX secolo, che stabil\u00ec anche alcuni principi (non meno discutibili da un punto di vista antropologico) per distinguere altri sottogruppi di \"coloured\" (come i \"cape malays\", \"malesi del Capo\"). Oggi l'espressione \"cape coloured\" viene usata in Sudafrica solo in senso informale per indicare quelle popolazioni di sangue misto dotate di una pelle di colore pi\u00f9 chiaro rispetto alle popolazioni indigene dell'Africa meridionale. "}
{"id": "493759", "revid": "339392", "url": "https://it.wikipedia.org/wiki?curid=493759", "title": "Cape Coloureds", "text": ""}
{"id": "493762", "revid": "339392", "url": "https://it.wikipedia.org/wiki?curid=493762", "title": "Cape Coloured", "text": ""}
{"id": "493764", "revid": "46291", "url": "https://it.wikipedia.org/wiki?curid=493764", "title": "Arctium", "text": "Arctium \u00e8 un genere di piante angiosperme dicotiledoni della famiglia delle Asteraceae, caratterizzato da capolini le cui brattee terminano con dei \"ganci\", che gli conferiscono la capacit\u00e0 di attaccarsi ai vestiti o al pelo degli animali.\nEtimologia.\nIl nome del genere, probabilmente derivato dal greco \"\u00e1rcteion\" (orso), si trova gi\u00e0 in Dioscuride di Anazarbo e probabilmente fa riferimento alla villosit\u00e0 e all'aspetto ispido della pianta. \nIl nome scientifico di questo genere \u00e8 stato definito da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753..\nDescrizione.\nLa forma biologica prevalente del genere \u00e8 emicriptofita bienne (H bienn): si tratta quindi di pianta a ciclo di sviluppo biennale (nel primo anno si formano solamente le foglie; i fiori si sviluppano nel secondo), mentre la riproduzione avviene tramite gemme poste a livello del terreno. Queste pianta in genere sono densamente pelose e sono alte da alcuni decimetri fino a quasi tre metri (normalmente 100 \u2013 150\u00a0cm). Alcune specie sono perenni, in questo caso sono monocarpiche (ossia fioriscono e fruttificano una sola volta). Le piante non sono spinose.\nRadici.\nLe radici sono grosse e fittonanti.\nFusto.\nLa parte aerea del fusto \u00e8 eretta, pubescente, ramificata e spesso arrossata. La superficie spesso \u00e8 solcata.\nFoglie.\nLe foglie hanno una lamina intera (o eventualmente lobata) e con picciolo solido o cavo a seconda delle specie. Il bordo delle foglie \u00e8 grossolanamente dentato (o seghettato) e ondulato. Sono inoltre glabre nella parte superiore e biancastre e ragnatelose inferiormente (sparsamente tomentose). In genere sono ruvide al tatto. Quelle basali sono picciolate a lamina ovata (molto allargata e ampiamente ovata in quelle basali) o cuoriforme; mentre quelle cauline (disposte in modo alterno) sono sessili e a forma lanceolata e progressivamente di dimensioni minori.\nInfiorescenza.\nL'infiorescenza \u00e8 costituita da diversi capolino eterogami e sferici riuniti in corimbi o variamente raggruppati. La struttura dei capolini \u00e8 quella tipica delle Asteraceae: un peduncolo (in qualche caso assente) sorregge un involucro sferico a forma ovoidale composto da diverse brattee (o squame) lesiniformi con portamento da eretto-patente a riflesso, verdi e ragnatelose disposte su pi\u00f9 serie (da 9 a 17) e formanti un riccio di aculei uncinati persistenti, che fanno da protezione al ricettacolo pi\u00f9 o meno piano con squame aristate (ma senza pagliette) sul quale s'inseriscono i fiori tubulosi (da 20 a 40 o pi\u00f9). Lunghezza dei peduncoli: 1 \u2013 9\u00a0cm.\nFiore.\nI fiori sono tutti del tipo tubuloso (il tipo ligulato, i fiori del raggio, presente nella maggioranza delle Asteraceae, qui \u00e8 assente), sono ermafroditi, attinoformi, tetra-ciclici (con quattro verticilli: calice \u2013 corolla \u2013 androceo \u2013 gineceo) e pentameri (ossia sia il calice che la corolla sono composti da cinque elementi).\nFrutti.\nI frutti sono degli acheni di pochi millimetri e di colore scuro; sono inoltre dimorfici: quelli esterni sono quasi lineari, fortemente ricurvi e non sono alati; la forma di quelli interni \u00e8 obovoide-oblunga pi\u00f9 o meno compressa, sono alati (o solcati) e glabri. Il pappo presenta una coroncina di brevi setole disposte su 2 - 4 serie.\nDistribuzione e habitat.\nTutte e quattro le specie spontanee della flora italiana vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nIl genere \"Arctium\" (con 44 specie, 4 delle quali nella flora spontanea italiana) appartiene alla sottotrib\u00f9 Arctiinae (in precedenza era descritto nel gruppo tassonomico informale Arctium-Cousinia Group) (trib\u00f9 Cardueae, sottofamiglia Carduoideae). In natura esistono inoltre molti ibridi in quanto le singole specie sono interfertili.\nIl genere \"Arctium\" appartiene alla trib\u00f9 delle Cardueae, raggruppamento della famiglia delle Asteraceae (o Compositae) che la classificazione tradizionale attribuisce alla sottofamiglia Cichorioideae ma che secondo pi\u00f9 recenti analisi cladistiche va collocato nella sottofamiglia Carduoideae.\nIl numero cromosomico della maggior parte delle specie \u00e8: 2n = 36.\nUn genere molto vicino a quello di questa voce \u00e8 \"Cousinia\" . I limiti tra \"Arctium\" e \"Cousinia\" non sono chiari e sono controversi e insieme formano nell'ambito della sottotrib\u00f9 Carduinae il \"Cousinia group\" o \"Arctium group\" secondo gli Autori.\nNonostante le difficolt\u00e0 si possono utilizzare alcuni caratteri per delimitare tassonomicamente i generi del gruppo: nella morfologia delle foglie, delle brattee e dei fiori, nelle diverse caratteristiche del polline e nei numeri cromosomici (\"Arctium\" ha sempre 2n = 36, mentre il genere \"Cousinia\" ha 2n = 22, 24 e 26).\nIn ricerche pi\u00f9 recenti questo gruppo (chiamato \"Arctium-Cousinia complex\") \u00e8 risultato composto oltre che dai generi citati anche dai generi \"Hypacanthium\" e \"Schmalhausenia\" (vedi sottotrib\u00f9 Carduinae). Da analisi di tipo cladistico sul DNA \u00e8 stata confermata la non monofilia del grosso genere \"Cousinia\", ma \u00e8 stato anche individuato un clade monofiletico (clade \u2018'Arctioid'\u2019) comprendente i generi \"Arctium\", \"Hypacanthium\" , \"Schmalhausenia\" e una trentina di specie del genere \"Cousinia\" che risultano cos\u00ec pi\u00f9 vicine al genere \"Arctium\" che al genere di appartenenza. Da questo clade si evidenzia un ulteriore sottoclade formato da due generi indicati sopra insieme, da due specie del genere \"Cousinia\" (\"C. grandifolia\" e \"C. arctioides\") e dalle attuali specie di \"Arctium\" (vedi cladogramma tratto dallo studio citato e semplificato - sono indicate solo alcune specie di \"Arctium\"). \nUno studio ancora pi\u00f9 recente propone una radicale ristrutturazione del genere \"Arctium\" dove i generi \"Anura\", \"Hypacanthium\" e \"Schmalhausenia\" sono ridotti a livello sezionale del genere \"Arctium\" e inoltre vengono trasferite nello stesso genere alcune specie di \"Cousinia\". Vedi tabella seguente:\nSpecie del genere.\nPer questo genere sono riconosciute valide al momento attuale (2021) le seguenti 44 specie:\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nSpecie europee.\nIn Europa e nel Mediterraneo, oltre alle specie gi\u00e0 indicate della flora spontanea italiana, sono presenti le seguenti altre entit\u00e0: \nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nLa medicina tradizionale attribuisce alla bardana una propriet\u00e0 diuretica e di purificazione del sangue. In passato era consigliata anche contro artriti, ulcere, problemi allo stomaco, alopecia, psoriasi, impurit\u00e0 della pelle, prolasso uterino e per la cura delle ferite.\nConsigliata nel trattamento della pelle grazie all'utilizzo di decotti, estratti e impacchi che danno un certo giovamento per combattere l'acne, la foruncolosi e le pelli grasse. Fondamentalmente, la bardana ha una funzione depurativa, diuretica e stimola le funzioni epatobiliari.\nVengono utilizzate le radici di \"Arctium lappa\" raccolte nell'autunno del primo anno o nella primavera del secondo ed essiccate come anche quelle di \"Arctium minus\" e di \"Arctium tomentosum\". Le radici di bardana vengono, pi\u00f9 raramente, offerte sul commercio come Bardanae radix.\nSostanze contenute sono lignina, arctiina, inulina (\"A. lappa\" 45-70 %, \"A. minus\" 20-27 %, \"A. tomentosum\" fino a 19 %), mucose, quantit\u00e0 minori di olio eterico polina, derivati di acidi di caffeina e di acido tarassinico (sesquiterpenlactone).\nUn suffumigio di radici di bardana, occasionalmente anche di parti di pianta della parte superiore del terreno tagliati di recente o essiccati, serve per l'applicazione interna. Nelle applicazioni esterne, l'olio di radici di bardana viene applicato contro l'alopecia.\nSe ne sconsiglia l'applicazione in gravidanza.\nI fusti, una volta puliti dalla terra e affettati, si mangiano fritti in olio d'oliva.\nAltre notizie.\nLa Bardana in altre lingue viene chiamata nei seguenti modi:"}
{"id": "493768", "revid": "1573940", "url": "https://it.wikipedia.org/wiki?curid=493768", "title": "Chiesa di Santa Lucia in Selci", "text": "Santa Lucia in Selci \u00e8 una delle chiese di Roma, posta nel rione Monti.\nStoria.\nSituata sul colle dell'Esquilino, in un avvallamento non lontano dal Viminale, Santa Lucia in Selci \u00e8 cos\u00ec chiamata per la sua vicinanza con l'antica Via Labicana (ora Via Casilina), la strada che conduceva alla Campania, il cui suolo era rivestito in pietra gi\u00e0 dall'antichit\u00e0.\nOggi l'antica strada (che coincideva in parte con lo scosceso \"Clivus Suburanus\" citato da Marziale) scende parallela alla via Cavour, aperta alla fine del XIX secolo, per cui il contesto ambientale della chiesa conserva ancora, nel suo singolare isolamento, la pittoresca suggestione della Roma preunitaria.\nLa chiesa fu fondata da papa Simmaco (VI secolo), ed ebbe in antico diversi nomi, tutti indicativi dell'antichit\u00e0 del luogo in cui si ergeva. \u00c8 citata nel Catalogo di Cencio Camerario con una rendita di XVIII denari.\nLa chiesa fa parte di un antichissimo monastero fortificato (come diversi altri in Roma: si pensi ai Santi Quattro) costruito su un edificio romano - di cui sono evidenti le tracce negli archi tamponati e nei pilastri di travertino ancora visibili nello spesso muro - appartenuto prima ai Benedettini, poi ai Certosini, poi, dal XVII secolo, alle monache Agostiniane che ancora lo tengono.\nLa chiesa agostiniana fu completamente ricostruita agli inizi del XVII secolo da Carlo Maderno. \nNel 1637-1638 l'edificio fu poi restaurato da Francesco Borromini; dal 1628 al 1639 l'architetto lavor\u00f2 per opere di decorazione alla cappella della Trinit\u00e0 su incarico di suor Clarice Vittoria Landi.\nAll'interno si segnala pure una pala con il \"Martirio di Santa Lucia\" di Giovanni Lanfranco."}
{"id": "493770", "revid": "44638", "url": "https://it.wikipedia.org/wiki?curid=493770", "title": "Nicodemo Nazzareno Oliverio", "text": ""}
{"id": "493771", "revid": "104458", "url": "https://it.wikipedia.org/wiki?curid=493771", "title": "Arrigo VI", "text": ""}
{"id": "493779", "revid": "547034", "url": "https://it.wikipedia.org/wiki?curid=493779", "title": "Free Alongside Ship", "text": "Il termine Free Alongside Ship (in italiano: franco lungo bordo e indicante il \"porto d'imbarco convenuto\"), utilizzato nella forma breve di acronimo come FAS, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2020.\nDal sito ICC italiano, si legge che \"\"il venditore effettua la consegna mettendo la merce sottobordo della nave\" [...] \"designata dal compratore nel porto d\u2019imbarco convenuto. Il rischio di perdita o di danni alla merce passa quando la merce \u00e8 sottobordo della nave e il compratore sopporta tutte le spese da tale momento in avanti. Il venditore deve provvedere a consegnare la merce sottobordo della nave o procurare la merce gi\u00e0 cos\u00ec consegnata per la spedizione.\" [...] \"FAS richiede che il venditore, se del caso, sdogani la merce all\u2019esportazione. Comunque, il venditore non ha l\u2019obbligo di sdoganare merce all\u2019importazione, pagare eventuali diritti di importazione o espletare eventuali formalit\u00e0 doganali all\u2019importazione\"\".\nIl venditore invia la merce (imballata o sfusa/unpackaged) al porto d'imbarco/di partenza/di caricamento (port of shipment/loanding) selezionato alla/entro la data convenuta. Per la precisione, la merce viene portata alla banchina [quay] del porto commerciale (o sopra una chiatta [barge], cio\u00e8 una barca grossa e dal fondo piatto e rettangolare, che \u00e8 ancorata o ormeggiata nello stesso porto d'imbarco); per usare il termine generico e la citazione testuale, la merce va consegnata/scaricata \"sottobordo della nave\", alongside ship (il suo contrario \u00e8 \"a bordo della nave\", on board).\nLa merce non viene prima caricata su mezzi di un vettore/spedizioniere; in tal caso, ICC sconsiglia di usare il termine FAS. In generale, la ICC sconsiglia i termini marittimi nel caso si trasporti la merce nei container, cio\u00e8 merce containerizzata, e consiglia invece il termine FCA Free Carrier.\nEssa viene caricata dalla banchina o chiatta (alongside ship) nella nave commerciale attraccata al porto d\u2019imbarco a spese del compratore (la nave e il porto sono scelti dal compratore e sono messi nero su bianco nel contratto), quindi si ricava che i rischi e costi sono interamente a capo del compratore siccome il venditore conclude il suo ruolo e trasferisce i rischi (\"delivery\") quando la \u00e8 scaricata sottobordo della nave o caricata su una chiatta. Quindi, il passaggio di rischi avviene non appena il venditore rende disponibile la merce sottobordo della nave. Il nome dopo il termine FAS indica il porto d'imbarco preciso in cui il venditore fa scaricare la merce sottobordo (dentro al porto d'imbarco si trova il punto di caricamento merce, \"point of loading\"). Dunque, il caricamento sulla nave (\"non\" la chiatta) della merce avviene a spese del compratore, che controlla tutto il resto della tratta e ha in capo tutti i rimanenti costi e rischi (incluso il rischio di carico della merce sulla nave).\nLa nave si noleggia previo contratto di noleggio e il costo da pagare si chiama \"costo di nolo (marittimo)\"; i contatti si trovano nei siti web dei porti e consistono in numeri di telefono e email PEC aventi valore legale (alcuni di essi, come il porto di Shanghai nella Repubblica Popolare Cinese, sono degli enormi hub commerciali internazionali che ogni hanno trafficano tonnellate di container e hanno siti web multilingue che includono l'inglese). Una volta caricata a bordo (obbligo e costi in capo al compratore), viene spedita via mare/oceano (o fiume o lago, cio\u00e8 acque interne e, di solito, acqua dolce) e scaricata nel porto di arrivo/porto di destinazione (sempre a spese del compratore). Colui che spedisce la merce tramite nave si chiama \"vettore marino\" o \"spedizioniere marino\" ed \u00e8 il secondo vettore (il primo, per esempio, \u00e8 un camion o un'autocisterna o rimorchio che raggiunge il porto; il secondo \u00e8 la nave; il terzo, per esempio, \u00e8 un treno merci che passa attraverso il porto di arrivo; e cos\u00ec via).\nIl compratore ha il controllo di quasi tutta la logistica, ha in capo tutti i suoi costi e non ha l\u2019obbligo di ritiro fisico della merce siccome \u00e8 un termine non-C. Non c'\u00e8 obbligo di assicurazione ma, se il compratore desidera stipulare una polizza e ha bisogno di informazioni possedute dal venditore, quest'ultimo deve fornirgliele; se ci\u00f2 genera dei costi, il venditore deve rimborsarli. Il venditore deve produrre la fattura commerciale e un documento che prova che la merce \u00e8 stata spedita. Il documento di trasporto \u00e8 sufficiente; in alternativa, il venditore deve supportare il compratore a procurarsi la polizza di carico marittima, che comunque \u00e8 pagata dal compratore (la polizza di carico in primis indica che la merce ha superato fisicamente la murata della nave e che non presenta danni). Ogni documento prodotto pu\u00f2 essere cartaceo o digitale/paperless. Se il delivery \u00e8 impossibile (e.g. non ci sono banchine o chiatte libere, non c'\u00e8 nessuna chiatta ecc.), il venditore deve notificarlo al compratore.\nL\u2019imbarcatore/vettore marittimo/spedizioniere marino, come anche la societ\u00e0 portuale per cui lavora, non ha responsabilit\u00e0 del mancato arrivo della merce a destinazione finale: la sua responsabilit\u00e0 infatti si ferma al tragitto da un porto all\u2019altro e non copre il tragitto dal porto di approdo alla destinazione finale. Ovviamente, non ha responsabilit\u00e0 nemmeno del mancato arrivo della merce sottobordo della nave (\u00e8 un rischio in capo al venditore), del mancato caricamento merce o di caricamento in ritardo o di arrivo della nave designata in ritardo (sono tutti rischi in capo al compratore) e di danni e smarrimenti totali o parziali durante tutta la tratta eccetto la parte marittima.\nVecchie edizioni.\nIncoterms 2000.\nQuesta specifica notazione, nata per il trasporto marittimo (da qui la possibile traduzione in italiano di \"Franco banchina\" di un porto), stabilisce che a carico del venditore siano tutte le spese di trasporto fino al porto d'imbarco, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione; rispetto alla resa Free On Board rimangono esclusi eventuali costi per la messa a bordo della nave, a carico dell'acquirente.\nNella parte relativa alle operazioni doganali export la resa FAS nel 2000 \u00e8 stata modificata rispetto alle precedenti versioni.\nDal momento in cui la merce \u00e8 considerata pronta sulla banchina tutte le altre spese sono da considerarsi a carico dell'acquirente, compresi i costi di assicurazione e il rischio di perdita e avaria delle merci.\nLa formulazione di questo termine di resa \u00e8 considerata completa con l'indicazione del porto di imbarco (esempio \"F.A.S. Genova\").\nIncoterms 2010.\nIn occasione della revisione dell'Incoterms avvenuta nel 2010 per questa specifica resa non ci sono state modifiche ma \u00e8 semplicemente stata statuita quella che gi\u00e0 prima era un'abitudine, cio\u00e8 il fatto che possa essere utilizzata esclusivamente nel caso il trasporto avvenga via nave."}
{"id": "493781", "revid": "14691", "url": "https://it.wikipedia.org/wiki?curid=493781", "title": "Great Fish River", "text": ""}
{"id": "493783", "revid": "768068", "url": "https://it.wikipedia.org/wiki?curid=493783", "title": "J\u00fcrgen von Beckerath", "text": "\u00c8 stato autore di numerosi libri ed articoli su riviste specializzate. Insieme a Kenneth Kitchen, \u00e8 visto come uno dei massimi studiosi del Nuovo Regno e del Terzo Periodo Intermedio dell'antico Egitto. "}
{"id": "493789", "revid": "45891", "url": "https://it.wikipedia.org/wiki?curid=493789", "title": "Solo Un Uomo", "text": ""}
{"id": "493795", "revid": "1305772", "url": "https://it.wikipedia.org/wiki?curid=493795", "title": "Fish", "text": "Fish (in inglese, \"pesce\") pu\u00f2 riferirsi a:"}
{"id": "493806", "revid": "73843", "url": "https://it.wikipedia.org/wiki?curid=493806", "title": "Jarom\u00edr M\u00e1lek", "text": "\u00c8 stato archivista del Griffith Institute presso l'Universit\u00e0 di Oxford e ha partecipato come collaboratore e curatore al \"Topographical Bibliography of Ancient Egyptian Hieroglyphic Texts, Reliefs, and Paintings\", una delle pi\u00f9 importanti opere di consultazione dell'egittologia.\nBiografia.\nHa studiato all'Universit\u00e0 Carolina di Praga, dove ha conseguito il dottorato nel 1969. Durante la Primavera di Praga approfitt\u00f2 di un invito a Oxford per trasferirsi permanentemente nel Regno Unito. Dal 1968 lavor\u00f2 come assistente di Rosalind Moss al \"Topographical Bibliography of ancient Egyptian Hieroglyphic Texts, Reliefs, and Paintings\", un'opera di consultazione che raccoglie tutti i ritrovamenti egizi con iscrizioni geroglifiche. Dal 1971 \u00e8 stato curatore dell'opera e archivista del Griffith Institute. \u00c8 in pensione dal 2011.\n\u00c8 sposato con la scrittrice gallese Jane Jakeman."}
{"id": "493808", "revid": "92920", "url": "https://it.wikipedia.org/wiki?curid=493808", "title": "Misurazione", "text": "Nelle scienze matematiche, fisiche e naturali la misurazione \u00e8 l'assegnazione di un intervallo di valori (misura) ad una particolare propriet\u00e0 fisica o propriet\u00e0 chimica chiamata misurando, definita attraverso una grandezza fisica o chimica. La misurazione \u00e8 dunque il processo svolto per assegnare una misura, anche se nel linguaggio comune si \u00e8 soliti usare il termine \"misura\" in luogo di \"misurazione\" e presuppone l'esistenza di un sistema di misura. Con il termine \"misurando\" non ci si riferisce all'oggetto o al fenomeno su cui si sta eseguendo una misurazione, ma ad una specifica grandezza che caratterizza questi ultimi: ad esempio, quando rileviamo la temperatura di un liquido, il \"misurando\" non \u00e8 il liquido, ma la temperatura del medesimo.\nDefinibilit\u00e0 dei misurandi.\nPer questioni sperimentali e teoriche (ad esempio il principio di indeterminazione di Heisenberg) il misurando non \u00e8, in realt\u00e0, descrivibile da un solo valore numerico, anche ipotizzando una precisione di misurazione infinita.\nOgni misura viene cos\u00ec definita come un intervallo di valori entro cui probabilmente essa \u00e8 compresa. La \"larghezza\" di questo intervallo ne definisce la precisione: pi\u00f9 l'intervallo \u00e8 grande, minore \u00e8 la precisione associata alla misura.\nLo sviluppo della metrologia ha portato a definizioni in chiave statistica della definizione dei misurandi, e all'introduzione del concetto di incertezza di misura. Quest'ultimo, in prima approssimazione, pu\u00f2 definirsi come la larghezza dell'intervallo di valori: pi\u00f9 l'intervallo \u00e8 grande, maggiore \u00e8 l'incertezza di misura.\nNel caso pi\u00f9 comune, l'incertezza \u00e8 definita come distribuzione statistica di un campione (virtualmente) infinito di misure effettuate sul misurando. All'intervallo si associa un valore numerico identificato con la media formula_1 delle misure.\nPertanto, in ambito metrologico, una \"misura\" si definisce sempre con tre componenti:\nEsempi:\nQualit\u00e0 della misura.\nAppurata l'impossibilit\u00e0 di effettuare misure assolutamente precise, \u00e8 necessario stabilire dei parametri che permettano di definire la qualit\u00e0 della misura.\nAncora oggi, negli ambiti pi\u00f9 comuni, la precisione costituisce il parametro che definisce la qualit\u00e0 della misura. Tuttavia, con l'evolversi della metrologia, ci si \u00e8 resi conto che questo parametro, da solo, era insufficiente a descrivere tutte le caratteristiche di una misura; anzi, esso costituiva spesso una semplificazione eccessiva da cui potessero derivare conclusioni errate.\nIn ambito metrologico, il termine precisione tende ad essere sostituito da un insieme di parametri metrologici che definiscono meglio le varie caratteristiche della misura (incertezza, ripetibilit\u00e0, accuratezza, ecc...).\nA titolo d'esempio si possono osservare le immagini in allegato. Esse fanno parte di un noto esempio che permette di capire alcune complessit\u00e0 che la definizione di \"precisione\" approssima. Nel caso specifico, \u00e8 un esempio di tiri effettuati su un bersaglio. Quanto \"precisi\" sono stati i tiri?\nDa una prima osservazione, tutti i tiri sono all'interno del bersaglio; ma si pu\u00f2 subito osservare che le \"rosate\" differiscono notevolmente:\n\u00c8 evidente che i tiri della figura A sono pi\u00f9 precisi dei tiri della figura D, in quanto ripetibili ed accurati. Peraltro, in ambito metrologico i tiri della figura B sono considerati pi\u00f9 \"precisi\" di quelli della figura C, in quanto, essendo pi\u00f9 ripetibili (cio\u00e8 hanno un'incertezza pi\u00f9 bassa) vi potrebbe essere la possibilit\u00e0 di \"correggerli\", fino ad ottenere risultati simili ad A. Quando si ottengono risultati dispersi, le correzioni non danno risultati significativi.\nA complicare ulteriormente le cose si aggiunge il problema dell'inconoscibilit\u00e0 del \"valore vero\" di un misurando: nell'esempio si riporta l'idea \"classica\" dell'esistenza di un valore del misurando assolutamente preciso e perfettamente caratterizzato (il centro del bersaglio) che l'addetto alla misura cerca (entro i propri limiti pratici) di determinare; gli sviluppi della meccanica quantistica e in particolare di principio di indeterminazione di Heisenberg, suggerisce per\u00f2 una realt\u00e0 fisica in cui una grandezza (e dunque il valore di un misurando) non potr\u00e0 mai essere perfettamente definita. La conseguenza \u00e8 che, riprendendo l'esempio, il \"centro\" dovrebbe essere sostituito da un'area centrale pi\u00f9 o meno ampia a seconda del grado di indeterminazione che possiamo assegnare al \"valore vero\" del misurando."}
{"id": "493813", "revid": "916179", "url": "https://it.wikipedia.org/wiki?curid=493813", "title": "Chiesa di Santa Maria dei Sette Dolori", "text": "La chiesa di Santa Maria dei Sette Dolori \u00e8 una chiesa cattolica romana, situata alle pendici del Gianicolo, in via Garibaldi 27, nel rione Trastevere.\nLa storia.\nLa chiesa venne costruita accanto al monastero \"sui juris\" delle oblate agostiniane, il cui ordine venne fondato attorno al 1640, da Camilla Virginia Savelli Farnese, duchessa di Latera, su consiglio di sua cugina Giacinta Marescotti. Il monastero ammetteva alla vita religiosa le giovani di nobile famiglia ma di salute cagionevole: le oblate, infatti, osservavano una regola mitigata, approvata da papa Alessandro VII il 16 giugno 1663.\nLe oblate tenevano un educandato destinato alle figlie dei nobili decaduti; le suore, inoltre, si dedicavano alla preparazione dei fanciulli alla prima comunione e nel 1951 aprirono un asilo per i bambini di Trastevere.\nLa progettazione dell'edificio fu affidata a Francesco Borromini, che per\u00f2 dovette interrompere i lavori nel 1655 per mancanza di fondi.\nIl complesso si presenta con una facciata incompiuta in mattoni grezzi, articolata su linee concave e convesse.\nIl corpo della chiesa, disposto lungo un asse parallelo alla facciata, ne occupa la met\u00e0 sinistra. Il portone d\u00e0 accesso ad un vestibolo a pianta centrale dalla pianta centrale mistilinea ispirata ad alcuni ambienti della Villa Adriana a Tivoli.\nLa chiesa ha invece una pianta rettangolare ad angoli smussati, con due piccole rientranze semiellittiche sulla met\u00e0 a formare un atrofizzato transetto; singolare \u00e8 la forma dell'altare maggiore, sormontato da due volute.\nAll'interno si segnalano una pala con \"Sant'Agostino e il mistero della Trinit\u00e0\", opera giovanile di Carlo Maratta e (nel convento) una tela di Marco Benefial.\nCon decreto dell'11 ottobre 1969 la Congregazione per i Religiosi un\u00ec la comunit\u00e0 delle Oblate agostiniane di Santa Maria dei Sette Dolori all'istituto delle suore oblate del Santo Bambino Ges\u00f9.\nUna parte del monastero, acquistato da privati, \u00e8 stato trasformato in albergo.\nEventi storici.\nRisorgimento.\nNel 1849, durante la Repubblica Romana, parte dei locali del monastero vennero adibiti ad ospedale militare.\nIl 20 settembre 1870, durante la presa di Roma, il monastero venne danneggiato dalle cannonate delle truppe comandate da Nino Bixio.\nSeconda guerra mondiale.\nDurante l'occupazione nazista di Roma, il monastero delle Oblate agostiniane fu uno dei principali luoghi di rifugio per gli ebrei romani; qui le monache accolsero 103 ebrei."}
{"id": "493818", "revid": "79968", "url": "https://it.wikipedia.org/wiki?curid=493818", "title": "Sogno americano", "text": "Per sogno americano (in inglese \"American Dream\") ci si riferisce alla speranza, condivisa sia dagli estimatori degli Stati Uniti d'America sia da parte degli stessi abitanti, che attraverso il duro lavoro, il coraggio, la determinazione sia possibile raggiungere un migliore tenore di vita e la prosperit\u00e0 economica. Questi valori erano condivisi da molti dei primi coloni europei, e sono stati poi trasmessi alle generazioni seguenti. Cosa sia diventato il sogno americano, \u00e8 una questione continuamente discussa; alcuni ritengono che abbia portato ad enfatizzare esclusivamente il benessere materiale come misura del successo e/o della felicit\u00e0.\nProfilo storico.\nL'origine del sogno americano proviene dall'allontanamento dei modelli del Vecchio Mondo. Lo sviluppo della Rivoluzione industriale cre\u00f2 la possibilit\u00e0 di migliorare la propria condizione sociale. Molti dei primi imprenditori statunitensi si diressero a ovest, verso le Montagne Rocciose. Il sogno americano fu un fattore primario non solo per la corsa all'oro di met\u00e0 Ottocento, ma anche nelle successive ondate di immigrazione che caratterizzarono quel secolo e il successivo.\nIn Europa, le crisi come la grande carestia irlandese, spinsero molti dei pi\u00f9 poveri europei ad emigrare in America. A met\u00e0 del XIX secolo arriv\u00f2 negli Stati Uniti un numero considerevole di emigranti dalla Cina e dal Giappone, tutti alla ricerca del sogno americano. Questo fenomeno port\u00f2 alla formazione di molti quartieri cinesi (le cosiddette Chinatown), nelle maggiori citt\u00e0, come San Francisco, e New York. Con l'avvicinarsi del XX secolo, le grandi personalit\u00e0 dell'industria divennero le nuove icone del sogno americano. Per tutto il diciannovesimo secolo, gli emigranti fuggirono dalle monarchie dell'Europa occidentale, mentre l'economia statunitense era costruita da persone che erano consapevolmente libere da tali costrizioni.\nChi arrivava nel Nuovo Mondo portava con s\u00e9 anche la speranza dell'uguaglianza. In quello che \u00e8 forse il suo discorso pi\u00f9 famoso, \"I have a dream\", Martin Luther King nomina il sogno americano:\nImmigrazione.\nIl sogno americano, come pure la fuga dalla persecuzione o dalla guerra, \u00e8 sempre stato una delle cause principali dell'arrivo degli emigranti in America. In tutta la sua storia l'America \u00e8 stata un luogo di opportunit\u00e0 per gli imprenditori delle altre zone del mondo.\nCon l'avvento del XX secolo, il sogno americano cominci\u00f2 ad attirare un numero consistente di emigranti dall'est e dal sud dell'Europa. Moltissimi italiani, polacchi, greci, russi, ebrei vennero a cercare lavoro nelle citt\u00e0 industriali come New York, Chicago, Filadelfia e Detroit. L'ondata di immigrazione continu\u00f2 fino allo scoppio della Prima guerra mondiale. Dopo il conflitto, il sentimento nativista port\u00f2 a una restrizione delle norme sull'immigrazione, che continu\u00f2 fino all'entrata in vigore dell\"'Immigration and Nationality Services Act of 1965\", la nuova legge che permise la ripresa dell'immigrazione su pi\u00f9 larga scala.\nIl sogno americano sembra continuare ad esercitare il suo fascino in molte altre nazioni. Gli Stati Uniti rimangono tutt'oggi una calamita per gli emigranti, dato che ogni anno accolgono un milione di nuovi arrivati legalmente riconosciuti - il pi\u00f9 grande flusso di immigrazione del mondo. Tuttavia, se nelle passate generazioni gli emigranti erano per lo pi\u00f9 europei, la gran parte degli odierni immigrati proviene dall'Asia e dall'America Latina.\nIl sogno americano nel tempo.\nNel corso del XX secolo, il sogno americano ha avuto le sue sfide. La Grande depressione caus\u00f2 vaste sofferenze e privazioni durante gli anni trenta, e fu quasi un rovesciamento del sogno per le persone che ne furono direttamente colpite. I fermenti razziali non scomparvero, e in certe zone degli Stati Uniti la violenza razziale era comunissima. C'erano anche ansia e preoccupazione per la campagna antidemocratica nota come Maccartismo, ingaggiata contro i sospettati di simpatie comuniste.\nDalla fine della seconda guerra mondiale, le giovani famiglie statunitensi, cercarono di vivere con relativo benessere e stabilit\u00e0 nei sobborghi che venivano costruiti attorno alle maggiori citt\u00e0. Questo port\u00f2 all'arrivo dei (relativamente) conservatori anni cinquanta, quando molti inseguirono la \"famiglia perfetta\" come parte o conseguenza del sogno americano. Questo stato di cose fu infranto da una nuova generazione di giovani che abbracciarono i valori \"hippie\" degli anni sessanta, negando i valori tradizionali come il sogno americano. In tempi moderni, il Sogno Americano \u00e8 visto come un possibile traguardo, dato che tutti i bambini possono andare a scuola e avere un'istruzione. Anche se la spinta verso di esso diminu\u00ec durante quegli anni, il sogno in s\u00e9 non mor\u00ec mai.\nNegli anni ottanta, ovvero nell'era del consumismo grazie ai progressi dell'industria tecnologica e digitale e ai film della New Hollywood come \"Scarface\", il sogno americano rinasce venendo mitizzato dai giovani dell'epoca e negli anni novanta, la ricerca del sogno americano pu\u00f2 essere individuata nel boom delle cosiddette dot-com. La gente negli Stati Uniti, come nel resto del mondo, ha investito le sue energie nella nuova corsa all'oro di Internet, sempre guidata dalla stessa fede secondo cui chiunque, con abilit\u00e0 e duro lavoro, pu\u00f2 avere successo in America. Persone normalissime misero in piedi delle compagnie dal loro stesso garage di casa e divennero milionari. Questo nuovo capitolo del Sogno Americano di nuovo divenne un richiamo per il mondo e attrasse molte persone intraprendenti dalla Cina e dall'India verso la Silicon Valley per avviare nuove aziende e cercare fortuna in America. Tuttavia, questo sogno si infranse clamorosamente nella primavera del 2000, allorch\u00e9 quasi tutte le nuove \u201cstart up\u201d tecnologiche crollarono nel mercato borsistico NASDAQ.\nArnold Schwarzenegger fu definito la personificazione del sogno americano. Un esempio recente della realizzazione del Sogno Americano \u00e8 il caso di Tamir Sapir. Immigrato della Georgia, Sapir arriv\u00f2 in America nel 1973 e inizi\u00f2 a lavorare come tassista a New York. Mettendo da parte risparmi per acquistare un negozio di elettronica, si conquist\u00f2 principalmente la clientela russa. Alla fine stabil\u00ec contatti con la delegazione sovietica alle Nazioni Unite a New York, e commerci\u00f2 materiale elettronico in cambio di contratti petroliferi, che poi vendette a compagnie statunitensi. Investendo i profitti in beni immobili a Manhattan, divent\u00f2 un miliardario nel 2002, meno di trent'anni dopo essere arrivato in America senza un soldo in tasca. Come molte storie di persone passate dalla povert\u00e0 alla ricchezza (\u201cfrom rags to riches\u201d, Horatio Alger), la sua \u00e8 una storia unica che sarebbe difficile ripetere. Oggi Sapir \u00e8 noto come il \"tassista milionario\" d'America.\nIl grande sogno americano, tutt'oggi oltre a essere mitizzato vive nell'immaginario collettivo di chi vive negli Stati Uniti e dei giovani immigrati europei che emigrano in America alla ricerca di fortuna e di condizioni di lavoro pi\u00f9 dignitose. Persone e filosofie come quelle di Anthony Robbins, il guru dell'automiglioramento, rappresentano oggi, valorizzandola, l'immagine del self made man, la prova che con il duro lavoro e la perseveranza i risultati ed il successo sono garantiti.\nCritiche.\nIl concetto del sogno americano \u00e8 stato oggetto di critiche, per quanto riguarda gli europei soprattutto da parte degli ambienti cristiani e da quelli socialisti, che hanno avuto in passato e continuano ad avere oggi un'importante influenza culturale.\nPer i critici esso ignora altri fattori:\nI critici ritengono inoltre che, come dice il vecchio adagio \"il denaro non d\u00e0 la felicit\u00e0\", accumulare grandi ricchezze non dovrebbe essere e non \u00e8 il sogno di tutti.\nVari lavori letterari condividono questo scetticismo, come la commedia di Arthur Miller \"Morte di un commesso viaggiatore\". La commedia, un classico statunitense della letteratura, vede il protagonista Willy Loman lottare e fare i conti con il fatto che il suo sogno americano \u00e8 inattuabile.\nMusica.\nLa cantante Madonna lo celebra nella sua canzone \"American Life\" dall'album omonimo del 2003.\nIl famoso cantautore statunitense Bruce Springsteen celebra e condanna in molti dei suoi album e delle sue canzoni il sogno americano. Da ricordare sono gli album:\n\u00c8 spesso chiamata \"sogno degli americani\" la popstar Britney Spears, come cita lei stessa nella sua hit \"Piece of Me\"."}
{"id": "493829", "revid": "287204", "url": "https://it.wikipedia.org/wiki?curid=493829", "title": "Cortinarius cinnabarinus", "text": "Cortinarius cinnabarinus Fr., Epicrisis systematis mycologici (Uppsala): 287 (1838).\nIl \"Cortinarius cinnabarinus\" \u00e8 una specie abbastanza facile da determinare per i suoi caratteri cromatici ed il suo habitat preferito.\nDescrizione della specie.\nCappello.\n2,5\u20136\u00a0cm di diametro, inizialmente emisferico o conico-campanulato, poi convesso, infine appianato, talvolta con un largo umbone centrale, con il margine involuto; la cuticola liscia, non vischiosa, igrofana, glabra, rosso cinabro oppure rosso arancione se secca, rosso-bruno se umida.\nLamelle.\nLarghe, adnate, uncinate, concolori al cappello, inizialmente rosso-cinabro poi bruno-cannella, con il filo seghettato.\nGambo.\n3-6 x 0,5-1,5\u00a0cm, cilindrico, flessibile, sodo, prima pieno poi cavo, concolore al cappello, con superficie longitudinalmente percorsa da fibrille sericee rosso-scuro, su fondo rosso-arancio, ricoperto alla base da un feltro miceliare color rosso-cinabro.\nCarne.\nSoda, igrofana, giallo-arancio o arancio-pallido, rosso-arancio sotto la cuticola.\nSpore.\nEllissoidali 7-10 x 4,5-5,5\u00a0\u00b5m, con fitte verruche, di colore bruno-ruggine.\nHabitat.\nPoco comune, cresce gregario, in estate-autunno, in boschi di latifoglie, preferibilmente sotto faggi, ma anche sotto querce e carpini.\nCommestibilit\u00e0.\nVelenoso.\nSistematica.\nAlcuni autori collocano il \"C. cinnabarinus\" nel sottogenere Dermocybe, altri invece lo collocano nel sottogenere Telamonia."}
{"id": "493839", "revid": "484362", "url": "https://it.wikipedia.org/wiki?curid=493839", "title": "Coloeus monedula", "text": "La taccola o taccola eurasiatica (Coloeus monedula ()) \u00e8 un uccello passeriforme appartenente alla famiglia dei corvidi.\nEtimologia.\nIl nome scientifico della specie, \"monedula\", deriva dall'unione delle parole latine \"moneta\" ed \"edulis\" (\"mangereccio\"), col significato di \"mangiatrice di monete\", con riferimento al mito di Arne (per il quale si rimanda alla sezione mitologia) ed all'attrazione di questi uccelli per gli oggetti luccicanti.\nIl nome comune di questi uccelli deriva invece dall'alto-tedesco antico \"tache\", divenuto poi \"t\u0101he\"/\"t\u0101chelein\" in alto-tedesco medio e, appunto, \"taccola\" in italiano (mentre in tedesco questi uccelli sono noti come \"dohle\", di identica derivazione, con diverse varianti dialettali fra le quali \"tach\", \"d\u00e4hi\", \"d\u00e4che\" e \"dacha\").\nDescrizione.\nDimensioni.\nMisura 34\u201339\u00a0cm in lunghezza, per 136-265 g di peso e un'apertura alare di 67\u201374\u00a0cm.\nAspetto.\nSi tratta di uccelli robusti, dalla grossa testa arrotondata con collo taurino, occhi frontali, becco conico robusto e allungato dalla punta lievemente adunca, forti zampe, lunghe ali digitate e coda dall'estremit\u00e0 squadrata: nel complesso, la taccola pu\u00f2 somigliare a una cornacchia in miniatura, tuttavia questi uccelli sono inconfondibili per la taglia minore, il becco pi\u00f9 corto in proporzione alle dimensioni totali e per gli occhi chiari. In volo, la taccola si distingue dagli altri corvidi per le ali pi\u00f9 assottigliate e dalla digitazione meno profonda ed il sottoala uniformemente grigio, oltre che per la tendenza a volare in piccoli gruppi compatti.\nIl piumaggio \u00e8 quasi interamente di colore nero lucido, con presenza di riflessi metallici bluastri (nelle sottospecie \"soemmerringii\" e \"cirtensis\") o purpurei (nella sottospecie nominale e in \"spermologus\") su fronte, vertice e remiganti e copritrici secondarie, mentre gola, primarie e coda presentano riflessi verde-azzurri: guance, nuca e collo tendono a essere pi\u00f9 chiari, tendenti al grigio cenere o al grigio argenteo, e lo stesso vale per l'area pettorale e ventrale, che (cos\u00ec come i fianchi e la superficie inferiore delle ali) \u00e8 di color grigio-ardesia.\nIl dimorfismo sessuale \u00e8 trascurabile, sebbene i maschi tendano ad incanutire con l'et\u00e0, soprattutto prima della muta: sussiste invece una certa variazione a livello individuale della colorazione (con maggiore o minore estensione delle aree grigie e nere e diversa tonalit\u00e0 dei riflessi metallici), mentre altre caratteristiche fisiche, come la taglia e le dimensioni di ali e becco in rapporto a questa, sembrano seguire un gradiente in direttrice O-E.\nIl becco e le zampe sono di colore nerastro, mentre l'iride \u00e8 di un caratteristico colore chiaro, bianco-grigiastro o bianco-argenteo.\nBiologia.\nLe taccole sono uccelli dalle abitudini di vita essenzialmente diurne e gregarie, che vivono in coppie che a loro volta fanno parte di stormi anche consistenti, pi\u00f9 numerosi durante i mesi freddi: vari stormi possono riunirsi verso sera su posatoi comuni, fino a formare colonie che possono contare decine di migliaia di individui (il record \u00e8 di circa 40.000 esemplari a Uppsala), talvolta in associazione col corvo, al quale (cos\u00ec come alle cornacche grigie, alle pavoncelle, alle gavine e agli storni) questi uccelli si associano anche durante la ricerca del cibo, soprattutto in autunno.\nAl suolo, dove trascorrono gran parte del tempo alla ricerca di cibo, le taccole si muovono camminando velocemente: questi uccelli sono tuttavia ottimi volatori, capaci di virare in spazi ristretti e di muoversi a velocit\u00e0 sostenuta (fino a 11 metri al secondo), emettendo con le penne un caratteristico rumore durante il volo, che tuttavia sparisce durante la migrazione.\nAll'interno di uno stormo vige una gerarchia lineare (che si traduce nell'ordine di accesso alle risorse), studiata e descritta nel dettaglio da Konrad Lorenz, nella quale ciascuna coppia occupa una propria posizione, dominante su alcune coppie e sottomessa nei confronti di altre. Gli esemplari non accoppiati occupano un ruolo subalterno rispetto alle coppie, e le femmine sono subordinate rispetto ai maschi, sicch\u00e9 si evince che le femmine non accoppiate rappresentano il livello gerarchico pi\u00f9 basso: i maschi si creano una propria posizione gerarchica prima di trovare una compagna, la quale acquisisce lo stesso livello del compagno una volta formatasi la coppia. Le coppie rafforzano il proprio legame mediante frequenti azioni di toelettatura reciproca su nuca e collo, oltre che stando assieme per la stragrande maggioranza del proprio tempo.\nLa \"scalata\" alla gerarchia di uno stormo avviene principalmente mediante comportamenti di minaccia, ai quali eventualmente fanno seguito combattimenti veri e propri: fra gli atteggiamenti minacciosi pi\u00f9 comuni vi sono la postura col becco puntato verso l'alto tenendo il collo allungato e le penne assottigliate, oppure il becco tenuto puntato verso il basso con le ali semiaperte e le penne della testa erette, o ancora il pi\u00f9 estremo (utilizzato per risolvere contenziosi sulle femmine o sui siti di nidifcazione) con ali e coda spiegate e testa dalle penne erette che annuisce col becco tenuto puntato verso il rivale. Le taccole possono inoltre spingere il rivale dal proprio posatoio, occupandone automaticamente il posto ed il rango qualora esso non combatta per riaverlo indietro.\nI combattimenti fra taccole sono perlopi\u00f9 aerei ed avvengono coi due contendenti che si lanciano l'uno contro l'altro, afferrandosi per le zampe con le quali si spingono, mentre si assestano potenti beccate su testa e ali, mentre il resto dello stormo osserva la scena ciacolando rumorosamente.\nAnche in virt\u00f9 della loro elevata socialit\u00e0, le taccole presentano una certa variet\u00e0 di richiami: oltre al caratteristico richiamo ciacolante (che suona letteralmente come un \"ciac, ciac\" metallico, nasale e acuto), emesso principalmente in volo come richiamo di contatto o di saluto, questi uccelli ne emettono uno pi\u00f9 nasale quando chiamano la prole o il \"partner\" per offrire il cibo, oppure una versione pi\u00f9 rauca quando sono loro stessi a chiedere il cibo. Al momento di prendere posizione per la notte, le colonie sono particolarmente rumorose, coi vari uccelli che interagiscono fra loro, ed un altro momento di grande rumorosit\u00e0 avviene all'apparizione di un eventuale pericolo (soprattutto durante il periodo della cova), quando tutto lo stormo comincia ad emettere aspri gracchi, seguiti in genere dall'attacco verso il predatore, che viene accompagnato a suon di beccate lontano dal territorio di cova o di sosta dello stormo. Talvolta, quest'ultimo atteggiamento pu\u00f2 essere attuato nei confronti di esemplari feriti o malati, che non di rado vengono uccisi.\nLa taccola, inoltre, similmente ad altri corvidi \u00e8 in grado di imitare la voce umana, ripetendo singole parole o suoni.\nAlimentazione.\nLa taccola \u00e8 un uccello onnivoro adattabile e opportunista, che si nutre indifferentemente di cibo di origine animale o vegetale a seconda della disponibilit\u00e0 del momento: questi uccelli, tuttavia, sono meno carnivori e spazzini rispetto agli altri corvidi, e fino all'84% della loro dieta \u00e8 rappresentata da vegetali per gran parte dell'anno.\nIl cibo principale delle taccole \u00e8 rappresentato da semi e granaglie, in particolare dai cereali: questi uccelli si nutrono inoltre di bacche, ghiande e frutta matura, non di rado razziando le coltivazioni e le piantagioni. Un'altra importante fonte di nutrimento sono gli insetti (che costituiscono la maggior parte della dieta durante la stagione degli amori, per far fronte all'aumentato fabbisogno energetico) e le loro larve (soprattutto cicale, maggiolini, bruchi e curculionidi, favorendo le prede sotto i 2\u00a0cm di lunghezza), uova e nidiacei di piccoli uccelli (allodola, berta minore, gazza marina, uria, airone cenerino, tortora dal collare e piccione), lumache, vermi, ragni e sporadicamente anche topolini e pipistrelli: le taccole frequentano inoltre assiduamente le carcasse, le pile di letame e i banchetti di rifiuti trascinati sul litorale dal mare, sia per piluccare pezzettini di carne o cibo parzialmente indigerito che per cibarsi degli insetti saprofagi.\nLa taccola cerca il cibo principalmente al suolo, servendosi del becco per spostare detriti e ciuffi d'erba e mettere in tal modo allo scoperto le risorse di cui nutrirsi: questo uccello \u00e8 aiutato in ci\u00f2 dagli occhi in posizione frontale, che favoriscono la visione binoculare e l'accuratezza nella stima delle distanze. Pi\u00f9 raramente, questi animali usano il becco per sondare il terriccio morbido o per scavare assieme alle zampe, cos\u00ec come altrettanto raramente essi cacciano le prede in volo. Soprattutto durante le prime ore del mattino (quando c'\u00e8 minore probabilit\u00e0 di incontrare l'uomo), la taccola cerca il cibo nelle mangiatoie dei giardini, nei cassonetti e nelle discariche: di tanto in tanto, questi animali possono essere inoltre osservati sulla groppa di pecore o altri armenti, piluccando i parassiti che si annidano nella pelle e nel pelo.\nPer meglio digerire il cibo, le taccole sono solite inoltre ingerire sabbia e sassolini (principalmente rocce a base di silice e carbonato di calcio), che nel ventriglio aiutano a triturare il bolo ingerito.\nLa taccola \u00e8 solita donare parte del cibo reperito ad altri esemplari conspecifici, non necessariamente imparentati col donatore (spesso l'offerta di cibo \u00e8 legata all'alimentazione della prole o ai rituali di corteggiamento), tendendo a fare ci\u00f2 specialmente coi cibi preferiti dall'esemplare che sceglie di donarli: sebbene i motivi di tale comportamento (paragonabile per volume, o forse anche maggiore, rispetto a quanto osservabile fra le scimmie antropomorfe) rimangano ancora oscuri, si ritiene che esso sia legato a qualche forma di mutualismo o di rafforzamento del proprio ruolo gerarchico nell'ambito dello stormo. Le taccole inoltre praticano sporadicamente il cleptoparassitismo.\nRiproduzione.\nLa taccola \u00e8 un uccello monogamo: le coppie si formano a partire dal secondo anno di vita e, sebbene alcune possano separarsi nei primi sei mesi di durata, durano per tutta la vita, senza che si verifichino nel frattempo relazioni extraconiugali, come in molti altri corvidi. Le coppie rimangono assieme anche se non riescono a procreare e, alla morte di uno dei due componenti, l'altro cala vertiginosamente nel \"ranking\" gerarchico dello stormo, passando generalmente il resto della propria vita in solitudine.\nLa stagione riproduttiva comincia in aprile, cominciando via via pi\u00f9 tardi man mano che si va verso est, con le popolazioni siberiane che nidificano in maggio: il nido, a forma di coppa, \u00e8 molto voluminoso, e consta di una grossolana piattaforma di stecchini e rametti, al centro della quale si trova una conca foderata di fibre vegetali, piumino e lanugine, all'interno della quale vengono deposte le uova. Il nido viene costruito in cavit\u00e0 sopraelevante (sebbene sia stato osservato un nido costruito in una tana di coniglio) della roccia o degli alberi, generalmente in boschi primari ricchi di vecchi alberi o su strapiombi rocciosi, nonch\u00e9 non di rado in aree abitate con vecchi edifici, dei quali vengono solitamente sfruttati i comignoli. Le taccole utilizzano inoltre senza problemi i nidi scavati da altri uccelli (specialmente dal picchio nero), non di rado sfrattandone i precedenti occupanti (come l'allocco o la colombella).\nLe taccole nidificano in colonie, con le coppie che nella fase iniziale della riproduzione (scelta del sito di nidificazione e costruzione del nido) litigano fra di loro per ottenere i posti migliori, che cercano di difendere anno dopo anno: talvolta, le colonie nidificanti di taccola sono situate ai margini di colonie riproduttive di altri corvidi (come i gracchi), e spesso ai loro margini sono a loro volta situati nidi di altri corvidi (come il corvo comune, il corvo imperiale o la gazza).\nLe uova, in numero di 2-9 (generalmente 4-5), sono lucide e di colore azzurrino, con rada maculatura di colore bruno-grigiastro: esse tendono a crescere lievissimamente in dimensioni medie seguendo una direttrice N-SO.\nLe uova vengono covate dalla sola femmina (col maschio che rimane costantemente di guardia nei pressi del nido, pronto a scacciare aggressivamente eventuali intrusi, e che si occupa inoltre di reperire il cibo per s\u00e9 e per la compagna) per 17-18 giorni, al termine dei quali schiudono \"pulli\" ciechi ed implumi. I nidiacei schiudono in maniera asincrona, perch\u00e9 la femmina depone un uovo al giorno e comincia a covare immediatamente dopo la deposizione del primo uovo, il che fa s\u00ec che i primi nati siano pi\u00f9 grandi e forti rispetto agli ultimi, che solitamente muoiono nei primi giorni di vita.\nI nidiacei vengono imbeccati e accuditi da ambedue i genitori: essi s'involano fra i 28 e i 35 giorni di vita, tuttavia anche dopo l'involo continuano a rimanere coi genitori ancora per almeno un mese, quando si uniscono agli altri giovani appena affrancatisi dalle cure parentali, rimanendo nello stormo d'appartenenza dei genitori e cominciando a definire le gerarchie gi\u00e0 durante il primo inverno di vita.\nLa taccola subisce parassitismo di cova da parte del cuculo dal ciuffo.\nDistribuzione e habitat.\nLa taccola ha distribuzione paleartica, popolando gran parte dell'Europa (dalla penisola iberica al mar Caspio, comprese le isole britanniche e le isole del Mediterraneo, a nord fino alle coste meridionali della Fennoscandia), l'Anatolia, il Levante (dove sono residenti sin fai primi anni '60, mentre in precedenza erano visitatori invernali), il Caucaso e il nord-ovest dell'Iran, oltre all'area ad est del lago d'Aral fino all'Uiguristan occidentale e nord-occidentale: una piccola popolazione \u00e8 diffusa anche in Nordafrica, fra il Marocco centro-occidentale e l'Algeria nord-occidentale, mentre le taccole sono localmente estinte da Malta e dalla Tunisia.\nLa taccola \u00e8 residente in gran parte del suo areale europeo ed africano: le popolazioni pi\u00f9 settentrionali e quelle nord-orientali (Scandinavia, Asia centrale e Siberia) tendono invece a migrare verso sud fra settembre e novembre, svernando a sud o nelle aree urbane fino a febbraio-maggio e spingendosi nel fare ci\u00f2 fino in Mesopotamia, Afghanistan e Kashmir. Singoli esemplari in dispersione sono stati registrati alle isole F\u00e6r \u00d8er, in Islanda, in Nordamerica nord-orientale (Canada atlantico, Saint-Pierre e Miquelon e New England fino alla Pennsylvania), in Mauritania, in Egitto e sulle sponde occidentali del lago Bajkal.\nL\"'habitat\" di elezione di questi uccelli \u00e8 rappresentato dalle aree erbose aperte con presenza di macchie boschive pi\u00f9 o meno estese e di aree rocciose, anche artificiali (ad esempio muretti di demarcazione o case diroccate), lasciando le aree prative pi\u00f9 aperte al corvo e quelle pi\u00f9 alberate alle ghiandaie: tuttavia, le taccole sono uccelli molto adattabili, che possono essere osservati in ambienti disparati, come steppe o scogliere, avendo dimostrato nei secoli di tollerare molto bene la presenza umana ed avendo colonizzato anche le aree urbane e le coltivazioni.\nTassonomia.\nSe ne riconoscono quattro sottospecie:\nAlcuni autori proporrebbero inoltre le sottospecie \"turrium\", \"brehmi\" e \"hilgerti\" della Germania (tutte sinonimizzate con la nominale), \"ibericus\" dell'Andalusia, \"nigerrimus\" del Marocco (ambedue sinonimizzate con \"spermologus\"), \"tischleri\" e \"sophiae\" della Polonia, \"schluteri\" della Bielorussia, \"collaris\" della Macedonia del Nord, \"pontocaspicus\" di Cipro e \"ultracollaris\" del Tien Shan (tutte sinonimizzate con \"soemmerringii\").\nRapporti con l'uomo.\nFino a tempi recenti le taccole sono state perseguitate come animali nocivi, sebbene in maniera meno severa rispetto ad altri corvidi: durante il XVI secolo, Enrico VIII prima ed Elisabetta I poi emisero una serie di decreti in questo senso, che hanno portato alla rarefazione di questi uccelli in vaste zone del Regno Unito, specialmente del Norfolk. Le taccole venivano uccise in quanto viste come una minaccia per i raccolti di cereali e frutta, nonch\u00e9 per i loro effetti nocivi sulle popolazioni degli uccelli pregiati per la caccia, dei quali razziavano le uova. Ancora oggi, in Inghilterra \u00e8 legale l'uso delle taccole come zimbelli per adescare e ingabbiare altri esemplari: questi uccelli sono inoltre una delle potenziali specie in lista per l'abbattimento selezionato secondo la Direttiva Uccelli (ascrizione caldeggiata in particolar modo dalle federcaccia tedesche), e a Cipro \u00e8 possibile abbatterli in primavera ed estate.\nNella pratica, l'effettiva dannosit\u00e0 di questo uccello per l'uomo \u00e8 estremamente limitata, tanto che anche il Brehm, nelle sue descrizioni di questi animali, non menziona n\u00e9 accenna mai ad essa, come invece era solito fare: la taccola, tuttavia, \u00e8 stata associata ad alcuni casi di gastroenterite da \"Campylobacter jejuni\" occorsi a Gateshead (dovuti verosimilmente all'abitudine di questi uccelli di aprire le bottiglie di latte lasciate sugli usci delle case per prelevarne parte del contenuto) e in Spagna.\nLa taccola nella cultura.\nLa taccola compare spesso nel \"folklore\" e nella mitologia dell'Antica Grecia: per i Greci, questi uccelli erano queruli e vanitosi, facili da catturare con un piatto pieno d'olio, nel quale sarebbero sicuramente caduti rimirando la propria immagine riflessa. Un esempio di questa vanitosit\u00e0 \u00e8 raccontato nelle favole di Esopo, in un episodio delle quali una taccola si fregia di alcune lunghe penne di pavone spacciandole per proprie, per poi essere scoperta e mortificata.\nAnche la passione delle taccole (comune anche ad altri corvidi) per gli oggetti luccicanti trova posto nei miti su di esse: l'origine mitologica di questi uccelli risale infatti ad Arne di Tracia, la cui lealt\u00e0 venne comprata da Minosse con un ingente quantitativo d'oro e la cui bramosia di denaro venne punita dagli dei appunto con la trasformazione in un animale irresistibilmente attratto dagli oggetti luccicanti, le taccole.\nIl proverbio greco (mutuato in latino) \"il cigno canta quando le taccole tacciono\" \u00e8 anch'esso un riferimento alla natura chiassosa di questi uccelli: sentire questi uccelli gracchiare pi\u00f9 forte del solito, tuttavia, veniva considerato nell'antichit\u00e0 classica un presagio di pioggia, come raccontano Claudio Eliano, Teofrasto e Ovidio. Plinio il Vecchio, invece, nota come la taccola fosse un uccello tenuto in grande considerazione da Tessali e Illiri e a Lemno, per la sua solerzia nel nutrirsi di cavallette, oltre a menzionare la credenza che i Veneti fossero riusciti a convincere dietro compenso questi uccelli a risparmiare i loro raccolti.\nAnche durante il Medioevo la taccola veniva considerata una portatrice di pioggia, specialmente se osservata sul campanile di una cattedrale. Le varie culture dell'Europa centrale differivano tuttavia nella percezione di questi uccelli, pur avendo in comune la loro visione come portatori di novit\u00e0, buone o cattive che siano: se in Galles le taccole erano considerate sacre per la loro abitudine di nidificare nelle chiese, e nei Fens vederne una durante un matrimonio era un buon auspicio per la sposa, in Inghilterra la loro nidificazione in una casa era foriera di morte fra i suoi inquilini, e in Boemia sentire questi uccelli gracchiare era associato a una guerra imminente, tanto che San Procopio li band\u00ec da S\u00e1zava (dove infatti le taccole non nidificano).\nKonrad Lorenz, in numerosi libri (fra tutti \"L'anello di Re Salomone\" e \"Osservazioni sulle taccole\"), ne descrive dettagliatamente il comportamento sociale.\nLa taccola \u00e8 inoltre molto presente nella letteratura inglese: se da un lato non \u00e8 ancora certo che Chaucer e Shakespeare si riferiscano specificamente a questi uccelli (entrambi usano il termine \"chough\", anticamente utilizzato per designare la taccola, ma in seguito indicante il gracchio corallino), Gilbert White, William Butler Yeats, Smollett e Cowper dedicano loro interi componimenti.\nIl nome di questo uccello in lingua ceca \u00e8 \"Kavka\", dal quale deriva il nome del famoso scrittore Franz Kafka (il cui padre Hermann raffigurava una taccola accanto al nome nell'insegna del negozio di famiglia): il suo nome in lingua inglese invece \u00e8 \"jackdaw\", da cui prende il nome la nave di Edward Kenway, protagonista di .\nLa taccola viene inoltre rappresentata nel vecchio stemma della citt\u00e0 ucraina di Halych, il cui nome deriva dal termine in antica lingua slava orientale stante ad indicare appunto questi uccelli. La taccola rappresenta inoltre l'uccello simbolo della Finlandia sud-occidentale."}
{"id": "493840", "revid": "729019", "url": "https://it.wikipedia.org/wiki?curid=493840", "title": "Strada delle 52 gallerie", "text": "La strada delle 52 gallerie (o strada della Prima Armata) \u00e8 una mulattiera militare costruita durante la prima guerra mondiale sul massiccio del Pasubio, nell'Italia nord-orientale. La strada si snoda fra Bocchetta Campiglia (1.216\u00a0m) e le porte del Pasubio (1.934\u00a0m) attraversando il versante meridionale del monte, non raggiungibile dal tiro dell'artiglieria austro-ungarica, caratterizzato da guglie, gole profonde e pareti rocciose a perpendicolo.\nCaratteristiche.\nLunga 6.555 metri, dei quali ben 2.335 sono suddivisi nelle 52 gallerie scavate nella roccia; ogni galleria \u00e8 numerata e caratterizzata da una propria denominazione, la larghezza minima \u00e8 stata originariamente prevista in 2,20\u00a0m (il raggio esterno in curva \u00e8 di almeno 3\u00a0m), con una media di 2,50 m per permettere il transito contemporaneo di due muli con le relative salmerie.\nLa pendenza della strada raggiunge il 22 per cento, con una media del dodici per cento.\nCaratteristica, tra le molte gallerie, \u00e8 la 19\u00aa perch\u00e9, oltre a essere la pi\u00f9 lunga (320\u00a0m), ha un tracciato elicoidale a 4 tornanti, all'interno di un gigantesco torrione di roccia.\nAnche la successiva n. 20 \u00e8 scavata all'interno di un torrione roccioso e, per superare il notevole dislivello, si avvita su s\u00e9 stessa come un cavatappi. Il tratto della 43\u00aa corre sotto il passo Fontana d'Oro (1.875\u00a0m). All'uscita della 47\u00aa si raggiunge il punto pi\u00f9 alto della strada (2.000\u00a0m), dal quale si gode un panorama grandioso.\nScopo.\nLa sua realizzazione fu di grande importanza strategica, in quanto permetteva la comunicazione e il passaggio dei rifornimenti dalle retrovie italiane alla zona sommitale del Pasubio, ove correva la prima linea, al riparo dal fuoco nemico; e ci\u00f2 nel corso di tutto l'anno, contrariamente alla rotabile degli Scarubbi, accessibile s\u00ec da mezzi motorizzati, ma soltanto nel periodo estivo ed in condizioni molto pi\u00f9 pericolose, sotto il tiro dei cannoni austriaci. L'ideatore della strada fu il capitano del genio Leopoldo Motti, caduto poi il 29 settembre 1917 durante l'esplosione della prima mina austriaca sul Dente Italiano.\nRealizzazione.\nLa strada \u00e8 un vero e proprio capolavoro d'ingegneria militare e di arditezza, considerando anche le condizioni e l'epoca in cui fu costruita, nonch\u00e9 la rapidit\u00e0 d'esecuzione: i lavori cominciarono il 6 febbraio 1917 e furono conclusi nel novembre 1917.\nFu realizzata dalla 33\u00aa Compagnia minatori del 5\u00ba reggimento dell'Arma del genio dell'Esercito Italiano, con l'aiuto di sei centurie di lavoratori: compagnia 349, 523, 621, 630, 765 e 776. A capo della 33\u00aa Compagnia fu posto il tenente Giuseppe Zappa, dal 18 gennaio al 22 aprile 1917; gli succedette il capitano Corrado Picone fino alla fine della guerra.\nNei primi giorni di dicembre 1917, prima di lasciare il Pasubio, la 33\u00aa Compagnia minatori inaugur\u00f2 simbolicamente la strada, abbattendo un muro costruito appositamente davanti alla prima galleria. Sar\u00e0 la 25\u00aa Compagnia minatori, assieme alle centurie rimaste, ad ultimare la strada, comprese le gallerie 49 e 50, ed in definitiva ad aprirla.\nAspetti escursionistici.\nLa strada delle 52 gallerie \u00e8 un percorso praticabile tranquillamente a piedi nel periodo estivo, identificato dal segnavia 366. \u00c8 vietato percorrerla in bicicletta, in seguito a numerosi incidenti mortali (contrariamente alla molto pi\u00f9 sicura rotabile strada degli Eroi in val Fieno). Questo percorso viene ritenuto interessante sotto vari punti di vista, da quello paesaggistico a quelli storico e ingegneristico.\nIl dislivello \u00e8 di circa 750 metri, la partenza del percorso \u00e8 presso il parcheggio a pagamento di Bocchetta Campiglia e la salita fino al Rifugio Papa dura tra le 2,5/3 ore. \u00c8 necessario avere con s\u00e9 la torcia elettrica per poter agevolmente superare le parti maggiormente buie delle gallerie, oltre che prestare attenzione nell'inizio di primavera poich\u00e9 \u00e8 possibile trovare ancora neve. Non \u00e8 consigliabile percorrerla con temporali o comunque brutto tempo, poich\u00e9 possono dare luogo a scariche improvvise di sassi e fango.\n\u00c8 possibile scendere per la strada degli Scarubbi, molto pi\u00f9 comoda, che riporta al parcheggio. Dal Rifugio Papa \u00e8 possibile proseguire verso il rifugio Vincenzo Lancia o visitare il Dente Italiano. Dallo stesso rifugio \u00e8 possibile proseguire per il Sentiero europeo E5 e il Sentiero della Pace.\nLe gallerie.\nA ciascuna delle 52 gallerie \u00e8 stato assegnato un numero progressivo e un nome. Nel 1991 \u00e8 stato apposto nome e numero all'ingresso di ciascuna di esse. Le dediche alle gallerie, ad eccezione delle gallerie 49 e 50, sono state assegnate nel 1917 dal capitano Picone. Il nome della 49 e della 50 sono stati dati nel 1991 dall'ANCR di Vicenza in fase di applicazione delle pietre commemorative.\nA seguire un elenco con numero progressivo, denominazione, lunghezza (tra parentesi eventuale specifica):"}
{"id": "493842", "revid": "76963", "url": "https://it.wikipedia.org/wiki?curid=493842", "title": "Filippo Bonanni", "text": "Nel 1681, Bonanni scrisse il primo libro mai pubblicato che riguardava solo le conchiglie dei molluschi marini, la \"Ricreatione dell'occhio e dela mente nell'oservation' delle Chiociolle, proposta a' curiosi delle opere della natura, &amp;c.\" Per questa opera Bonanni \u00e8 considerato, insieme a Martin Lister e G. E. Rumpf, uno dei padri fondatori della concologia.\nBiografia.\nDopo essersi formato nelle scuole gesuitiche, Buonanni entr\u00f2 nell'ordine nel 1654. Nel 1698 divenne il curatore della celebre collezione di antichit\u00e0 di Athanasius Kircher. Nel 1709 pubblic\u00f2 un catalogo della collezione con il titolo \"Mus\u00e6um Kicherianum\".\nAllievo di Francesco Eschinardi, ebbe una buona preparazione naturalistica e tecnica. Da Eschinardi Bonanni apprese in particolar modo le scienze matematiche e l'ottica, divenendo un abile costruttore di microscopi. Nel 1681, con la pubblicazione della \"Ricreazione dell'occhio e della mente nell'osservatione delle chiocciole\" dette l'avvio alla polemica contro coloro che negavano la teoria della generazione spontanea. Nella \"Ricreatione\" Bonanni contest\u00f2 le tesi delle \"Esperienze\" rediane, \u00abadducendo i risultati di propri esperimenti condotti su fiori di giacinto pestati e macerati, da cui aveva constatato nascere spontaneamente dopo alcune settimane \u00abmolti vermi di sostanza trasparente e muccosa\u00bb, che, tempo alcuni giorni, \u00absi convertirono in crisalide, e da essa molti giorni dopo ne usc\u00ec una farfalla\u00bb.\u00bb\nRedi, Anton Felice Marsili, Malpighi scrissero contro Buonanni. Per difendere la sua posizione Buonanni effettu\u00f2 una serie di osservazioni con un microscopio dotato di tre lenti da lui stesso ideato. Bonanni tent\u00f2 di dimostrare, attraverso brillanti osservazioni, che la generazione spontanea \u00e8 possibile in animali privi di sangue e senza cuore. I risultati delle sue ricerche furono raccolti nel volume \"Observationes circa viventia, quae in rebus non viventibus reperiuntur\", pubblicato nel 1691. Le eccellenti illustrazioni delle sue opere dimostrano la qualit\u00e0 delle sue osservazioni.\nTra i suoi molti lavori di erudizione, vanno segnalati: \"Numismata Pontificum Romanorum quae a tempore Martini V usque ad annum M.DC.XCIX vel authoritate publica vel privato genio in lucem prodiere\" in due volumi, trattato sulle monete pontificie (Roma, 1699); \"Gabinetto Armonico pieno d'Instromenti\" (Roma, 1722; 2\u00aa ed. Roma, 1723), una splendida raccolta di 150 stampe di strumenti musicali di tutto il mondo (le incisioni sono opera di Arnold van Westerhout).\nConcologia.\nBonanni scrisse la prima guida pratica illustrata per i collezionisti di conchiglie, la \"Recreatione dell'occhio e della mente\" (1681). La guida in due volumi \u00e8 stato il primo trattato dedicato interamente ai molluschi e comprendeva numerose incisioni. Il lavoro di Bonanni \u00e8 significativo per il suo sforzo di descrivere con precisione la morfologia delle conchiglie. Purtroppo, a causa del processo di stampa e incisione, le spirali delle conchiglie risultavano rovesciate, un problema di immagine a specchio che i libri successivi evitarono.\nLe tassonomie zoologiche dell'epoca erano basate sulle caratteristiche visive, e Bonanni prest\u00f2 particolare attenzione sia alla forma che al colore, e descrisse nel dettaglio le creature all'interno delle conchiglie. Anche se il suo lavoro precedette l'adozione del sistema Linneano di nomenclatura binomia (genere + specie), Bonanni pose le basi per la nuova disciplina della concologia. Numerosi nomi di Linneo furono basati sul lavoro di Bonanni, compreso il nome della classe dei Bivalvia, che egli per primo introdusse.\nLaccatura.\nBonanni diede anche un importante contributo alla scoperta degli ingredienti impiegati dagli artigiani cinesi per realizzare la lacca usata sulla porcellana, un prodotto di importazione molto popolare nell'Europa del tempo. Come altri ricercatori di quegli anni, Bonanni speriment\u00f2 varie ricette per ricreare la lacca impiegata sulla porcellana e sui mobili. Nel 1720, Bonanni pubblic\u00f2 i risultati dei suoi studi nel \"Trattato sopra la vernice detta comunemente Cinese\" (1720). Quest'opera fu pi\u00f9 volte ristampata nel corso del secolo successivo e tradotta in diverse lingue, ed \u00e8 stata ripubblicata nel 1994 nella versione originale italiana."}
{"id": "493843", "revid": "124451498", "url": "https://it.wikipedia.org/wiki?curid=493843", "title": "Angelo Tarchi (politico)", "text": "\u00c8 stato Ministro dell'Economia Corporativa e poi della Produzione industriale della Repubblica Sociale Italiana.\nBiografia.\nCombatte come volontario nella prima guerra mondiale dove raggiunge il grado di capitano ed \u00e8 decorato al Valor militare. Al termine del conflitto aderisce ai Fasci di combattimento. Laureato in chimica, \u00e8 membro di accademie scientifiche ed occupa incarichi direttivi in industrie del settore.\nViene eletto Deputato alla Camera nel 1934. Nel 1939 diviene Consigliere nazionale alla Camera dei Fasci e delle Corporazioni. Nel 1940 parte volontario per la campagna d'Albania. Dal dicembre 1941 \u00e8 Ispettore nazionale del Partito Nazionale Fascista.\nDopo l'armistizio dell'8 settembre 1943 aderisce alla Repubblica sociale italiana collaborando alla stesura del decreto legge sulla socializzazione, ed \u00e8 uno dei fautori del Manifesto di Verona. Dal 1\u00ba gennaio del 1944 succede a Silvio Gai come ministro dell'Economia Corporativa. Con il decreto legislativo n.2 del 19 gennaio 1945 questo ministero viene soppresso e creati i dicasteri del Lavoro e della Produzione Industriale. Tarchi guida quest'ultimo ministero fino al 25 aprile 1945.\nNel dopoguerra viene arrestato, e processato per l'adesione al regime fascista. Amnistiato nel 1948, torna a lavorare nell'industria chimica e dirige la rivista \"Chimica\". \u00c8 Presidente della Camera di Commercio Italo-Brasiliana.\nNegli anni '60 viene eletto consigliere comunale di Milano nelle liste del Movimento Sociale Italiano. Nel 1967 pubblica un libro di riflessioni politiche che intitola \"Teste dure\". Muore pochi anni dopo.\nSulle sue orme politiche si muover\u00e0 il nipote Marco Tarchi, negli anni '70 uno dei giovani intellettuali di punta della cosiddetta \"Nuova Destra\"."}
{"id": "493848", "revid": "12222", "url": "https://it.wikipedia.org/wiki?curid=493848", "title": "ANOVA", "text": ""}
{"id": "493851", "revid": "2175", "url": "https://it.wikipedia.org/wiki?curid=493851", "title": "N-metil-2-pirrolidone", "text": ""}
{"id": "493855", "revid": "123788649", "url": "https://it.wikipedia.org/wiki?curid=493855", "title": "Vigevanasco", "text": "Il Vigevanasco o Contado di Vigevano (\"Vigevanasch\" in dialetto vigevanasco) era una provincia del Ducato di Milano con capoluogo la citt\u00e0 di Vigevano. Per oltre due secoli radun\u00f2 un'importante fetta della Lomellina.\nStoria.\nFu costituito nel 1532 su impulso di Francesco II Sforza, ultimo Duca di Milano ed esponente di una dinastia profondamente legata alla citt\u00e0, il quale ne aveva fatto richiesta a Papa Clemente VII. Gi\u00e0 nel 1530, secondo le medesime modalit\u00e0, il capoluogo lomellino aveva ottenuto la sede vescovile. Formato da alcuni comuni della Lomellina settentrionale, staccati dal Principato di Pavia, il Vigevanasco radunava alcuni dei centri pi\u00f9 importanti del territorio in due blocchi tra loro separati: a est il capoluogo Vigevano con i vicini comuni di Cassolnovo, Gravellona Lomellina, Cilavegna e Gambol\u00f2; a ovest la cittadina di Robbio con i comuni di Palestro, Confienza, Nicorvo e Vinzaglio.\nL\u2019annuncio di questa concessione venne dato al consiglio generale di Vigevano nella seduta del 6 giugno 1531. La formazione effettiva del contado nel 1532 si ebbe accorpando territori gi\u00e0 appartenenti alla giurisdizione di Novara (Gravellona, Cassolvecchio, Cassolnuovo e Villanova) e alla giurisdizione di Pavia (Gambol\u00f2, Cilavegna, Nicorvo, Palestro, Vinzaglio, Confienza, Robbio e Torrione): queste terre continueranno a pagare i dazi alle citt\u00e0 di origine (Colombo 1916). Ma queste terre erano per la maggior parte infeudate, e quindi economicamente gi\u00e0 sfruttate dai rispettivi signori che riscuotevano i dazi. Cominciarono da allora lunghissime liti proprio tra questi ultimi e l\u2019amministrazione del contado. La situazione era resa ancor pi\u00f9 problematica dalla disposizione di queste terre, a volte inframmezzate da altre appartenenti alla Lomellina, cosicch\u00e9 un contadino per recarsi a vendere le proprie mercanzie doveva pagare un cospicuo numero di dogane (Cardinali 1976).\nNel decennio 1560-1570 non vi sono testimonianze di cogregazioni provinciali o sindaci generali eletti dalle comunit\u00e0 rurali; si pu\u00f2 parlare, in questo periodo, di una prima forma organizzativa fra gruppi di comunit\u00e0, diretta soprattutto a tutelare interessi comuni presso il governo centrale. Una struttura definitiva esiste, invece, nel 1590 periodo nel quale agiscono, nel contado, diversi funzionari: un procuratore, un sindaco generale, alcuni deputati e un commissario della \u201cscossa\u201d ma, soprattutto una congregazione provinciale che evidenzia come il contado vigevanese stia diventando una realt\u00e0 autonoma anche amministrativamente (Occhielli 1916).\nIl contado, per fissare il carico tributario normale e straordinario, impone che i consoli, dei rispettivi paesi, facessero, verso il 1590, l\u2019elenco completo degli estimati con le cifre relative in ducati del proprio estimo (Gardinali 1976).\nIn un avviso del 10 ottobre del 1639 ai signori consoli delle terre interessate, si stabilisce che possa avvenire libera contrattazione e comunicazione di tali terre, tra esse e la loro citt\u00e0, senza che si paghi alcun dazio, perch\u00e9 in avvenire si considerino tutte terre vigevanasche e non pavesi o novaresi come lo erano in passato. Pertanto, Gambol\u00f2, Gravellona, Cillavegna, Cassolnovo, Cassolvecchio, Villanova si considerino terre del Vigevanasco e cos\u00ec Nicorvo, Robbio, Confienza, Palestro e Vinzaglio.\nNel frattempo prima che avvenga l\u2019effettivo passaggio dal territorio novarese a quello lomellino si istituiranno due ufficiali o postari con due libri, uno a Cillavegna e l\u2019altro a Robbio o Nicorvo in modo che il pagamento (parpajola) di soldi due e denari sei di Milano (per qualunque conducente e per qualsiasi mercanzia che dalle dette cinque terre volesse andare alle altre sei del contado) venga fatto dai postari suddetti, ma il pagamento viene effettuato solo all\u2019andata e non al ritorno se la bolletta \u00e8 rilasciata da uno e data all\u2019altro. Tale bolletta deve essere consegnata entro un mese, o 15 giorni dal \u201cnon impediatur\u201d (ASTo, Carte Vigevano).\nIl Trattato di Torino del 1703, oltre a stabilire la cessione imperiale del Monferrato, Alessandrino, Lomellina, Val Sesia e Valenzano, \u201ccum omnibus terris infra Padum et Tanarum sitis\u201d, aveva un articolo segreto in cui a Vittorio Amedeo II di Savoia era promessa anche \u201cProvincia seu ditio Vigevanum vulgo Vigevinasco dicta\u201d, con la clausola che qualora detta promessa, per eventuali difficolt\u00e0 non potesse essere mantenuta, il Vigevanasco sarebbe stato commutato con altri luoghi dello Stato di Milano. Nel 1707, alla corte di Vienna, di questo patto segreto non si voleva saperne, quindi Vittorio Amedeo insisteva, presso il cugino Eugenio affinch\u00e9 si risolvesse la questione prima che il Vigevanasco prestasse giuramento a Carlo II.\nIl Vigevanasco, tuttavia, giur\u00f2.\nNel 1743 fu ceduto definitivamente ai Savoia in seguito al Trattato di Worms, divenendo una provincia piemontese; nel 1818 fu aggregato alla Provincia di Lomellina e con essa nel 1859 entr\u00f2 a far parte della provincia di Pavia, concludendo la plurisecolare autonomia della citt\u00e0 di Vigevano e del territorio lomellino che la circonda.\nNel 1744 si legge di un ricorso da parte del contado di Vigevano in cui si domanda che nell\u2019amministrazione della giustizia si osservassero le stesse leggi, costituzioni, statuti, ordini e consuetudini che si osservavano prima che passasse sotto il dominio di sua maest\u00e0 (ASTo, Inventario n\u00ba45)\nCollegamenti esterni.\nhttp://www.lombardiabeniculturali.it/istituzioni/schede/9000932/?view=toponimi&amp;hid="}
{"id": "493858", "revid": "1602064", "url": "https://it.wikipedia.org/wiki?curid=493858", "title": "Lingua russonorsk", "text": "Il Russonorsk o Russenorsk (norvegese per \"russonorvegese\") era una lingua pidgin (in russo \u0420\u0443\u0441\u0441\u0435\u043d\u043e\u0301\u0440\u0441\u043a o P\u0443\u0441\u0441\u043e\u043d\u043e\u0301\u0440\u0441\u043a) che combinava elementi del \"russo\" e del \"norvegese\", creata dai commercianti e dai balenieri della Norvegia settentrionale e della Penisola di Kola. Un altro nome della lingua era \"Moja p\u00e5 tvoja\" (dalle parole russe \"\u043c\u043e\u044f\" \"mio\", \"\u043f\u043e\" \"per\" \"\u0442\u0432\u043e\u044f\" \"tuo\", che significava all'incirca \"io per te\", cio\u00e8 \"Posso parlare la tua lingua\").\nCome accade normalmente nello sviluppo di lingue pidgin, l'interazione di marinai, pescatori e commercianti i quali non parlano una sola lingua port\u00f2 al bisogno della creazione di alcune forme minime di comunicazione. Come tutti i pidgin il russonorsk non era un sistema di comunicazione completo. Aveva una grammatica rudimentale e un vocabolario ristretto composto soprattutto di parole essenziali alla pesca artica e al commercio ittico (pesce, meteo, ecc.) e non possedeva quindi termini relativi ad argomenti che non fossero correlati (musica, politica, ecc.).\nStoria.\nLa storia del russonorsk \u00e8 limitata soprattutto al XVIII e al XIX secolo. La rivoluzione russa port\u00f2 alla fine dell'uso di questo pidgin; si riporta che l'ultimo contatto commerciale russo-norvegese avvenne nel 1923, segnando l'ultimo utilizzo del russenorsk.\nClassificazione.\nAlcuni studiosi non classificano il russonorsk come un pidgin. Ad esempio, Frederik Kortlandt (professore di linguistica all'Universit\u00e0 di Leiden) afferma che il russonorsk non fosse altro che una variante del norvegese con vari prestiti russi .\nEsempi.\nIl russonorsk era composto da parole norvegesi e russe (circa il 50% erano di origine norvegese, mentre quasi il 40% erano di origine russa), oltre ai prestiti stranieri che le due lingue gi\u00e0 di per s\u00e9 avevano. I norvegesi credevano di parlare russo, mentre i russi credevano di parlare norvegese. I mercanti norvegesi cominciarono quindi a mandare i propri figli ad Arcangelo a studiare il russo, sottraendo un buon numero di locutori al russonorsk.\nLa lingua aveva regole molto semplici. L'unica preposizione era \u00abp\u00e5\u00bb, e veniva utilizzata per molte funzioni, essendo casualmente gi\u00e0 una preposizione sia in russo, sia in norvegese. La desinenza \u00ab-om\u00bb formava i verbi, ad esempio \"kopom\" (comprare, da \"kj\u00f8pe\", norvegese e \"kupit\" in russo), \"drikkom\" (bere, da \"drikke\") e \"slipom\" (dormire). Come nel russo non esisteva una forma presente per il verbo 'essere'."}
{"id": "493860", "revid": "830939", "url": "https://it.wikipedia.org/wiki?curid=493860", "title": "Fortunato Bartolomeo De Felice", "text": "Biografia.\nNato a Roma da una famiglia di origine napoletana, studi\u00f2 presso i frati minori riformati e nel 1746 divenne professore di fisica a Napoli. Era il 2 \u00b0 Conte di Panzutti.\nA causa dello scandalo suscitato dalla scoperta della sua relazione con la contessa Panzutti, nel 1757 fugg\u00ec a Berna, facendosi protestante l'anno seguente (in seguito si spos\u00f2 due volte) e fondando una famosa stamperia a Yverdon nel 1762, che pubblic\u00f2, tra l'altro, le sue voluminose opere storiche e filosofiche e la sua \"Encyclopedie ou dictionnaire universel raisonn\u00e9 des connaissances humaines\" (42 vol., 1770-1780), con la quale egli volle contrapporre all'enciclopedia francese, giudicata incompiuta e sovrabbondante, un'enciclopedia protestante, dalle idee politiche, sociali e religiose moderate.\nDai suoi tipi uscirono:"}
{"id": "493872", "revid": "125964612", "url": "https://it.wikipedia.org/wiki?curid=493872", "title": "Clan Di Lauro", "text": "Il clan Di Lauro \u00e8 un sodalizio camorristico di Napoli, operante nell'area a nord, nei quartieri di Secondigliano e Scampia. Il nucleo centrale del clan \u00e8 originario di Via Cupa dell'Arco. Al suo apice, tra i primi anni '90 e l'inizio degli anni 2000, l'organizzazione guadagnava pi\u00f9 di 500.000 euro al giorno dalla sola vendita di droga, rendendo Secondigliano il pi\u00f9 grande mercato della droga all'aperto d'Europa.\nStoria.\nNel 2002 ci fu la prima inchiesta della Direzione distrettuale antimafia che port\u00f2 in carcere i personaggi pi\u00f9 importanti del clan, anche se non fu arrestato l'elemento di spicco, il boss Paolo Di Lauro (detto \"Ciruzzo 'o Milionario\"). Ma il potere non venne meno, anzi, quando subentrarono i figli del boss, la cosca rafforz\u00f2 le sue alleanze con gli altri clan dell'Alleanza di Secondigliano e moltiplic\u00f2 i guadagni. Tutto ci\u00f2 a discapito della \"vecchia guardia\", che venne in molti settori messa da parte, e che diede il via, nel 2004, a quella che \u00e8 conosciuta come la prima faida di Scampia: alcuni fedelissimi di Paolo Di Lauro abbandonarono il boss, si ribellarono e gli fecero la guerra in nome del potere (scissionisti di Secondigliano).\nDa Secondigliano e Scampia, a Mugnano, Arzano, Melito, a Napoli e nelle pi\u00f9 grandi e importanti piazze di spaccio del sud Italia, il clan Di Lauro era capace di far circolare la droga grazie a una organizzazione verticistica senza precedenti nella storia del narcotraffico italiano. E grazie anche al suo esercito di affiliati; prima della faida interna, erano centinaia.\nIl 1\u00ba aprile 2004 viene arrestato in Francia Vincenzo Di Lauro.\nIl 7 dicembre 2004 vengono eseguite 53 ordinanze di custodia cautelare su un totale di 70, tra i nomi cui figurava anche quello Ciro Di Lauro, figlio del noto boss Paolo, mentre Marco e Cosimo da quel momento si daranno alla latitanza.\nIl 21 gennaio 2005 viene arrestato a Napoli Cosimo Di Lauro, l'artefice della prima faida di Scampia.\nIl 3 marzo 2005 viene effettuato un blitz contro il clan Di Lauro.\nUn potere che Paolo Di Lauro seppe esercitare anche senza farsi vedere. Il clamore suscitato dalla prima faida di Scampia era comunque troppo grande per poter passare inosservato. E cos\u00ec, dall'inizio del 2005, si susseguirono indagini e blitz nei bunker della cosca a Secondigliano e a Scampia, che portarono agli arresti di molti componenti del direttorio del clan. Infine, il 16 settembre 2005, ci fu l'arresto da parte dei Carabinieri del boss Paolo Di Lauro per il quale erano in corso due processi, di cui uno in fase di indagini preliminari.\nNel giugno 2013 vengono arrestati oltre 100 affiliati al clan, tra cui anche Raffaele Di Lauro, 19 anni, figlio di Paolo Di Lauro. I reati contestati sono associazione per delinquere di stampo mafioso, traffico internazionale di stupefacenti (in particolare cocaina proveniente dalla Spagna), tentativo di omicidio e detenzione di armi, tutti aggravati da finalit\u00e0 mafiosa.\nIl 2 marzo 2019 a Chiaiano, viene arrestato il superboss latitante Marco Di Lauro.\nSecondo il pentito Domenico Esposito, il clan Di Lauro aveva un patto per questioni di droga con il Clan Contini, in particolare con Ciro Contini, nipote di Edoardo Contini.\nSituazione attuale.\nSecondo le segnalazioni dell'Antimafia effettuate nel 2021, dopo oltre un decennio di grande indebolimento dell'organizzazione, grazie agli arresti della maggior parte dei suoi affiliati, il clan sarebbe infatti tornato alla ribalta, avendo una vocazione sempre pi\u00f9 imprenditoriale, e sempre meno coinvolti in estorsioni e altri \"crimini di strada\". I Di Lauro manterrebbero la propria autorevolezza e solidit\u00e0 economica attraverso ricorrenti rimodellamenti delle proprie strutture interne ma in particolare in nuove strategie imprenditoriali funzionali al riciclaggio. La nuova dirigenza dell'organizzazione, che secondo le autorit\u00e0 \u00e8 ora guidata da uno dei figli di Paolo Di Lauro, sta investendo principalmente nel contrabbando internazionale di tabacchi lavorati esteri e contemporaneamente sta rilanciando il fenomeno della contraffazione in tutta Europa.\nFigli del boss.\nSposato dal 1973 con Luisa D'Avanzo, ha avuto da questa dieci figli maschi e una femmina, quest'ultima adottata.\nCodici di condotta.\nNegli anni in cui Paolo Di Lauro era a capo del clan, decret\u00f2 diversi ordini di condotta per i suoi affiliati, tra questi, che era vietato assassinarsi a vicenda per motivi economici, se c'erano problemi economici tra i membri o affiliati, \u00e8 stata convocata una riunione dei vertici dell'organizzazione per una trattativa. Un'altra regola era in relazione alle continue guerre territoriali tra i clan di camorra: nel clan Di Lauro non era consentito assassinare membri di clan rivali per questo motivo, a meno che l'intera camera formata da tutti i capi clan non desse l'autorizzazione a farlo. Il clan tuttavia \u00e8 piuttosto severo riguardo agli affari extraconiugali dei suoi membri, e corteggiare la donna dei suoi membri o affiliati. In questo caso \u00e8 consentito l'omicidio di chi ha infranto una di queste due regole."}
{"id": "493875", "revid": "125133290", "url": "https://it.wikipedia.org/wiki?curid=493875", "title": "Enzo Bianchi", "text": "Biografia.\nSi diploma in ragioneria, quindi intraprende gli studi in Economia all'Universit\u00e0 degli Studi di Torino.\nDurante gli anni universitari anima con i suoi amici, di diversa confessione cristiana, uno dei primi gruppi biblici che, sulla scorta del Concilio Vaticano II, nascevano come riscoperta di una vita cristiana radicale fondata sull'ascolto del Vangelo. Questa esperienza, tra le altre, fa maturare in lui il desiderio della vita monastica. \u00c8 particolarmente attivo negli ambienti della FUCI, che in quegli anni formava parte significativa della futura classe dirigente cattolica.\nSenza aver terminato gli studi universitari, si ritira in solitudine in una cascina, nella piccola frazione di Bose a Magnano (Biella), sistemata con alcuni degli amici con cui aveva condiviso gli anni di studio. Rester\u00e0 solo per i primi tre anni, a partire dall'8 dicembre 1965, data da lui scelta per segnare l'inizio della sua esperienza, nel giorno in cui ha termine la celebrazione del Concilio.\nArrivano poi i primi fratelli e sorelle, cattolici e protestanti, che con lui iniziano la vita in comune, nel celibato, nella preghiera e nel lavoro. Inizia cos\u00ec la Comunit\u00e0 monastica di Bose, che sar\u00e0 riconosciuta come associazione privata di fedeli a norma dei canoni 322, 114, 116 e 117 del Codice di diritto canonico.\nDopo il consolidamento della comunit\u00e0, nel corso degli anni Enzo Bianchi dedica il suo ministero soprattutto alla predicazione, in comunit\u00e0 e nelle chiese locali, cattoliche, protestanti e ortodosse.\nMolto feconda \u00e8 anche la sua attivit\u00e0 come pubblicista di tematiche religiose e di attualit\u00e0 contemporanea, sui giornali \"La Stampa\", \"la Repubblica\", \"L'Osservatore Romano\", \"Avvenire\", \"Famiglia Cristiana\" e, in Francia, \"La Croix\", \"Panorama\" e \"La Vie\".\nHa inoltre diretto per 15 anni, fino al 2005, la rivista \"Parola, Spirito e Vita\", \u00e8 membro della redazione della rivista internazionale di teologia \"Concilium\".\nNel 2004 fa parte della delegazione inviata a Mosca da papa Giovanni Paolo II per restituire l'icona della Madre di Dio di Kazan'..\nNel 2008 e nel 2012 ha partecipato come esperto nominato da papa Benedetto XVI alle Assemblee generali del Sinodo dei vescovi, dedicate la prima alla Parola di Dio e la seconda alla Nuova evangelizzazione.\nNel 2013 esce il volume \"La sapienza del cuore\", un libro che raccoglie testimonianze e tributi di vescovi e personalit\u00e0 del mondo cattolico ed ecumenico nazionale e internazionale, in occasione dei suoi 70 anni.\nIl 22 luglio 2014 \u00e8 stato nominato da papa Francesco consultore del Pontificio consiglio per la promozione dell'unit\u00e0 dei cristiani. Lo stesso anno, da gennaio a maggio, due visitatori hanno svolto un'ispezione della Comunit\u00e0 monastica di Bose e hanno consegnato le loro valutazioni alle autorit\u00e0 ecclesiastiche competenti, ai vescovi di Biella e delle altre diocesi in cui si trovano le quattro fraternit\u00e0 della Comunit\u00e0: quelle di Ostuni (diocesi di Brindisi), di San Masseo (diocesi di Assisi), di Cellole (diocesi di Volterra) e di Civitella San Paolo (diocesi di Civita Castellana). \nIl 26 dicembre 2016 annuncia le dimissioni da priore della Comunit\u00e0 di Bose, con effetto a partire dal 25 gennaio 2017; il 26 gennaio viene eletto il suo successore, Luciano Manicardi.\nNel 2018 partecipa come uditore nominato da papa Francesco all'Assemblea generale del Sinodo dei vescovi dedicata a \"I giovani, la fede e il discernimento vocazionale\". Nello stesso anno \u00e8 uno dei relatori al ritiro mondiale dei presbiteri svoltosi dal 24 al 27 settembre 2018 ad Ars, non distante da Lione.\nLa scissione con la comunit\u00e0.\nIl 01 dicembre 2019 il Segretario di Stato, Card. Pietro Parolin, indice una visita apostolica alla comunit\u00e0 in quanto \"in questi ultimi tempi sono state espresse alla Santa Sede, ad alcuni Dicasteri ma anche allo stesso Santo Padre Francesco, alcune serie preoccupazioni circa la comunit\u00e0 monastica di Bose, nel senso di segnalare una situazione tesa e problematica per quanto riguarda l'esercizio dell'autorit\u00e0, la gestione del governo e il clima fraterno. [...] Pertanto, in conformit\u00e0 ai canoni 305, 323 comma 1 del Codice di diritto canonico il Santo Padre, quale suprema autorit\u00e0 della Chiesa, dispone una visita alla comunit\u00e0 monastica di Bose\". \nIl 26 maggio 2020 viene divulgata la notizia che, a seguito della visita apostolica svoltasi fra il dicembre 2019 e il gennaio 2020, la Santa Sede ha disposto - con decreto singolare del 13 maggio 2020, approvato in forma specifica dal Pontefice, il suo allontanamento a tempo indeterminato dalla Comunit\u00e0 di Bose e quello di altri 3 membri per un periodo di 5 anni. Il decreto emesso dal Pontefice non ammette appello e in questo modo non viene celebrato un processo che permetta ai quattro monaci di difendersi. La Comunit\u00e0 ha parlato di \"una situazione tesa e problematica per quanto riguarda l'esercizio dell'autorit\u00e0 e il clima fraterno\", e ha precisato che \"Enzo Bianchi, Goffredo Boselli, Lino Breda e Antonella Casiraghi dovranno separarsi da Bose e trasferirsi in altro luogo, decadendo da tutti gli incarichi attualmente detenuti\". Enzo Bianchi e i fratelli si sono allontanati dalla comunit\u00e0. Nel febbraio 2021 un nuovo decreto, a firma del Delegato Pontificio, p. Amedeo Cencini, intima a Bianchi di lasciare l'eremo di Bose dove si era trasferito e andare a vivere nella pieve di Cellole di San Gimignano, di propriet\u00e0 della Comunit\u00e0 di Bose, entro il 16 febbraio 2021. Le condizioni inserite all'interno del decreto e del contratto di comodato d'uso sono per\u00f2 \"lesive della dignit\u00e0\" di Bianchi e dei suoi fratelli, per questo motivo il monaco non accetta e inizia la ricerca di una struttura che lo possa accogliere senza disumane richieste. In un incontro col nuovo priore e il delegato pontificio, alla vigilia del suo viaggio in Iraq, il Papa ha ribadito che Bianchi deve lasciare la comunit\u00e0 di Bose. Enzo Bianchi ha reso pubblico un comunicato che palesa quale siano le difficolt\u00e0 nell'eseguire le richieste della Santa Sede e chiede che venga permesso loro il diritto di difesa. Il clima all'interno della Comunit\u00e0 Monastica di Bose \u00e8 sempre pi\u00f9 pesante e si va verso la scissione. In risposta alle contestazioni fatte da Bianchi e da alcuni giornali, anche padre Amedeo Cencini, canossiano e psicoterapeuta, delegato pontificio per la comunit\u00e0 monastica di Bose, ha reso pubblico un comunicato stampa. Bianchi avrebbe dovuto lasciare Bose per trasferirsi a Torino , ma le cose sembrano essere andate diversamente. Poi Bianchi lascia Bose per Torino, annunciandolo con un tweet. Sempre con un tweet lancia poi un appello a non essere lasciato solo e in esilio. Nel gennaio del 2022 si trasferisce ad Albiano d'Ivrea.\nCritiche.\nUna minoranza di cattolici italiani legata principalmente ad ambienti tradizionalisti, come ad esempio i teologi Antonio Livi e Giovanni Cavalcoli, in disaccordo con la diffusa buona stampa di cui gode, considerano Enzo Bianchi ignorante in teologia e ritengono eretiche alcune sue affermazioni, a loro giudizio non conformi alla dottrina cattolica.\nPremi e riconoscimenti.\nNel 2000 l'Universit\u00e0 degli Studi di Torino gli ha conferito la laurea honoris causa in Scienze politiche.\nNel 2007 ha ricevuto il \u201cPremio Grinzane Terra d\u2019Otranto\u201d; nel 2009 il \u201cPremio Cesare Pavese\u201d e il \u201cPremio Cesare Angelini\u201d per il libro \"Il pane di ieri\".\nNel 2010 ha ricevuto il Premio Art.3 \"per avere animato, promosso e pariteticamente accettato il confronto e la comprensione con tutte le altre confessioni religiose\".\nNel 2013 ha ricevuto il \u201cPremio internazionale della pace\u201d.\nNel 2014 ha ricevuto il \u201cPremio Artusi\u201d a Forlimpopoli. \nNel 2016 ha ricevuto il \"Premio Emmanuel Heufelder\" per l'ecumenismo, in particolare per il riavvicinamento tra Oriente e Occidente.\nDal 2014 \u00e8 cittadino onorario della Val d\u2019Aosta e di Nizza Monferrato.\nNel 2016 l'Universit\u00e0 degli Studi di scienze gastronomiche gli ha conferito la laurea honoris causa.\nOpere.\nEnzo Bianchi \u00e8 autore di oltre 300 libri, pubblicati presso i principali editori italiani e le Edizioni Qiqajon della Comunit\u00e0 monastica di Bose. La bibliografia completa (al 2013) delle sue opere \u00e8 contenuta nel volume \"La sapienza del cuore. Omaggio a Enzo Bianchi\", edito da Einaudi."}
{"id": "493876", "revid": "1745994", "url": "https://it.wikipedia.org/wiki?curid=493876", "title": "Carlos Mar\u00eda de Alvear", "text": "Fu Direttore Supremo delle Province Unite del R\u00edo de la Plata dal 10 gennaio al 15 aprile 1815.\nBiografia.\nFiglio di un funzionario spagnolo, studi\u00f2 in Gran Bretagna e combatt\u00e9 in Spagna contro l'invasione francese durante le guerre napoleoniche.\nRientrato in Argentina nel 1812, aiut\u00f2 Jos\u00e9 de San Mart\u00edn nell'organizzazione dell'esercito, ader\u00ec alla loggia \"Lautaro\" e partecip\u00f2 all'insurrezione che rovesci\u00f2 il primo Triumvirato. Fautore dell'indipendenza dalla Spagna, presiedette l'Assemblea Generale Costituente (1813), conquist\u00f2 la piazzaforte spagnola di Montevideo (1814) e sconfisse il patriota Jos\u00e9 Gervasio Artigas.\nEletto direttore supremo dall'Assemblea dopo le dimissioni di suo zio Gervasio Antonio de Posadas, cerc\u00f2 la protezione della Gran Bretagna ma, privo di vere doti politiche, si attir\u00f2 l'opposizione dei federalisti. A seguito della ribellione della provincia di Santa Fe mand\u00f2 a sedarla le truppe del colonnello Ignacio \u00c1lvarez Thomas, ma questi si accord\u00f2 con i ribelli a Fontezuelas il 15 aprile 1815, causandone la caduta; fu esiliato a Rio de Janeiro.\nNominato ambasciatore e poi ministro della Guerra da Bernardino Rivadavia, comand\u00f2 l'esercito argentino contro il Brasile nella guerra per il possesso dell'Uruguay (1826-1828), ottenendo una vittoria decisiva ad Ituzaing\u00f3 (20 febbraio 1827). Fu poi ministro della Guerra e ministro plenipotenziario a Washington."}
{"id": "493877", "revid": "287204", "url": "https://it.wikipedia.org/wiki?curid=493877", "title": "Margherita Caffi", "text": "Figlia del pittore di origine francese Vincenzo Vol\u00f2, nata a Cremona nel 1647, Margherita Caffi \u00e8 nota soprattutto per le sue composizioni di frutta e fiori. Risulta ammessa all'Accademia di San Luca a Milano, insieme alla sorella Francesca detta \"la Vicenzina\" e ad una non meglio identificata Lucrezia Ferraria, a partire dal 2 febbraio 1697, secondo un documento ritrovato recentemente da Alberto Cottino.\nTra i suoi committenti si segnalano gli arciduchi del Tirolo (molti suoi dipinti sono infatti ancora oggi in Austria), i re di Spagna e i granduchi di Toscana; in particolare la sua arte fu molto apprezzata da Vittoria Della Rovere. Gli ultimi anni della sua esistenza furono trascorsi a Milano, dove diede vita ad una fiorente scuola locale di pittori di nature morte.\nSicuramente ispirata ad analoghi dipinti nordici, la Caffi mostra, nell'estrema libert\u00e0 della stesura pittorica, della pennellata libera e briosa, influssi sulla pittura veneta di Elisabetta Marchioni e sulle nature morte del cosiddetto Pseudo Guardi.\nCaduta nell'oblio, molte delle sue opere non sono documentate."}
{"id": "493880", "revid": "767487", "url": "https://it.wikipedia.org/wiki?curid=493880", "title": "Il socio (film)", "text": "Il socio (\"The Firm\") \u00e8 un film del 1993 diretto da Sydney Pollack, tratto dal best seller omonimo dello scrittore statunitense John Grisham.\nTrama.\nMitchell McDeere, brillante neolaureato in giurisprudenza, col massimo dei voti, alla prestigiosa universit\u00e0 di Harvard, comincia ad essere contattato da diversi studi legali. Accetta una generosa offerta di lavoro da Bendini, Lambert &amp; Locke, uno studio di Memphis, nel Tennessee. Mitch e sua moglie Abigail, detta Abby, si trasferiscono a Memphis e lui studia per superare l'esame di abilitazione all'avvocatura.\nUn anziano socio dello studio, Avery Tolar, fa da mentore a Mitch e lo introduce alla cultura professionale dell'azienda, che richiede una rigorosa lealt\u00e0, riservatezza, oltre che la \"scrupolosit\u00e0\" nell'addebitare ai clienti ogni minuto passato pensando a loro. Avery chiarisce inoltre che la maggior parte del lavoro dello studio consiste nell'aiutare i clienti facoltosi a pagare meno tasse, nascondendo denaro in societ\u00e0 di comodo \"off-shore\" ed utilizzando tutti i possibili metodi di elusione fiscale, ai limiti della legalit\u00e0.\nMitch \u00e8 sedotto dai soldi e dai vantaggi offerti - tra cui una casa, un'auto nuova e i suoi prestiti studenteschi ripagati - perch\u00e9 ha scelto di diventare avvocato per riscattare le sue origini umili (Mitch ha la mamma che vive in una roulotte e un fratello in prigione per omicidio).\nLa moglie Abby, di famiglia pi\u00f9 agiata, \u00e8 sospettosa dell'interferenza dello studio con le famiglie dei dipendenti, ma amando il marito e comprendendone le ragioni di riscatto sociale, avalla la sua scelta e sopporta stoicamente le lunghe assenze del marito, che studia per l'esame di abilitazione. Abby trova impiego come maestra in una scuola elementare di Memphis.\nI sospetti di Abby maturano ulteriormente quando ricevono la notizia della morte di due avvocati dello studio in un incidente in barca, alle isole Cayman. La reazione di alcuni altri amici e colleghi pare essere pi\u00f9 di spavento che di naturale tristezza. Al funerale, poi, l'approccio sopra le righe che Avery adotta con lei (pi\u00f9 un tentativo di \"flirt\" che una normale presentazione) non contribuisce a farla ricredere.\nAnche Mitch \u00e8 costretto a farsi qualche domanda dopo che, in una pausa pranzo, due agenti dell'FBI in incognito lo avvicinano e, tra le altre cose, gli menzionano un paio di altri nomi di avvocati morti in circostanze misteriose, oltre gli ultimi due.\nDurante un viaggio di lavoro alle isole Cayman, Mitch assiste a un colloquio tra Avery e un cliente e tra le righe del discorso intuisce la presenza di \"clienti importanti a Chicago che possono risentirsi\" e di metodi come \"spaccare le gambe\" per punizione. Va a fare domande al noleggio barche Abank's. Scopre cos\u00ec che, oltre i due avvocati morti, sulla barca esplosa c'erano anche il capitano e altre due persone, mai ritrovate.\nOrmai sospettoso, approfitta di un momento di distrazione di Avery e, in un armadio chiuso a chiave nella casa di lui per le vacanze, trova parecchi documenti relativi a quattro soci dell'azienda che sono morti in circostanze non naturali.\nOrmai preoccupato, Mitch approfitta di un pomeriggio libero per andare a trovare suo fratello Ray in carcere, in Arkansas; gli racconta la situazione e Ray gli dice di rivolgersi ad Eddie Lomax, investigatore privato e suo amico.\nLomax avverte Mitch di diffidare dai federali, che sicuramente lo considerano come una pedina in un gioco pi\u00f9 grande, e comincia le indagini, ma viene freddato da due sicari nel suo ufficio; \u00e8 testimone dell'omicidio la sua segretaria Tammy.\nMitch, a Washington per un seminario sulle tasse, viene avvicinato da agenti dell'FBI, stavolta in veste ufficiale, che rivelano che il pi\u00f9 grande cliente dello studio \"Bendini, Lambert &amp; Locke\" \u00e8 la famiglia mafiosa dei Morolto di Chicago. Praticamente tutti i soci dello studio, e alcuni degli associati, sono complici di un massiccio programma di frode fiscale e riciclaggio di denaro sporco.\nI soci che avevano appreso la verit\u00e0 e avevano tentato di uscire dall'ingranaggio furono uccisi su ordine dello studio, cos\u00ec come Lomax, che andava in giro a fare domande sugli avvocati morti.\nL'FBI avverte Mitch che la sua casa, la sua macchina e il suo ufficio sono probabilmente infestati da microspie e fa pressioni affinch\u00e9 fornisca loro prove contro l'azienda e i Morolto.\nA questo punto Mitch \u00e8 messo alle strette. Pu\u00f2 far finta di niente, e rimanere nello studio. Ma lo studio ha il fiato sul collo e, prima o poi, andranno in prigione tutti, appena qualcuno dall'interno accetter\u00e0 di collaborare, rivelando informazioni confidenziali. Oppure, pu\u00f2 essere lui la talpa, accettando di tradire il giuramento di riservatezza degli avvocati, con la conseguenza di essere automaticamente radiato dall'albo, testimoniare contro lo studio e contro la mafia in tribunale, vivere una vita sotto copertura e temere ogni giorno di essere colpito dalla vendetta dei Morolto. L'agente Tarrance mette sul piatto della bilancia anche la possibilit\u00e0 di far uscire di prigione Ray, altrimenti troppo facile bersaglio di rappresaglie mafiose.\nMitch torna a Memphis, e immaginando di non avere scelta, inizia le sue mosse. Racconta allo studio di essere stato avvicinato dall'FBI, interessato allo studio, agli avvocati morti e a dei fascicoli segreti. Non dice di sapere dei Morolto.\nFa quindi la parte dell'ingenuo e fa credere agli altri che le indagini dell'FBI non siano troppo avanzate, cos\u00ec che l'attenzione dello studio non sia su di lui, ma sui federali. A casa mette al corrente Abby di tutto e della sua intenzione di trafugare tutti gli incartamenti richiesti dall'FBI. Tammy, la segretaria di Lomax, lo aiuta mettendo in piedi un piccolo ufficio di facciata, dove installano una fotocopiatrice per eseguire le innumerevoli copie necessarie.\nBill DeVasher, capo della sicurezza dello studio, insieme a un suo tirapiedi (che Mitch intuisce subito essere una delle altre due persone mai ritrovate nell'incidente delle isole Cayman e che hanno ucciso Lomax) lo mette con le spalle al muro; anche se i decani dello studio sembrano essere fiduciosi in Mitch, DeVasher non lo \u00e8 e per questo lo invita a evitare contatti con l'FBI; ad ulteriore sua garanzia,\u00a0lo ricatta: infatti, mentre era alle Cayman, Mitch era stato sedotto da una prostituta locale; la donna, per\u00f2, era stata ingaggiata dallo studio e l'incontro era stato fotografato al solo scopo di avere materiale ricattatorio su Mitch.\nMitch confessa la sua \"avventura di una notte\" alle Cayman ad Abby, che si prepara a lasciarlo. Nel frattempo continua il suo lavoro tra fotocopie di documenti riservati e consulenze ai clienti. A un certo punto un cliente si lamenta di fatture addebitategli con diverse ore di costi aggiuntivi ingiustificati e Mitch mette a fuoco che spedire in busta affrancata una parcella gonfiata \u00e8 un reato federale.\nA questo punto attua un piano che, con colpo di scena finale, gli consentir\u00e0 di ottenere l'incriminazione dello studio da parte dell'FBI, ma anche di preservare il segreto professionale, potendo quindi alla fine ripartire da zero altrove come avvocato, insieme alla moglie con la quale ha ricostruito il rapporto."}
{"id": "493881", "revid": "6923", "url": "https://it.wikipedia.org/wiki?curid=493881", "title": "Luca Marchegiani", "text": "Annoverato tra i migliori estremi difensori degli anni 1990, si afferma nel , con cui debutta in Serie A e conquista i primi titoli (una Coppa Mitropa e una Coppa Italia); nel 1993 si trasferisce alla , militandovi per dieci stagioni e ampliando il proprio palmar\u00e8s con numerosi trofei: due Coppe Italia, due Supercoppe italiane, una Coppa delle Coppe, una Supercoppa UEFA e uno scudetto. Si ritira dall'attivit\u00e0 agonistica nel 2005, a 39 anni, dopo aver difeso per un biennio la porta del .\nCon la nazionale italiana ha preso parte come secondo portiere al , scendendo in campo in tre occasioni; in maglia azzurra ha totalizzato 9 presenze, tutte durante la gestione di Arrigo Sacchi, subendo 7 gol.\nNella stagione 1997-1998 \u00e8 rimasto imbattuto per 745 minuti consecutivi, stabilendo in tal modo la pi\u00f9 lunga striscia di inviolabilit\u00e0 nella storia della Lazio; con 339 partite disputate, \u00e8 inoltre l'estremo difensore con pi\u00f9 presenze nelle file dei \"biancocelesti\".\nCaratteristiche tecniche.\nSpecialista nelle uscite alte, gesto tecnico in cui era considerato tra i pi\u00f9 bravi in assoluto, Marchegiani era un portiere tecnicamente completo e capace di infondere sicurezza nel reparto arretrato; non essendo particolarmente dotato sul piano atletico, aveva uno stile di gioco essenziale e sobrio \u2013 simile a quello di Dino Zoff e Giovanni Galli, suoi punti di riferimento \u2013, improntato su senso della posizione e continuit\u00e0 di rendimento. Di carattere introverso ma deciso, era inoltre avvezzo a parare i calci di rigore: in Serie A neutralizz\u00f2 17 \"penalty\" su 64, un risultato superato dai soli Samir Handanovi\u010d, Gianluca Pagliuca e Andrea Consigli; nella stagione 2003-2004 ne respinse 5, eguagliando un record stabilito da Giuseppe Moro e Renato Gandolfi, e successivamente battuto da Handanovi\u010d.\nPur essendo stato, in virt\u00f9 della sua ottima visione di gioco, uno dei precursori italiani del ruolo di \"sweeper-keeper\" nella difesa a zona, non era molto abile col pallone tra i piedi: stent\u00f2 dunque ad adattarsi alle innovazioni regolamentari dei primi anni 1990, che resero questa caratteristica imprescindibile anche per i portieri; nonostante i graduali miglioramenti mostrati nelle stagioni successive, la poca predisposizione in tal senso fu il principale ostacolo alla sua affermazione come \"numero uno\" della nazionale italiana.\n\u00c8 stato soprannominato \"Il Conte\" per la professionalit\u00e0 e la signorilit\u00e0 dimostrate nel corso della sua carriera.\nCarriera.\nClub.\nJesi, Brescia, Torino.\nDopo aver giocato nei primi anni della carriera nelle divisioni inferiori con la maglia dello , passa nel 1987 al , facendo l'esordio in Serie B il 13 dicembre 1987 in -Brescia (4-3). Nel settembre successivo viene ceduto al .\nGuidato dal preparatore dei portieri Lido Vieri, che d\u00e0 un importante contributo alla maturazione del giocatore, Marchegiani perfeziona le proprie abilit\u00e0 tecniche e diventa titolare. Con il Torino disputa la Coppa UEFA 1991-1992, dove gioca tutti i 12 incontri della sua squadra, fino alla doppia finale contro l', persa per la regola dei gol in trasferta (2-2 all'andata a Torino, 0-0 nel ritorno di Amsterdam). L'ottima stagione 1991-1992, che vede in Marchegiani il miglior portiere del campionato, gli vale l'esordio in nazionale.\nNell'annata successiva, pur accusando un calo di rendimento, conquista la Coppa Italia superando nella doppia finale la : stavolta la regola dei gol in trasferta arride ai granata, che, dopo aver superato i giallorossi per 3-0 sul proprio campo, vengono sconfitti per 5-2 sul terreno dell'Olimpico, potendo cos\u00ec fregiarsi della loro quinta Coppa Italia.\nLazio.\nSi trasferisce alla nell'estate del 1993 per 13 miliardi di lire ed \u00e8 il portiere titolare per sette campionati. Il club romano costruisce il ciclo vincente di fine anni novanta anche su una difesa solida che trova nel portiere un elemento di costante rendimento.\nEsordisce con i biancocelesti il 29 agosto 1993 contro il Foggia. Durante la prima stagione, in cui la Lazio \u00e8 allenata da Dino Zoff, disputa tutti gli incontri ufficiali sia in campionato che nelle coppe. La stagione 1994-1995 vede l\u2019arrivo sulla panchina della Lazio di Zden\u011bk Zeman, allenatore che predilige una difesa pi\u00f9 distante dalla porta. La Lazio conclude la stagione al secondo posto insieme al , mentre nelle coppe raggiunge le semifinali di Coppa Italia e i quarti di Coppa UEFA. La stagione successiva vede la squadra finire al terzo posto insieme alla . Il 29 ottobre 1995, durante Lazio- 4-0, Marchegiani sul finire del primo tempo subisce un infortunio al ginocchio sinistro che lo terr\u00e0 fuori fino a met\u00e0 gennaio.\nLa stagione 1996-1997 vede la Lazio partire male e riprendersi solo nel girone di ritorno con il ritorno in panchina di Zoff, concludendo la stagione al quarto posto. L'anno successivo, con l\u2019arrivo del nuovo tecnico Sven-G\u00f6ran Eriksson, arriva il primo trofeo in biancoceleste, la Coppa Italia 1997-1998 vinta contro il ; la Lazio perde invece la finale di Coppa UEFA contro l'. Da capitano \u2013 complice l'infortunio subito da Alessandro Nesta due mesi prima, ai Mondiali \u2013, Marchegiani solleva al cielo la Supercoppa italiana contro la proprio a Torino.\nAl termine della stagione 1998-1999 centra il primo titolo europeo, vincendo la Coppa delle Coppe, mentre in campionato la Lazio si piazza seconda alle spalle del . Nella stagione successiva vince anche la Supercoppa europea battendo il , con Marchegiani che salva il risultato su colpo di testa ravvicinato di Andy Cole. Arriva poi, oltre all'esordio in Champions League, la conquista dello scudetto del 2000. Nella stessa stagione Marchegiani conquista anche la Coppa Italia, senza per\u00f2 mai scendere in campo in quanto in tutti gli incontri \u00e8 sempre stato schierato il suo vice Marco Ballotta.\nNell'estate 2000 i Campioni d'Italia acquistano Angelo Peruzzi, e Marchegiani inizia a ricoprire il ruolo di riserva. Arricchisce il suo palmar\u00e8s con la Supercoppa italiana 2000. Nelle tre stagioni vissute come vice di Peruzzi scende in campo comunque 42 volte tra campionato e coppe. Lascia la capitale nel 2003 al termine di una stagione chiusa col quarto posto in classifica (con conseguente diritto a disputare i preliminari di Champions League) e il raggiungimento della semifinale di Coppa UEFA.\nCon la maglia della Lazio ha totalizzato 339 presenze, che lo rendono il portiere con pi\u00f9 apparizioni nella storia del club capitolino, nonch\u00e9 il sesto giocatore in assoluto per partite disputate in maglia biancoceleste.\nChievo.\nNell'estate del 2003 si trasferisce al per sostituire il partente Cristiano Lupatelli. Marchegiani resta due stagioni in riva all'Adige, durante le quali subisce 66 reti in totale. Si evidenzia, tra l'altro, nella stagione 2003-2004, per aver neutralizzato 5 calci di rigore, eguagliando un record \u2013 poi battuto da Samir Handanovi\u010d \u2013 che all'epoca apparteneva a Giuseppe Moro e Renato Gandolfi.\nSi ritira alla fine della stagione 2004-05, dopo due stagioni fra i pali giallobl\u00f9 e dopo 422 presenze totali in Serie A.\nNazionale.\nNel 1991, durante la sua militanza nel Torino, \u00e8 convocato per la partita - (1-1) del 13 novembre. Il 6 giugno dell'anno successivo fa il suo esordio in maglia azzurra contro gli , e da quel momento il commissario tecnico Arrigo Sacchi punta su di lui come titolare, preferendolo a Walter Zenga, estromesso dal giro della nazionale, e a Gianluca Pagliuca; tuttavia, dopo un'opaca prestazione contro la (2-2) nella prima partita di qualificazione al , in cui un'uscita incerta e un errato disimpegno coi piedi provocano le due reti avversarie, Marchegiani viene scavalcato nelle gerarchie da Pagliuca, perdendo la maglia numero 1. \u00c8 comunque convocato per il Mondiale come secondo portiere; nel corso della manifestazione, dopo l'espulsione e squalifica di Pagliuca nella partita contro la Norvegia, scende in campo per tre volte con ottimo rendimento, tanto da entrare in competizione col rientrante Pagliuca per il posto da titolare nelle rimanenti gare, salvo poi tornare in panchina in virt\u00f9 delle gerarchie stabilite. Al termine del torneo si laurea vicecampione del mondo: l'Italia \u00e8 sconfitta in finale dal ai tiri di rigore.\nAl termine del Mondiale, pur essendosi distinto in positivo, trova sempre meno spazio in azzurro, disputando la sua nona e ultima partita in nazionale nel 1996, in occasione di un'amichevole contro la . Nel 1999 riceve due convocazioni dal CT Dino Zoff, senza scendere in campo.\nDopo il ritiro.\nDal 2005 \u00e8 commentatore sportivo e opinionista televisivo per Sky Sport.\nNel 2009 e 2010 Marchegiani \u00e8 stato presidente di una squadra che milita nella Promozione Laziale, la S.S.D. Futbolclub.\nDall'edizione di \"Pro Evolution Soccer 2012\" affianca Pierluigi Pardo per il commento tecnico. Da \"PES 2015\" affianca la telecronaca di Fabio Caressa."}
{"id": "493882", "revid": "1610933", "url": "https://it.wikipedia.org/wiki?curid=493882", "title": "Storno", "text": ""}
{"id": "493884", "revid": "122022638", "url": "https://it.wikipedia.org/wiki?curid=493884", "title": "Abbazia di San Pietro in Valle", "text": "L'abbazia di San Pietro in Valle (o anche, pi\u00f9 correttamente, Abbazia dei Santi Pietro e Paolo in Valle Suppegna) \u00e8 uno storico monastero della Valnerina.\n\u00c8 situata in provincia di Terni, nel comune di Ferentillo, a circa 370 m s.l.m.\nIl vecchio monastero \u00e8 di propriet\u00e0 privata e adibito a residenza alberghiera, mentre la chiesa appartiene alla curia.\nStoria.\nFu edificata nell'VIII secolo da Faroaldo II duca di Spoleto, nei luoghi dove si tramanda abbiano vissuto i monaci ed eremiti siriani Lazzaro e Giovanni di regola orientale. Secondo una leggenda il duca di Spoleto vide in sogno lo stesso San Pietro che lo invit\u00f2 ad edificare nel luogo dell'attuale abbazia un monastero benedettino grazie ai monaci dell'abbazia di Farfa. Pochi anni dopo il duca rinunci\u00f2 al titolo e si fece monaco nell'abbazia. Da allora il cenobio fu strettamente legato alla citt\u00e0 di Spoleto accogliendo le spoglie di molti dei duchi della citt\u00e0.\nSul finire del IX secolo il monastero sub\u00ec, come accadde poco dopo a Farfa, il saccheggio dei Saraceni e risorse solo nel 996 per volere di Ottone III. Nel 1234 Gregorio IX assegna l'abbazia ai Cistercensi in linea con quanto avviene del Lazio sotto Innocenzo III.\nNel 1484 papa Innocenzo VIII dona il feudo dell'abbazia ai Cybo.\nDal 1917 il convento \u00e8 passato in mani private e oggi, ristrutturato, \u00e8 utilizzato come struttura alberghiera.\nIl papa Innocenzo VIII (Giovan Battista Cybo - ossia Giobatta ricordato come il pontefice romano che inizi\u00f2 la caccia spietata alle streghe), come detto, costitu\u00ec per suo figlio Franceschetto Cybo un principato nominandolo, oltre a duca di Spoleto anche conte di Ferentillo e quindi governatore dell'abbazia. A Franceschetto, che spos\u00f2 Maddalena de' Medici, successe il figlio Lorenzo Cybo, il quale spos\u00f2 Ricciarda Malaspina marchesa di Massa e Carrara. Dal matrimonio nasce Alberico I Cybo, il quale, dopo la morte della madre Ricciarda, assunse anche (sempre per volere della madre) il cognome di Malaspina. Alberico I Cybo-Malaspina divenne cos\u00ec Marchese di Massa, Signore di Carrara, Conte di Ferentillo governatore di Monteleone di Spoleto e quindi signore anche della Abbazia di San Pietro in valle. Il feudo di dominio dei Cybo Malaspina dur\u00f2 fino al 1730 con Alderano Cybo. L'abbazia comunque ebbe sempre la commenda degli Ancaiani nobili spoletini fino alla sua vendita definitiva avvenuta nel 1907. L'edificio \u00e8 un monumento nazionale visitato da molti turisti per le sue opere d'arte, come il ciclo degli affreschi di scuola romana (1150) antecedenti il Cavallini; gli affreschi nell'abside del maestro di Eggi del 1445.\nArte.\nLa chiesa, che \u00e8 rimasta come corpo separato rispetto all'abbazia, \u00e8 ad una sola navata che risale al VII secolo; l'abside \u00e8 del XII secolo. Conserva pregevoli affreschi medievali e rinascimentali di scuola umbra raffiguranti scene dell'Antico e del Nuovo Testamento.\nAl II secolo risalgono invece quattro sarcofagi conservati nella chiesa, che per lo stile e le raffigurazioni fanno pensare ad artisti orientali:\nLa lastra scolpita di Orso.\nDi epoca longobarda sono invece le due lastre dell'altare principale, scolpite a bassorilievo. Su quella che \u00e8 fronte dell'altare corre una scritta in lingua latina, con curiosi caratteri misti maiuscoli e minuscoli: \"Ilderico Dagileopa, in onore a san Pietro e per amore di san Leone e san Gregorio, per la salvezza dell'anima (\"pro remedio animae\")\". Ilderico fu duca di Spoleto tra il 739 e il 742. La lastra \u00e8 inoltre adornata con due bizzarre figure, con le braccia piegate a 90\u00b0 e levate verso l'alto, con il petto nudo e indosso un gonnellino corto. Le figure sono circondate da fusti vegetali stilizzati, che culminano in dischi con delle croci inscritte. Una delle due figure brandisce uno sorta di stiletto, da alcuni ritenuto uno scalpello. Ci\u00f2 suggerirebbe che la figura rappresenta Orso, lo scultore indicato come autore dell'incisione dalla scritta \"Ursus magester fecit\" (\"Il maestro Orso l'ha fatto\").\nPi\u00f9 difficile comprendere chi sia l'altra figura: il gonnellino, indumento forse adatto all'attivit\u00e0 di scultore, mal si addice alla dignit\u00e0 del duca. Le braccia levate sono state interpretate come atteggiamento rituale e, in questo caso, il gonnellino corrisponderebbe al panno che si indossa dopo il battesimo (che, anticamente, si svolgeva per immersione). La posa corrisponderebbe a quella del coevo altare in osso del vescovo Ludgero a Werden (frazione di Essen) o a quella del sarcofago del vescovo Agilberto nella cripta di Jouarre (Francia), leggermente pi\u00f9 antico. In un recente articolo pubblicato sul mensile \"Medioevo\" nel febbraio 2016, Elena Percivaldi ha aggiunto anche altre ipotesi, pur confermando l'interpretazione della scena come di carattere rituale.\nQuesto di San Pietro in Valle \u00e8 uno dei rarissimi casi, nell'arte medioevale, in cui si pu\u00f2 facilmente distinguere il committente dall'artefice, grazie al fatto che sono entrambi menzionati."}
{"id": "493885", "revid": "93556", "url": "https://it.wikipedia.org/wiki?curid=493885", "title": "Augusto Liverani", "text": "Biografia.\nPartecip\u00f2 alla Prima guerra mondiale come ufficiale del 5.Reggimento Bersaglieri e ne rimase mutilato. Dopo aver aderito al Partito Nazionale Fascista, fu presidente della provincia di Novara e, durante il secondo conflitto bellico, segretario del Sindacato Impiegati dell\u2019Industria di Milano. Nel 1939 divenne membro della Camera dei Fasci e delle Corporazioni.\nMinistro per le comunicazioni della Repubblica Sociale Italiana dal 5 ottobre 1943 in seguito alla rinuncia di Giuseppe Peverelli, fu catturato col Duce dai partigiani e ucciso. Il suo corpo venne appeso a piazzale Loreto a Milano.\nSepolto assieme ai caduti della RSI al Campo 10 del Cimitero Maggiore di Milano, nel 1947 venne traslato nella natia Senigallia, al Cimitero delle Grazie.\nEra sposato con Brunilla Fusilli ed aveva due figli, Riccardo ed Elena. Il regista Maurizio Liverani \u00e8 suo nipote."}
{"id": "493888", "revid": "119639152", "url": "https://it.wikipedia.org/wiki?curid=493888", "title": "Ra\u00fal Gonz\u00e1lez", "text": ""}
{"id": "493889", "revid": "141060", "url": "https://it.wikipedia.org/wiki?curid=493889", "title": "Fabio Liverani", "text": "Nel corso della sua carriera, ha legato il suo nome a quello di svariate squadre di Serie A, tra cui , e , riuscendo a vincere in quindici anni, da giocatore, una Coppa Italia (2003-2004) e un campionato di Serie C2. A livello personale, da allenatore, ha vinto la Panchina d'argento nel 2018-2019 alla guida del , col quale ha vinto anche un campionato di Serie C.\nBiografia.\nDi padre italiano e madre somala rifugiata in Italia per sfuggire alla guerra, perde il padre Ezio nel 1991, all'et\u00e0 di 15 anni.\n\u00c8 sposato e padre di due figli, un maschio e una femmina.\nNotoriamente tifoso della , si rese protagonista di un episodio che accese non poche polemiche tra i supporters biancocelesti. Nel 2001 Liverani, infatti, prese parte ai festeggiamenti in piazza dello scudetto dei \"giallorossi\", venendo comunque successivamente ingaggiato dalla .\nCaratteristiche tecniche.\nGiocatore.\n\u00c8 stato un giocatore molto preciso negli assist (con i quali mandava sovente a rete i suoi compagni di squadra), dotato di personalit\u00e0, ma macchinoso nei movimenti.\nHa ricoperto il ruolo di regista davanti alla difesa.\nAllenatore.\nNella sua esperienza al Lecce ha utilizzato prevalentemente il 4-3-1-2, mentre nei precedenti incarichi con e ha adoperato rispettivamente il 4-3-3 e il 4-4-2. Ha dichiarato che i suoi modelli sono Roberto Mancini, Serse Cosmi, Cesare Prandelli e Delio Rossi.\nCarriera.\nGiocatore.\nClub.\nNocerina, Viterbese, Perugia.\nHa dato i primi calci al pallone nell'oratorio di Santa Maria Ausiliatrice, nel quartiere romano del Tuscolano. Dopo essere stato notato dai dirigenti della Romulea, \u00e8 stato aggregato alla squadra di San Giovanni, in cui ha militato per quattro stagioni fino al trasferimento alla .\nDopo aver fornito positive prestazioni nelle giovanili di Lodigiani, , e Cagliari, ha mosso i primi passi da calciatore professionista nelle serie minori: dopo una breve esperienza alla Nocerina, ha militato, infatti, nella , in Serie C, dal 1996 al 2000.\nNotato dal di Luciano Gaucci, \u00e8 stato prelevato dal club umbro nel 2000. Serse Cosmi lo ha fatto esordire in Serie A il 1\u00ba ottobre 2000 in Perugia- 1-1. Con il \"Grifo\" si \u00e8 affermato quale uno dei migliori centrocampisti del campionato: le sue prestazioni, positive fin dalle prime partite, gli sono valse anche la convocazione in nazionale.\nLazio.\nAll'inizio della sua seconda stagione con gli umbri, dopo sole due presenze in campionato, \u00e8 stato acquistato dalla Lazio per 25 miliardi di lire pi\u00f9 la compartecipazione di Emanuele Berrettoni; con la societ\u00e0 biancoceleleste ha sottoscritto un contratto quinquennale per un ingaggio da circa 2 miliardi di lire a stagione.\nHa segnato la prima rete con la nuova squadra il 18 novembre 2001 a Udine nella partita contro l', vinta per 4-1 dalla squadra capitolina. Si \u00e8 ripetuto una settimana dopo, risultando decisivo in Lazio- (1-0).\nA Roma gioca cinque stagioni disputando un totale di 126 partite di campionato e vincendo una Coppa Italia nella stagione 2003-2004. Diventato il capitano della squadra, a causa di alcuni dissidi con il presidente della Lazio Claudio Lotito decide di non rinnovare il contratto in scadenza con la societ\u00e0, lasciando quindi la capitale al termine della stagione 2005-2006.\nFiorentina.\nNell'estate del 2006 viene ingaggiato dalla a parametro zero. In maglia viola gioca due stagioni raggiungendo nella seconda la semifinale di Coppa UEFA e il quarto posto che vale la qualificazione alla UEFA Champions League. Il 26 maggio 2008 la ufficializza la partenza di Liverani, ancora a parametro zero.\nPalermo.\nIl 30 maggio 2008 il Palermo ufficializza l'ingaggio del giocatore, che firma un contratto triennale da 850\u00a0000 euro a stagione.\nIl giocatore stesso ammette che il fatto di trovarsi a Palermo, dopo una difficile scelta tra rosanero ed , \u00e8 anche merito del presidente Zamparini (che ha dichiarato che tra Liverani e Migliaccio preferirebbe che il capitano della squadra fosse un giocatore che dirige il gioco, quindi secondo lui Liverani, anche in virt\u00f9 della partenza dell'ex capitano Barzagli).\nDopo un intero campionato giocato positivamente, il 17 maggio 2009 si infortuna nella partita casalinga contro la (2-0) terminando anzitempo la stagione con 33 presenze all'attivo. La diagnosi dell'infortunio \u00e8 la lesione del menisco esterno e del legamento crociato anteriore del ginocchio destro. Operato il 25 maggio, l'intervento \u00e8 perfettamente riuscito. In un anno \u00e8 diventato uno dei giocatori chiave della formazione rosanero, guadagnando la stima dell'allenatore Davide Ballardini che lo ha definito \u00abil pi\u00f9 bravo giocatore mai avuto in quel ruolo\u00bb.\nTorna in campo il 7 novembre 2009, schierato nella sconfitta casalinga di campionato Primavera contro la (0-1), in cui viene sostituito al 65'. \u00c8 quindi tornato a giocare con la massima formazione giovanile rosanero a quattordici anni di distanza dalla sua ultima apparizione.\nTornato dunque disponibile, viene privato dei gradi di capitano: il presidente Zamparini comunica, nella conferenza stampa del 20 novembre 2009, che il capitano della squadra resta Fabrizio Miccoli, ovvero colui che aveva svolto questo ruolo fin dall'inizio della stagione agonistica 2009-2010. La prima apparizione di Liverani in questa stagione arriva due giorni dopo, nel derby pareggiato 1-1 contro il , in cui il giocatore entra all'82' al posto di Edinson Cavani nella partita della 13\u00aa giornata di campionato, l'ultima prima del cambio alla guida dei rosanero: Delio Rossi sostituisce infatti Walter Zenga poche ore dopo l'incontro. Con il nuovo allenatore Liverani \u00e8 titolare e colleziona in totale 23 presenze (21 in campionato e 2 in Coppa Italia).\nIn sua assenza il Palermo cambia spesso modulo di gioco, in quanto nessun giocatore presente nella rosa ha le sue stesse caratteristiche, soprattutto all'inizio della stagione 2010-2011; con l'affermazione da titolare del nuovo acquisto Armin Ba\u010dinovi\u010d, Liverani va in panchina. Il 30 settembre si infortuna, mentre il 14 ottobre viene diagnosticata una distrazione muscolare al gemello mediale della gamba destra. Il 28 novembre recupera da un infortunio. e dal 16 gennaio al 6 marzo 2011 rimane ai margini della squadra e, presa coscienza di essere fuori dalle strategie societarie, cerca di rescindere il contratto; ci\u00f2 non avviene, e alla prima partita di Serse Cosmi, nel frattempo subentrato a Delio Rossi, torna ad essere preso in considerazione da quello che \u00e8 stato il suo allenatore ai tempi del Perugia, venendo portato in panchina nella sfida persa per 2-0 in trasferta contro la e subentrando a Sini\u0161a An\u0111elkovi\u0107 all'inizio del secondo tempo. Tornato Rossi sulla panchina rosanero, torna determinante e viene schierato titolare a quattro mesi e mezzo dalla partita contro la Roma, nella 32\u00aa giornata disputata il 10 aprile 2011 e pareggiata per 2-2 in casa contro il . Chiude la stagione con 18 presenze suddivise fra campionato, Coppa Italia (persa in finale contro l' per 3-1) ed Europa League. Alla fine della stessa, rimane svincolato.\nLugano.\nIl 30 agosto 2011 si accorda con gli svizzeri del Lugano, squadra della Challenge League con cui firma un contratto biennale, nonostante nell'estate del 2010 avesse dichiarato di volersi ritirare alla fine della stagione 2011-2012 e di intraprendere la carriera di allenatore.\nLa sua esperienza in Svizzera termina gi\u00e0 nel mese di novembre, quando lascia la squadra senza aver collezionato presenze.\nNazionale.\nHa esordito con la nazionale italiana il 25 aprile 2001 a Perugia, in Italia-Sudafrica (1-0), sotto la direzione del commissario tecnico Giovanni Trapattoni. Ha collezionato 3 presenze in azzurro: le prime due nel 2001 e l'ultima nel 2006, alla prima partita di Roberto Donadoni come CT. Di madre somala, \u00e8 stato il primo giocatore di colore (o perlomeno il primo giocatore di chiare origini africane, se si considerano di colore alcuni oriundi sudamericani come Miguel Montuori) ad indossare la maglia della nazionale maggiore azzurra.\nAllenatore.\nGli inizi, Genoa, prima squadra.\nIl 14 novembre 2011 viene nominato allenatore degli Allievi Regionali B del Genoa, assistito da Fabio Barabino.\nNel 2012 ha fatto il corso di seconda categoria.\nNella stagione 2012-2013 allena gli Allievi Nazionali (classe 1996) del Genoa.\nDesignato come allenatore della prima squadra del Genoa per la stagione 2013-2014 dal presidente Enrico Preziosi in persona il 7 giugno 2013, non \u00e8 stato inizialmente ammesso al Supercorso di Coverciano e quindi non poteva figurare come il reale allenatore della squadra, che risultava essere Roberto Murgita, poi suo vice. Il 17 luglio 2013 ottiene l'ammissione al corso e il 20 luglio viene presentato alla stampa come nuovo tecnico del \"Grifone\". Il 15 settembre vince il derby contro la per 3-0. Il 29 settembre viene esonerato dopo una vittoria, un pareggio e cinque sconfitte (di cui quattro in campionato e una in Coppa Italia).\nLeyton Orient.\nL'8 dicembre 2014 \u00e8 stato ingaggiato dal Leyton Orient del proprietario italiano Francesco Becchetti dove sostituisce l'esonerato Kevin Nugent; la squadra milita nella Football League One, la terza lega inglese. Il 13 maggio 2015, dopo la retrocessione della squadra in Football League Two, lascia il club inglese insieme agli assistenti Maurizio Cantarelli e Marcello Donatelli.\nTernana.\nIl 6 marzo 2017, dopo quasi due anni di inattivit\u00e0, subentra sulla panchina della , in ultima posizione nella classifica di Serie B , al posto dell'esonerato Carmine Gautieri. Al debutto vince per 2-1 lo scontro diretto contro il , raggiungendolo a 26 punti, a cinque punti dal quart'ultimo posto. Conduce la squadra alla salvezza, con 49 punti nella classifica finale, al diciottesimo posto, nella zona play-out (non disputati a seguito dell'eliminazione diretta dei granata siciliani). Al termine della stagione non viene per\u00f2 confermato dalla nuova propriet\u00e0 della squadra umbra.\nLecce.\nIl 17 settembre 2017 subentra sulla panchina del , in Serie C, al posto del dimissionario Roberto Rizzo, che a sua volta era stato sostituito ad interim dal vice Primo Maragliulo per la sola conduzione della quarta giornata. Si accorda con il club salentino con un contratto biennale e conduce i giallorossi, con una serie di 22 risultati utili consecutivi, alla vittoria del campionato, riuscendo a ottenere la promozione in Serie B con un turno di anticipo, dopo sei stagioni consecutive trascorse dal club in terza serie.\nAnche la stagione seguente del Lecce di Liverani \u00e8 memorabile: la squadra salentina, partita con l'obiettivo della salvezza in Serie B, si rivela gi\u00e0 dalle prime giornate una concorrente per i primi posti della classifica e, superando le aspettative, consegue infine la promozione diretta in Serie A con 66 punti, che valgono il secondo posto in campionato. Liverani diviene, dopo Gian Piero Ventura, il secondo allenatore del Lecce capace di portare la squadra al doppio salto dalla Serie C alla Serie A in soli due anni. Il successo vale inoltre al tecnico romano il premio Panchina d'argento per la stagione 2018-2019. L'annata 2019-2020 vede il Lecce di Liverani lottare per evitare la retrocessione: malgrado i salentini riescano a chiudere il girone d'andata un punto sopra la \u201czona rossa\u201d, saranno poi scavalcati dal , non riuscendo a evitare la caduta in Serie B, sancita all'ultima giornata dal terzultimo posto in graduatoria.\nIl 19 agosto 2020 viene sollevato dalla guida tecnica della squadra a seguito di contrasti con la dirigenza, dovuti alla riluttanza del tecnico ad intraprendere una nuova stagione nel campionato cadetto.\nParma.\nIl 28 agosto 2020 viene ufficializzato il suo passaggio al , con cui il tecnico firma un contratto biennale valido fino al 30 giugno 2022. Il 7 gennaio 2021, dopo aver raccolto soltanto 2 vittorie in 17 partite di campionato, viene sollevato dall'incarico, lasciando la squadra al diciassettesimo posto in classifica.\nStatistiche.\nStatistiche da allenatore.\n\"Statistiche aggiornate al 7 gennaio 2021.\" In grassetto le competizioni vinte."}
{"id": "493890", "revid": "1798099", "url": "https://it.wikipedia.org/wiki?curid=493890", "title": "Porto franco (trasporto)", "text": "Il termine porto franco \u00e8 di uso comune in italiano per designare una spedizione di merci, normalmente camionistica, con pagamento del trasporto a carico del mittente. Il termine ad esso contrario \u00e8 porto assegnato.\nCaratteristiche.\nSi tratta di un termine usato talvolta e impropriamente anche nel caso di spedizioni internazionali, dove le rese del trasporto sono invece codificate dall'Incoterms e la resa maggiormente assimilabile \u00e8 la Delivered Duty Paid.\nLa consegna delle merci.\nL'indicazione relativa viene apposta sul \"DDT (Documento di trasporto)\" accompagnante la spedizione e vincola il soggetto che accetta il contratto di spedizione a non richiedere alcun compenso al destinatario indicato sul documento stesso per le sue prestazioni. Solitamente le competenze del trasportatore sono concordate prima della partenza sia nella quantit\u00e0 che nella forma di pagamento.\nIn abbinamento la consegna della merce pu\u00f2 essere vincolata al pagamento della stessa al latore e nel momento stesso dell'arrivo; tale clausola aggiuntiva \u00e8 indicata come \"contro assegno\" e deve essere completata con l'indicazione esatta della cifra da riscuotere."}
{"id": "493891", "revid": "1543377", "url": "https://it.wikipedia.org/wiki?curid=493891", "title": "Polo ai Giochi della II Olimpiade", "text": "Alla II Olimpiade si disput\u00f2 un torneo di polo. Le partite furono disputate il 28 maggio, 31 maggio e il 2 giugno. Vi parteciparono 5 squadre. La maggior parte delle squadre erano di nazionalit\u00e0 mista."}
{"id": "493900", "revid": "1494169", "url": "https://it.wikipedia.org/wiki?curid=493900", "title": "Porto Franco", "text": ""}
{"id": "493902", "revid": "339392", "url": "https://it.wikipedia.org/wiki?curid=493902", "title": "Galleria Palatina (Firenze)", "text": ""}
{"id": "493904", "revid": "339392", "url": "https://it.wikipedia.org/wiki?curid=493904", "title": "Galleria del costume (Firenze)", "text": ""}
{"id": "493905", "revid": "339392", "url": "https://it.wikipedia.org/wiki?curid=493905", "title": "Museo degli argenti (Firenze)", "text": ""}
{"id": "493906", "revid": "36426", "url": "https://it.wikipedia.org/wiki?curid=493906", "title": "Museo delle porcellane (Firenze)", "text": ""}
{"id": "493907", "revid": "4506", "url": "https://it.wikipedia.org/wiki?curid=493907", "title": "Lagaro", "text": ""}
{"id": "493908", "revid": "26630", "url": "https://it.wikipedia.org/wiki?curid=493908", "title": "Narcotraffico", "text": ""}
{"id": "493912", "revid": "88740", "url": "https://it.wikipedia.org/wiki?curid=493912", "title": "Giuseppe Spinelli (politico)", "text": "Biografia.\nGiuseppe Spinelli, nato a Cremona il 21 novembre 1908, fu in giovent\u00f9 operaio di una azienda tipografica della sua citt\u00e0.\nNel 1943 divenne segretario provinciale della Corporazione Fascista dei Lavoratori dell'Industria della sua citt\u00e0. Il 13 settembre del 1944 venne nominato podest\u00e0 di Milano da Benito Mussolini, carica che mantenne fino al 24 gennaio 1945.\nIn quel periodo venne chiamato sempre da Mussolini alla guida del \"Ministero del Lavoro della Repubblica Sociale Italiana\" (detta anche \"Repubblica di Sal\u00f2\"), e da Ministro promulg\u00f2 la legge sulla socializzazione dei mezzi di produzione. Molto osteggiata dai capitalisti e dalla Germania nazista, la legge era intenta a fermare gli scioperi degli operai. Il suo progetto di socializzazione si interruppe con la sconfitta bellica della Repubblica di Sal\u00f2.\nDopo il 25 aprile 1945 si rifugi\u00f2 in Argentina, dove svolse la propria originale mansione di tipografo. Dal 1953 guid\u00f2 la Federazione delle associazioni italiane in Argentina fondata nel 1919. La stessa rappresentanza della sua citt\u00e0 italiana in Argentina scrisse che \"aveva fornito in pi\u00f9 occasioni indubbie prove del suo patriottismo, del suo equilibrio e del suo tatto\".\nIn seguito collabor\u00f2 con il Capo di governo Argentino Juan Domingo Per\u00f3n che lo elesse responsabile del dipartimento dell'immigrazione della Armada de la Rep\u00fablica Argentina. Fu consigliere del presidente argentino sui temi economici, socializzazione e corporativismo. Alla caduta di Per\u00f3n si rifugia dapprima in Messico, per poi ritornare in Italia nel novembre del 1955, dove fu Direttore Generale prima e Consigliere Delegato dell'O.Cr.I.M. (Officine Cremonesi Impianti Molitori).\nSpinelli mor\u00ec nella sua citt\u00e0 natale, il 17 gennaio 1987."}
{"id": "493917", "revid": "124189611", "url": "https://it.wikipedia.org/wiki?curid=493917", "title": "Medell\u00edn", "text": "Medell\u00edn (pronuncia spagnola: ; in passato in italiano \"Medellino\") \u00e8 un comune colombiano, il secondo per popolazione dopo la capitale Bogot\u00e0; la citt\u00e0 \u00e8 il capoluogo dell'area metropolitana di Medell\u00edn e del dipartimento di Antioquia, \u00e8 il secondo pi\u00f9 grande agglomerato urbano in Colombia in termini di popolazione e dell'economia.\nCapitale del dipartimento colombiano di Antioquia, situata nella parte occidentale della Colombia, nel Valle d'Aburr\u00e1, tra la Cordigliera Occidentale e la Cordigliera Orientale (una regione centrale delle Ande in Sud America).\nUn tempo era nota in particolare per la produzione e il commercio del caff\u00e8. Oggi invece \u00e8 un importante centro industriale; numerose sono infatti le industrie che si sono diffuse nei dintorni della citt\u00e0. Ormai ben avviate sono le industrie siderurgiche, meccaniche, alimentari oltre a quelle specializzate nella lavorazione del vetro e della ceramica. Fondamentale per tutta la Colombia \u00e8 inoltre l'industria tessile, di cui Medell\u00edn \u00e8 il centro pi\u00f9 importante.\nEtimologia.\nQuinto Cecilio Metello Pio fond\u00f2 nell'anno 75 a.C. in Hispania quella che chiam\u00f2 \"Metellium\", l'attuale Medell\u00edn in Estremadura, nella provincia di Badajoz. Un conte di quella localit\u00e0, don Pedro Portocarrero y Luna, presidente del Consiglio delle Indie, volle dare il nome del suo paese nativo a una localit\u00e0 di nuova fondazione al di l\u00e0 del mare. Cos\u00ec, il 22 novembre del 1674, la regina reggente, do\u00f1a Marianna d'Austria (in rappresentanza del figlio Carlos II, ancora minorenne), concesse il documento regale che confermava la fondazione della Villa de Nuestra Se\u00f1ora de la Candelaria de Medell\u00edn. La proclamazione ufficiale della fondazione fu realizzata dal governatore don Miguel Aguinaga y Mendiogoitia, il 2 novembre del 1675.\nInoltre, la regina concesse lo scudo della citt\u00e0 dell'Estremadura all'omonima citt\u00e0 del Sud America, su richiesta del Cabildo de la Villa, il 24 giugno dell'anno seguente.\nStoria.\nPopolazione indigena.\n10.500 anni fa la valle d'Aburr\u00e1 era percorsa da trib\u00f9 nomadi che vivevano di caccia e raccolto. Quando arrivarono i conquistadores spagnoli vi trovarono stanziata una popolazione nativa numerosa, che oppose poca resistenza. Si calcola che si trovavano l\u00ec dal V secolo a.C. Avevano coltivazioni estensive di mais e fagioli, allevavano cani, tessevano coperte di cotone, commerciavano sale e conoscevano la lavorazione dell'oro. Sotto il dominio spagnolo furono suddivisi in \"encomiendas\" e cacciati dalle loro terre. Il maltrattamento, le malattie e il duro lavoro della terra e nelle miniere in pochi anni li decimarono.\nScoperta della valle e primi insediamenti spagnoli.\nIl maresciallo Jorge Robledo si trovava nell'agosto del 1541 in quello che oggi si conosce come il comune di Heliconia, a ovest, quando credette di aver visto che, in basso, tra le montagne, c'era una valle. Ordin\u00f2 in quel momento a Jer\u00f3nimo Luis Tejelo di andare in esplorazione e la notte del 23 agosto, questi arriv\u00f2 al terreno pianeggiante che aveva avvistato Robledo. Gli spagnoli chiamarono la valle con il nome di \"San Bartolomeo\", anche se successivamente verr\u00e0 cambiato in Aburr\u00e1, vocabolo indigeno che si traduce con \"pintadera\", forse per l'attivit\u00e0 tessile svolta in quel luogo.\nLa bellicosit\u00e0 e la povert\u00e0 degli indigeni, cos\u00ec come l'assenza di ricchezze, scoraggiarono l'insediamento degli spagnoli in quella valle.\nNel 1574, don Gaspar de Rodas chiese all'amministratore di quelle terre quattro leghe per allevare bestiame e coltivare la valle e gliene furono concesse tre.\nFrancisco de Herrera Campuzano fond\u00f2 nel 1616, con l'aiuto di 80 indigeni, il \"Poblado de San Lorenzo\", nell'attuale Parco El Poblado. Nel 1646, siccome le leggi sulla segregazione razziale impedivano l'unione di indigeni con meticci e mulatti e a causa delle precarie condizioni di abitabilit\u00e0 di San Lorenzo, si inizi\u00f2 la costruzione di un altro agglomerato urbano, chiamato dai nativi \"luogo di An\u00e1\", nell'attuale centro di Medell\u00edn, dove si trova il Parco Berrio e dove venne costruita \"Nostra Signora della Candelaria de An\u00e1\". Tre anni dopo verr\u00e0 costruita nello stesso posto la Basilica Minore di Nostra Signora della Candelaria, che venne poi ricostruita alla fine del secolo XVIII e conserva tuttora quel nome.\nSorge la citt\u00e0.\nDurante il secolo successivo allo stabilimento di Gaspar de Rodas en la valle, la popolazione increment\u00f2 notevolmente. Anche se non esistono censimenti precisi, l'aumento dei matrimoni registrati nella chiesa di San Lorenzo lo dimostra, infatti si pass\u00f2 da sei tra il 1646 e il 1650 a quarantuno tra il 1671 e il 1675.\nSiccome lo sfruttamento dei ricchi giacimenti di oro nel nordest d'Antioquia richiedeva prodotti agricoli e carne per alimentare i minatori, la Valle d'Aburr\u00e1 forniva le provvigioni necessarie. Oltre all'attivit\u00e0 agricola e di allevamento, fu importante anche la sua posizione strategica, tra la regione mineraria e Santa Fe de Antioquia, che ebbe il ruolo di capoluogo di tutta la provincia e del governo locale.\nLa potenza di quella che oggi \u00e8 Medell\u00edn contrastava con l'impoverimento dell'antica capitale e i personaggi pi\u00f9 importanti della regione cominciarono a passare periodi lunghi nella valle e a comprarvi terreni. Quindi inizi\u00f2 a manifestarsi tra gli abitanti il desiderio di avere un capo (cabildo), il che implicava autonomia amministrativa rispetto a Santa Fe de Antioquia.\nDopo varie dispute e tentativi degli abitanti di Santa Fe di impedire la costruzione di una vera e propria citt\u00e0 partendo da quell'insediamento rival, nel 1675 arriv\u00f2 un documento firmato dalla regina reggente, Marianna d'Austria, datata 22 novembre 1674. Il giorno 20 di novembre dell'anno successivo il governatore, Miguel de Aguinaga, proclam\u00f2 la nascita ufficiale della \"Villa de Nuestra Se\u00f1ora de la Candelaria\".\nGeografia fisica.\nTerritorio.\nLa superficie totale della citt\u00e0 di Medell\u00edn \u00e8 di 382\u00a0km\u00b2. Occupa la parte centrale della Valle d'Aburr\u00e1, che si trova nella parte settentrionale della Cordigliera delle Ande.\nQuesta valle \u00e8 attraversata longitudinalmente dal R\u00edo Medell\u00edn, fiume ricco di affluenti che scendono dalle montagne orientali e occidentali.\nRisorse naturali.\nA causa della crescita urbana e demografica della citt\u00e0 \u00e8 avvenuta una notevole alterazione della flora e della fauna della valle d'Aburr\u00e1. Con la contaminazione delle acque sono sparite quasi tutta la fauna e la flora acquatiche del fiume e degli affluenti che l'attraversano. .\nRiguardo ai minerali, a San Cristobal e Altavista, a est di Medell\u00edn, si trovano pi\u00f9 di 30 miniere a cielo aperto da cui vengono estratti materiali da costruzione di tipo argilloso. Inoltre, nella zona conosciuta con il nome di Marmato-Titirib\u00ed c'\u00e8 potenziale di sfruttamento di porfido, rame, oro e molibdeno.\nClima.\nLa posizione di Medell\u00edn e la sua altitudine danno come risultato un clima subtropicale umido. La temperatura oscilla tra i 18 e i 28\u00a0\u00b0C.\nDurante i mesi pi\u00f9 freddi, la temperatura pu\u00f2 scendere fino a 16\u00a0\u00b0C, e durante i mesi pi\u00f9 secchi la temperatura massima pu\u00f2 raggiungere i 37\u00a0\u00b0C.\nIl clima di Medell\u00edn ha sempre avuto una buona fama, per cui \u00e8 stata definita la Citt\u00e0 dell'Eterna Primavera.\nL'inquinamento atmosferico ha causato pi\u00f9 di 7.000 morti nel 2016 in citt\u00e0 e rappresenta un costo finanziario significativo a causa del trattamento delle malattie respiratorie.\nSociet\u00e0.\nEvoluzione demografica.\nMedell\u00edn non sfugge alla tendenza colombiana di crescita delle aree urbane a scapito della popolazione rurale, tanto che oggigiorno il 58% della popolazione dell'Antioquia vive nell'area metropolitana. Il 67% degli abitanti della suddetta area, dei quali il 61,3% sono nati nella citt\u00e0, il 38,4% in un altro comune e lo 0,3% sono di un altro Paese.\nSecondo le cifre riportate dal DANE (Dipartimento Amministrativo Nazionale di Statistica) nel censimento del 2015, Medell\u00edn attualmente ha una popolazione di 2.619.861 di abitanti, essendo cos\u00ec la seconda citt\u00e0 della Colombia, e contando 3.712.165 di persone nell'intera area urbana (la sua area circostante che comprende dieci altre citt\u00e0, l'area metropolitana di Medell\u00edn). \nLa densit\u00e0 della popolazione \u00e8 approssimativamente di 5.904 abitanti per chilometro quadrato. Solo 130.031 abitanti si trovano nella zona rurale. Il 46,7 % della popolazione \u00e8 costituita da uomini e il 53,3 % da donne. Nella citt\u00e0 si \u00e8 rilevato un tasso di analfabetismo del 9.8% nella popolazione oltre i 5 anni d'et\u00e0.\nI servizi pubblici hanno vasta copertura, infatti il 98,8% delle case \u00e8 fornita di energia elettrica, mentre nel 97,3% delle abitazioni c'\u00e8 l'acqua e il 91,0% usufruisce di comunicazione telefonica.\nNatalit\u00e0 e mortalit\u00e0.\nNel 2005 sono state registrate 33.307 nascite a Medell\u00edn, il che ha rappresentato una lieve diminuzione rispetto ai 33.615 dell'anno precedente. Negli ultimi quattro anni il numero di nascite nella citt\u00e0 si \u00e8 mantenuto relativamente stabile. I defunti nel 2005 furono 10.828 il che mostra ancora un calo rispetto ai 11.512 dell'anno precedente.\nEtnie e minoranze straniere.\nSecondo le cifre presentate dal DANE del censimento 2005, la composizione etnografica della citt\u00e0 \u00e8:\nSicurezza.\nDurante i decenni 1980 e 1990, Medell\u00edn fu tristemente famosa per gli alti tassi di violenza registrati, cos\u00ec come per l'alto indice di omicidi nella stessa citt\u00e0.\nNel 2002, il tasso di morti violente ogni 100.000 abitanti fu di 229, ma grazie ai programmi sociali e culturali contro la violenza, nel 2005 la cifra fu di 66.1 ogni 100.000 abitanti, una delle pi\u00f9 basse degli ultimi anni.\nSempre nel 2002 il tasso di omicidi era molto alto: 183.3 ogni 100.000 abitanti; anche questo dato \u00e8 calato decisamente (33.2 ogni 100.000 abitanti nel 2005, al di sotto della media dell'intero Stato).\nNegli ultimi anni, la citt\u00e0 ha subito una forte trasformazione, incentrata sulla sicurezza, l'istruzione, la cultura e lo sport.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Jos\u00e9 Mar\u00eda C\u00f3rdova e ha un servizio di metropolitana. Inoltre, la citt\u00e0 \u00e8 stata una delle prime a dotarsi di una rete di cabinovie, che serve i sobborghi collinari.\nArte e cultura.\nMedell\u00edn si associa soprattutto ad attivit\u00e0 industriali e commerciali, anche se non mancano eventi culturali, artistici e scientifici. Alcuni artisti che hanno lasciato il segno sono Rodrigo Arenas Betancur, Fernando Botero, D\u00e9bora Arango e Pedro Nel G\u00f3mez.\nLa vita culturale di Medell\u00edn \u00e8 finanziata da istituzioni pubbliche e private locali. Dagli accordi tra il Municipio e la citt\u00e0 sono nati il \"Museo de Antioquia\" e la \"Plaza Botero\", l'\"Orchestra Infantile e Giovanile di Medell\u00edn\", il \"Ballet Folcl\u00f3rico de Antioquia\" e la rete di biblioteche.\nEventi.\nAltri eventi importanti sono: la Feria Taurina de La Macarena, Expofinca, Feria de la Construcci\u00f3n, Feria de la Antioque\u00f1idad, Colombiamoda, Caf\u00e9 de Colombia, Hecho a Mano.\nParchi cittadini.\nParchi urbani tradizionali.\nMolti parchi urbani ricordano la cultura, la tradizione e la storia della citt\u00e0.\nNuovi parchi urbani.\nFacendo parte dei cambiamenti che la citt\u00e0 sta vivendo, possiamo trovare nuove topologie di parchi urbani che rompono con la tradizione, e hanno avuto successo, tanto che sono rapidamente diventati i nuovi punti di riferimento.\nLa conoscenza attraverso i sensi.\nMolto vicino al centro della citt\u00e0 \u00e8 stato edificato un luogo di cultura, intrattenimento e svago. Qui convergono dieci centri culturali diversi: il Parco Explora \u00e8 un parco interattivo per diffondere la scienza e la tecnologia.\nI quattro blocchi rossi che dominano il parco, vincitori del Premio Nazionale di Architettura, contiene le sale a tema Conexi\u00f3n de la vida, F\u00edsica viva, Colombia geodiversa e Territorio digital.\nVi sono pi\u00f9 di 300 attivit\u00e0 interattive che aiutano a capire immagini, genetica, moti, robotica, acqua, Colombia: tutto ci\u00f2 che fa parte della nostra vita.\nPresto sar\u00e0 disponibile al pubblico anche un acquario con dozzine di vasche di acqua dolce e di mare, simbolo di una citt\u00e0 di paradossi: cos\u00ec lontana dal mare e allo stesso tempo con il maggior numero di scuba divers abilitati di tutto il Paese e ricca di risorse idriche.\nIl polmone della citt\u00e0.\nIl giardino botanico Joaqu\u00edn Antonio Uribe \u00e8 una gemma verde ora aperta al pubblico come spazio di conoscenza e protezione di specie botaniche tipiche della regione o dell'intera nazione.\nOltre ad essere il polmone della citt\u00e0, \u00e8 uno spazio dedicato alla famiglia per passare del tempo libero cos\u00ec come per riunioni sociali o di lavoro.\nVicino a questo meraviglioso ambiente ricco di orchidee, azalee e con un albero gigante e antico nato sul posto si trova il ristorante del giardino botanico, che propone piatti nuovi e prelibati.\nCultura.\nIstruzione.\nMedell\u00edn \u00e8 la citt\u00e0 universitaria colombiana per eccellenza, con pi\u00f9 di 130.000 studenti in istituti superiori, tra cui:\nInoltre nella citt\u00e0 sono presenti molti istituti per l'istruzione anche ai livelli inferiori, per rispondere alla domanda di una popolazione per la maggior parte giovane.\nL'amministrazione ha lavorato intensamente per raggiungere la copertura totale dell'educazione primaria e secondaria garantendo una buona qualit\u00e0, soprattutto nei confronti delle classi meno abbienti. Nei quartieri poveri sono ancora scarse le infrastrutture, ma in tutta l'area metropolitana sono in costruzione scuole moderne e all'avanguardia dal punto di vista dell'architettura.\nA Medell\u00edn pi\u00f9 di 405 scuole offrono aule attrezzate con computer collegati a Internet. Nel 2007 sono stati abilitati 1.054 professori di informatica. \u00c8 l'unica citt\u00e0 del Paese in cui tutte le scuole sono connesse con banda larga a Internet.\nRicerca scientifica, medica e biologica.\nNella citt\u00e0 si svolgono attivit\u00e0 scientifiche e di ricerca in vari campi come geologia, biologia e microbiolog\u00eda, ingegneria, ecc. Ma, dato il suo grande sviluppo in questo ambito, risaltano i successi nella ricerca medica.\nDal 1968 \u00e8 presente per la prima volta nel Paese uno dei principali gruppi interdisciplinari, il Gruppo di Trapianto dell'Universit\u00e0 d'Antioquia, che inizi\u00f2 un grande lavoro di ricerca applicata nel campo dei trapianti:\nAtletico Nacional.\nL'Atletico Nacional di Medell\u00edn \u00e8 un club di calcio della Colombia. Originario della citt\u00e0 di Medell\u00edn, \u00e8 una delle societ\u00e0 pi\u00f9 famose del paese. Fu fondato ufficialmente il 7 marzo del 1947, anche se il club era attivo gi\u00e0 dal 1935 con il nome di Uni\u00f3n Football Club. Questa squadra indossava maglia bianca e pantaloncini rossi. Solo con la fondazione ufficiale il club si veste dei colori attuali: il bianco e il verde. Disputa le partite interne allo stadio Atanasio Girardot, la cui capienza massima \u00e8 di 53.000 spettatori.\nHa vinto per tredici volte il campionato colombiano di Prima Divisione: 1954, 1973, 1976, 1981, 1991, 1994, 1999, 2005 I, 2007 I, 2007 II, 2011 I, 2013 I, 2013 II. L'Atletico Nacional \u00e8 stata la prima squadra della Colombia a vincere la Copa Libertadores, il trofeo pi\u00f9 prestigioso dell'intero Sud America, nel 1989 superando in finale i paraguayani dell'Olimpia di Asuncion. Grande protagonista del match decisivo fu il portiere Ren\u00e9 Higuita, straordinario e pazzo numero uno dei \u201cverdolagas\u201d e della nazionale colombiana.\nAltri successi di rilievo della squadra biancoverde sono stati la Copa Interamericana (1990 e 1997), la Copa Merconorte (1998 e 2000) e il Torneo Ciudad de Santa Fe nel 2005.\nTurismo e svago.\nIl turismo a Medell\u00edn \u00e8 correlato principalmente agli affari, congressi e convenzioni, e al \"turismo medico\". in questa citt\u00e0 si trova il Centro Internazionale di Convenzioni ed Esposizioni \u201cPlaza Mayor\u201d, il quale \u00e8 l'epicentro di grandi eventi e affari. Il servizio degli hotel \u00e8 adatto al campo del mercato e dei congressi, in modo da offrire tutti comfort richiesti dal settore, infatti includono saloni per quasi tutti i tipi di evento. Nel campo del turismo medico, Medell\u00edn \u00e8 diventata importante grazie al livello medico, i trattamenti pi\u00f9 comuni sono chirurgia plastica, trapianti e terapie relazionate a problemi cardiaci e cancro.\nShopping a Medell\u00edn.\nNella citt\u00e0 si trova un'incredibile offerta di posti che offrono qualit\u00e0 e variet\u00e0, con il servizio pi\u00f9 caldo.\nGli abitanti della regione hanno fatto del commercio un segno identificativo. Agli inizi di questa attivit\u00e0 il mezzo utilizzato per il trasporto di qualsiasi tipo di prodotto era il mulo.\nDal secolo scorso Medell\u00edn \u00e8 stata riconosciuta come un posto eccellente per fare shopping e sono stati costruiti i primi centri commerciali del Paese. Anche per questo la citt\u00e0 ha subito trasformazioni: la zona del centro (carrera Jun\u00edn) \u00e8 stata convertita a passaggio esclusivamente pedonale e i centri commerciali hanno un'architettura studiata per attrarre i clienti.\nDurante l'anno sono programmate giornate in cui i negozi restano aperti 24 ore e attivit\u00e0 culturali e ricreative, di modo che non siano centri solo per lo shopping ma anche per il divertimento e l'intrattenimento."}
{"id": "493918", "revid": "2161050", "url": "https://it.wikipedia.org/wiki?curid=493918", "title": "Francesco Vettori", "text": "Biografia.\nProveniente da una famiglia della nobilt\u00e0 fiorentina, nel 1512 con suo fratello Paolo, \"quegli con la scaltrezza questi con l'ardire, avevano contribuito decisamente alla caduta del Soderini\": dal loro negoziato con Niccol\u00f2 Machiavelli deriv\u00f2 l'iniziativa che persuase Pier Soderini a fuggire da Firenze.\nFrancesco Vettori era stato inviato dall'imperatore Massimiliano al Congresso di Costanza nel 1507. Ebbe diversi incarichi di governo da parte della famiglia dei Medici; fu amico e consigliere di papa Clemente VII, per cui scrisse \"I cinque pareri sul modo di governare Firenze\".\nFu amico di Niccol\u00f2 Machiavelli, che, nell'ambito di una corrispondenza iniziata in primavera, gli scrisse una famosa lettera datata 10 dicembre 1513 in cui descrive la sua giornata nell'esilio dell'Albergaccio, contrapponendo le futili occupazioni del mattino e del pomeriggio allo studio serale dei classici."}
{"id": "493921", "revid": "729019", "url": "https://it.wikipedia.org/wiki?curid=493921", "title": "Campionati del mondo d'illusionismo", "text": "I campionati del mondo di Magia (spesso abbreviati con WCM ovvero World Championship of Magic) hanno cadenza triennale (tra il 1948 e il 1952 si sono svolti con cadenza annuale) e sono organizzati dalla \"F\u00e9d\u00e9ration Internationale des Soci\u00e9t\u00e9s Magiques\" o, pi\u00f9 brevemente, \"FISM\" in cooperazione con i club magici del Paese che ospita l'evento. La prima edizione si \u00e8 svolta nel 1948 a Losanna, da allora si sono svolte 25 edizioni . Nel 2015 il Campionato si \u00e8 svolto in Italia, a Rimini ed \u00e8 stato organizzato da Masters of Magic.\nCategorie e Premi.\nLe esibizioni del Campionato del Mondo di magia sono suddivise nelle seguenti categorie:\nCategorie da scena (Stage Magic):\nCategorie di close-up (Close-up Magic):\nPer ogni categoria viene assegnato un primo, un secondo ed un terzo premio in base ai punteggi dati dai giudici. \nSpetta alla giuria assegnare anche i seguenti riconoscimenti:"}
{"id": "493929", "revid": "24019", "url": "https://it.wikipedia.org/wiki?curid=493929", "title": "Generatori hardware di numeri casuali", "text": ""}
{"id": "493932", "revid": "36426", "url": "https://it.wikipedia.org/wiki?curid=493932", "title": "Violista", "text": ""}
{"id": "493933", "revid": "767487", "url": "https://it.wikipedia.org/wiki?curid=493933", "title": "Amerigo Provenzano", "text": "Biografia.\nNato a Roma nel 1970, comincia presto a interessarsi di musica e di incuriosirsi di tecnologia: sar\u00e0 proprio la commistione di queste sue due passioni il pilastro della sua carriera: nel 1990 comincia a fare i primi programmi alla radio RDS, nel 1995 riceve un Telegatto e nel 2002 d\u00e0 vita con altri alla prima radio italiana totalmente dedicata alla musica da discoteca: m2o.\nDa marzo 2007 il suo programma di punta \"Out of Mind Live\" in onda su m2o \u00e8 completamente in diretta: invariata la solita formula del programma da esso stesso definito \"pi\u00f9 fuori di testa della radiofonia italiana\". Partecipano al programma, oltre a lui, Ren\u00e9e La Bulgara in veste di voce, Mila \"FansVoice\" e Fabio Amoroso in regia.\nInsieme ai Promise Land \u00e8 stato il promotore del genere Hard dance style, che gi\u00e0 nel 2005 - 2006 aveva uno spazio giornaliero all'interno del suo programma radiofonico dalle 15:45 alle 16:00.\nSempre nel 2007 fa uscire e produce \"\"I'm Waiting\" e \"Devotion\"\", singoli stampati su etichetta Net's Work Records.\nDal 2008 il suo programma su m2o cambia nome in \"Provenzano Dj Show\".\n\u00c8 stato l'autore insieme al produttore/dj Vanni G del programma radio \"Chemical G\" (che andava in onda il sabato dalle 19:00 alle 20:00). Il sabato dalle 22:00 alle 24:00 conduce \"m2 All Shock\", trasmesso anche su All Music fino al dicembre 2008.\nHa mixato tutte le Compilation di m2o e ha ottenuto 4 dischi d'oro. Come cantante per un lungo periodo \u00e8 stato supportato da Edward 00 (detto \"il pirata Furry\"), Ren\u00e9e La Bulgara e Mila; dal settembre 2008 al giugno 2010 si affianca a Davide Borri, Lizzy B., Gaia Bolognesi e Sandro Bit, mentre dal settembre 2010 affianca invece alla voce di Manuela Doriani dando inizio a una nuova stagione del Provenzano Dj Show chiamata appunto \"Provenzano Dj Show featuring Manuela Doriani\". Dal 10 luglio 2010 su m2o il sabato sera nella fascia oraria dalle 20:00 alle 21:00 va in onda il \"Provenzano Dj Show Dj Set\", fascia oraria che dal settembre 2010 diventer\u00e0 dalle 22:00 alle 23:00.\n\u00c8 responsabile con Elio Milani della Facolt\u00e0 di dj presso l'Universit\u00e0 della Musica di Roma, dove gestisce corsi di formazione per dj professionisti. Dirige l'etichetta discografica [Jump]2 della Fast Record S.r.l. di cui sono uscite le dj selection: \"[jump]2 The Dancefloor\" volume 1, 2, 3 e 4.\nInsieme al duo Ranucci &amp; Pelusi ha realizzato remix per celebri artisti dal calibro di Axwell, Fiorello e Mario Fargetta Dj.\nDal settembre 2016 torna a condurre su m2o il suo programma, che cambia nuovamente nome in \"Music Zone\", condotto insieme a Manuela Doriani e Leandro Da Silva, in cui ha iniziato a dare ancora pi\u00f9 spazio ad altri generi, come hip hop e raggaeton, allineandosi al cambiamento di programmazione musicale che la radio aveva intrapreso gi\u00e0 a partire dal 2008."}
{"id": "493939", "revid": "6923", "url": "https://it.wikipedia.org/wiki?curid=493939", "title": "SAAB 9000", "text": ""}
{"id": "493940", "revid": "46931", "url": "https://it.wikipedia.org/wiki?curid=493940", "title": "Narcotrafficanti", "text": ""}
{"id": "493942", "revid": "6923", "url": "https://it.wikipedia.org/wiki?curid=493942", "title": "SAAB 9-3", "text": ""}
{"id": "493944", "revid": "6923", "url": "https://it.wikipedia.org/wiki?curid=493944", "title": "SAAB 9-5", "text": ""}
{"id": "493945", "revid": "54253", "url": "https://it.wikipedia.org/wiki?curid=493945", "title": "Dispositivo di estricazione", "text": "Il dispositivo di estricazione, noto con il termine inglese Kendrick Extrication Device e la relativa abbreviazione (KED) \u00e8 un dispositivo di primo soccorso che viene impiegato per l'estrazione da un veicolo di un traumatizzato.\nIl KED viene sempre utilizzato dopo l'applicazione del collare cervicale per mantenere l'immobilizzazione e l'asse testa-collo-tronco. Tale accorgimento permette di ridurre i rischi di danni secondari a tali regioni durante l'estrazione dal veicolo.\nIl KED avvolge la testa, il collo e il tronco in una posizione semirigida, consentendo l'immobilizzazione della spina dorsale. In genere \u00e8 caratterizzato da due cinte a strappo per la testa, tre attacchi regolabili per il tronco e due passanti che vengono fissati sulle gambe. Il KED \u00e8 costituito da una serie di barre in legno o in altro materiale rigido rivestite da una giacca in nylon.\nDi seguito sono riportati i principali passi per l'utilizzo del KED per estrarre un infortunato da un veicolo. Si assume che siano state completate tutte le procedure che precedono tale fase, ossia i controlli sulla sicurezza e sull'autoprotezione, che il veicolo sia in sicurezza, correttamente segnalato ai veicoli in avvicinamento, con motore spento e freno di stazionamento inserito; inoltre i parametri vitali del paziente devono essere stabili e deve essere stato rimosso ogni ostacolo quale il piantone dello sterzo."}
{"id": "493946", "revid": "599013", "url": "https://it.wikipedia.org/wiki?curid=493946", "title": "Ked", "text": ""}
{"id": "493949", "revid": "287204", "url": "https://it.wikipedia.org/wiki?curid=493949", "title": "Palazzo Valori-Altoviti", "text": "Palazzo Valori-Altoviti-Sangalletti o, secondo la denominazione popolare, palazzo dei Visacci, \u00e8 un edificio storico di Firenze, situato in borgo degli Albizi 18-20.\nStoria.\nIl palazzo si definisce come tale nella prima met\u00e0 del Cinquecento, attraverso la riunificazione di varie case medioevali che comprendevano la dimora di Rinaldo degli Albizi e altre dimore degli Albizi, la cui presenza aveva finito per dare il nome alla via. Dopo l'esilio della famiglia, il palazzo venne confiscato e venduto, pervenendo cos\u00ec ai Valori. Per l'opposizione di Baccio Valori al regime di Cosimo I de' Medici e la partecipazione alla Battaglia di Montemurlo, il palazzo rischi\u00f2 di essere confiscato una seconda volta, ma siccome era finito in dote a una Valori maritata con un Alessandri, si decise di non espropriarlo.\nIl carattere attuale del prospetto della fabbrica risulta conferito alla fine del Cinquecento, quando il colto senatore Baccio Valori il Giovane, nuovo proprietario del palazzo, che recuper\u00f2 i possedimenti familiari diventando senatore sotto Ferdinando I de' Medici, nonch\u00e9 custode della biblioteca Medicea Laurenziana oltre che presidente dell'Accademia delle arti del disegno. Dopo aver ulteriormente ingrandito il palazzo con due case confinanti, tra cui una a sinistra appartenuta ai Pazzi (ne resta infatti uno stemma sulla facciata), fece ridisegnare la facciata presumibilmente dall'architetto e scultore Giovanni Battista Caccini, decorandola, sulla base di un programma iconografico da lui stesso definito, con quindici erme raffiguranti fiorentini illustri nelle scienze e nelle arti, terminate nel 1604.\nCon l'estinzione del ramo fiorentino della famiglia la propriet\u00e0 pass\u00f2 per via ereditaria ai Guicciardini nel 1687: il senatore Luigi Guicciardini era infatti nipote da parte di madre del figlio di Baccio Valori, Alessandro. Il senatore e i suoi familiari, su progetto di Antonio Maria Ferri, intrapresero importanti lavori di ammodernamento degli interni, accuratamente ricostruiti nel loro succedersi da Daniela Smalzi (2012). In particolare sono state individuate dalla studiosa tre fasi: la prima legata ai lavori edilizi e alle decorazioni degli ambienti terreni (1700-1708), la seconda volta alla decorazione del piano nobile (1709-1712), la terza caratterizzata dal raddoppio degli appartamenti verso occidente grazie all'accorpamento di due ulteriori casette (1714-1727).\nLa figlia unica del Guicciardini, Virginia, spos\u00f2 Giovan Gaetano Altoviti e il palazzo pass\u00f2 in dote nel 1727 alla famiglia che ancora oggi ha legato il suo nome alla denominazione pi\u00f9 usata del palazzo. In quel periodo il palazzo fu nuovamente oggetto di vari interventi, comunque sostanzialmente riconducibili a una diversa destinazione dei precedenti ambienti e all'apposizione in vari luogo dell'arme del casato, e alla ridecorazione dei soffitti di due sale, incaricando allievi di Luca Giordano.\nLa facciata \u00e8 stata sottoposta a restauro nel 1936 e, pi\u00f9 recentemente, nel 1989-1990. Il prestigioso ambiente della Galleria \u00e8 stato restaurato tra il 1987 e il 1988. Dal 1978 il piano nobile \u00e8 sede della Massoneria fiorentina del Grande Oriente d'Italia.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal 1913.\nDescrizione.\nLa facciata.\nLa facciata su borgo degli Albizi, come detto, \u00e8 fortemente caratterizzata dalla successione delle erme. Baccio Valori, essendo un personaggio erudito, scelse per le sculture della facciata anche alcuni personaggi poco conosciuti, ma che pure avevano lasciato una bella fama nella loro citt\u00e0. Il figlio di Baccio Valori, Filippo scrisse un libretto per decifrare i caratteri incisi sotto le singole erme del palazzo, dal titolo \"Termini di mezzo rilievo e di intera dottrina fra gli archi di casa Valori\", dove erano raccolte informazione anche sui singoli personaggi.\nI 5 ritratti pi\u00f9 bassi hanno nomi, breve descrizione e data:\nAl secondo e terzo piano invece, senza targa, compaiono i seguenti ritratti:\nNell'andito si trovavano altre cinque statue andate disperse:\nDalla severa espressione dei volti di questi uomini illustri (e dalla non sempre felice resa scultorea) il palazzo Valori trasse la denominazione tradizionale di palazzo dei \"Visacci\". Allo stesso Giovanni Battista Caccini si deve il ritratto di Cosimo I de' Medici, posto sopra l'ingresso principale, e, ugualmente, un busto di Baccio Valori che gi\u00e0 era collocato in una nicchia dell'androne, al di sopra di una memoria voluta dalla vedova dell'umanista, Virginia Ardinghelli. Sulla base del busto di Cosimo si trova l'iscrizione \"C.[osimus] M.[edicis] M.[agnus] D.[ux] E.[truriae]\" e nella cornice: \"QVIA MIICHHI MEC\u00c6NAS\".\nLa piccola lapide sulla facciata, sotto una finestra del piano terreno (posta dallo stesso Baccio Valori, trascritta da Francesco Bigazzi, restaurata nel 1912 e oramai solo in parte leggibile), indica invece il luogo dove, secondo la tradizione, san Zanobi avrebbe operato il miracolo della resurrezione di un fanciullo morto: oggi trascurata, la memoria segna in realt\u00e0 un fondamentale luogo della religiosit\u00e0 fiorentina, come ampiamente documenta la letteratura sette-ottocentesca. Tale episodio si trova ritratto in numerose opere d'arte rinascimentali, per esempio da Botticelli (nella tavola con i \"Tre miracoli di san Zanobi\", a Londra), o da Lorenzo Ghiberti (sull\"urna di San Zanobi\" in Duomo), o ancora da Domenico Veneziano (predella della \"Pala di Santa Lucia dei Magnoli\").\nLa targa, dopo l'iscrizione in greco \u03c3\u03c5\u03bd \u0398\u03b5\u03ce (\"con l'aiuto di Dio\"), recita in latino:\n\"B. Zenobius puerum sibi a matre gallica Roma eunte\"\n\"Creditum atque interea mortuum dum sibi urbem\"\n\"Lustranti eadem reversa hoc loco conquerens\"\n\"Occurrit signo crucis ad vitam revocat\"\n\"An. Sal. CCC\"\nTraduzione: \"Con Dio. San Zanobi nell'anno di grazia 400 richiamava in vita con un segno di croce un fanciullo che gli era stato affidato dalla madre gallica in viaggio per Roma e che nel frattempo era morto. [Lo risuscita] al momento in cui, mentre sta percorrendo la citt\u00e0, la madre, di ritorno, gli si fa incontro in questo luogo per richiedergli il bambino\".\nL'iscrizione latina si riferisce alla vicenda di una donna francese, che recandosi a Roma in pellegrinaggio con il suo unico figlio, lo lasci\u00f2 a Firenze alle cure del vescovo perch\u00e9 ammalato, proseguendo da sola per il pellegrinaggio. Al suo ritorno per\u00f2 trov\u00f2 il figlio appena deceduto e presa dalla disperazione lo port\u00f2 al vescovo che stava venendo in processione dalla chiesa di San Pier Maggiore. Quando la donna incontr\u00f2 il vescovo, proprio nel punto davanti alla lapide, egli si commosse e inginocchiandosi benedisse il ragazzo che torn\u00f2 miracolosamente in vita.\nIn questo punto fino al XVIII secolo ogni nuovo vescovo di Firenze, di ritorno dalle \"nozze simboliche\" con la badessa di San Pier Maggiore, si fermava a pregare in ricordo di san Zanobi.\nGuardando la facciata si possono facilmente notare le tre costruzioni originarie che attualmente si costituiscono in unit\u00e0: al centro \u00e8 l'edificio gi\u00e0 di Rinaldo degli Albizi, che conserva sui fianchi due scudi con le armi della famiglia (di nero, a due cerchi concentrici d'oro), dei primi anni del Quattrocento; a destra \u00e8 una casa pi\u00f9 piccola, con uno stemma oramai illeggibile; infine sulla sinistra \u00e8 una terza casa (segnata dal n. 20) con lo stemma dei Pazzi (d'azzurro, a due delfini d'oro guizzanti in palo addossati, posti in mezzo a cinque crocette fioronate), che ha sul retro la nascosta piazzetta de' Pazzi alla quale si accede dalla volta dei Ciechi (dove pure campeggia un altro stemma dipinto dei Pazzi).\nIn alto il palazzo era coronato da una loggia, oggi chiusa.\nInterni.\nNell'ambito del cantiere del primo quarto del Settecento \u00e8 da collocare la decorazione della Galleria coperta, con stucchi e un affresco raffigurante l\"Apoteosi di casa Guicciardini\", il tutto su progetto di Massimiliano Soldani Benzi e opera di Giovanni Martino Portogalli (stucchi), Matteo Bonechi (pittura di figure), Giuseppe Tonelli e Stefano Papi o Jacopo Chiavistelli (quadrature). Il Portogalli decor\u00f2 anche i pianerottoli dello scalone, e al Bonechi e a Giovanni Antonio Pucci sono da riferire altri affreschi nei saloni."}
{"id": "493951", "revid": "15756", "url": "https://it.wikipedia.org/wiki?curid=493951", "title": "English Electric Canberra", "text": "L'English Electric Canberra era un bombardiere tattico bimotore a getto, monoplano ad ala media, sviluppato dall'azienda britannica English Electric nei tardi anni quaranta.\nPrimo bombardiere a reazione ad essere avviato alla produzione in serie nel Regno Unito, il Camberra vanta una lunghissima carriera operativa nella Royal Air Force (presso la quale rimase in servizio tra il 1951 ed il 2006) ed il suo progetto si dimostr\u00f2 talmente valido da essere adottato negli Stati Uniti, dove venne prodotto su licenza come Martin B-57 Canberra.\nVenne prodotto in oltre 1\u00a0300 esemplari che volarono nelle forze aeree di 5 continenti, con compiti di bombardamento, attacco leggero e ricognizione-spionaggio.\nStoria del progetto.\nLa richiesta per un bombardiere biposto (B.3/45), in grado di trasportare un carico di 4\u00a0000 lb (1\u00a0814 kg) e dotato di un'autonomia di 1\u00a0600 mi (poco meno di 2\u00a0600 km) venne emessa nell'ottobre del 1945.\nIl direttore tecnico della English Electric, William \"Teddy\" Petter (da poche settimane trasferitosi dalla Westland), si concentr\u00f2 sul progetto di un velivolo caratterizzato da un'ampia superficie alare e dalla struttura di facile realizzazione, al fine di poter rispettare con facilit\u00e0 le specifiche tecniche richieste.\nL'idea iniziale era di dotare il velivolo di un singolo turbogetto assiale, ma l'impossibilit\u00e0 di alloggiare nella fusoliera sia il motore che un vano bombe in grado di trasportare il carico richiesto, fecero successivamente optare per la formula bimotore, con i motori installati nelle semiali. Il velivolo si presentava inoltre con il carrello di tipo triciclo anteriore (con gambe molto corte, di cui quelle posteriori che si ritraevano verso l'interno nello spessore alare). La prua comprendeva l'abitacolo nel quale due membri dell'equipaggio erano alloggiati affiancati ed all'estremit\u00e0 avrebbe dovuto essere installato il radar di puntamento.\nIl prototipo cos\u00ec realizzato vol\u00f2 per la prima volta il 13 maggio 1949 e venne presentato, nel settembre dello stesso anno, all'annuale air show che la \"SBAC\" (\"Society of British Aerospace Companies\") organizzava presso l'aeroporto di Hendon (odierna sede del Royal Air Force Museum) e che negli anni successivi sarebbe evoluto nella Mostra internazionale e esposizione di volo di Farnborough.\nLe prestazioni in volo del velivolo (soprattutto la sua agilit\u00e0, malgrado le dimensioni) si dimostrarono sbalorditive e portarono ben presto ai primi ordinativi da parte della RAF.\nL'aereo venne denominato Canberra (capitale dell'Australia) dal primo ministro australiano Robert Menzies nel gennaio del 1951, durante una visita effettuata presso le strutture della casa costruttrice, in ragione dell'interesse suscitato dal nuovo velivolo (che successivamente sarebbe stato acquistato e poi prodotto su licenza dalla Commonwealth Aircraft Corporation).\nNello stesso periodo i primi esemplari di serie (nella versione B.2) venivano consegnati ai reparti della RAF: questi differivano dal prototipo principalmente per l'assenza del radar di prua (la cui realizzazione aveva subito ritardi), sostituito da un sistema di puntamento ottico disposto nel muso divenuto (ovviamente) trasparente.\nRisale alla prima met\u00e0 del 1950 l'introduzione di una prima serie di modifiche che diede origine alla versione B.5: si trattava di nuovi bordi d'attacco alari, al cui interno erano compresi serbatoi per il combustibile (per un incremento della capacit\u00e0 pari a 900 gal, circa 4\u00a0100 l), nuove ruote (di diametro maggiorato) e motore Avon di maggior potenza, nella versione Mk.109.\nLe medesime modifiche vennero recepite anche nelle versioni seguenti (B.6 e PR.7), mentre con la versione B(I).8 la cellula del Canberra fu oggetto di una sostanziale revisione progettuale: in base alle specifiche richieste, il velivolo veniva ad assumere il compito di bombardiere d'attacco a bassa quota. La nuova configurazione era immediatamente riconoscibile dalla diversa conformazione dell'abitacolo che era di tipo monoposto, disposto in posizione pi\u00f9 elevata e disassata sulla sinistra della fusoliera. La postazione del navigatore/bombardiere era disposta all'estremit\u00e0 del muso vetrato. Altre modifiche sostanziali erano costituite dalla possibilit\u00e0 di alloggiare un contenitore ventrale per 4 cannoni e le relative munizioni e dall'introduzione di un pilone alare sotto ciascuna semiala. Il prototipo di questa versione si lev\u00f2 in volo per la prima volta nel luglio del 1950.\nUn'ulteriore evoluzione del velivolo venne affidata alla Short Brothers: la ditta svilupp\u00f2 la versione da ricognizione PR.9 nella quale fu riprogettato l'alloggiamento dell'equipaggio (che, comunque, esteriormente non era facilmente riconoscibile dalla versione precedente) e che adottava i motori Avon Mk.206 dalla potenza ulteriormente incrementata. In questo caso il primo esemplare fu completato nel luglio del 1958.\nSviluppo a s\u00e9 stante ebbero tutte le versioni realizzate negli Stati Uniti dalla Glenn L. Martin Company, partendo dalla fornitura di due esemplari della versione B.2 e successivamente prodotte a seguito della concessione della licenza in base all'accordo firmato nell'aprile del 1951.\nTecnica.\nStruttura.\nIl Canberra era un monoplano ad ala media dalla struttura interamente metallica. La fusoliera, di sezione rotonda, ospitava la cabina di pilotaggio con due sedili disposti uno a fianco dell'altro; il tettuccio era realizzato in polimetilmetacrilato.\nIl carrello era di tipo triciclo anteriore: la ruota anteriore era alloggiata in fusoliera, subito dietro la cabina di pilotaggio, e gli elementi posteriori erano alloggiati nella zona mediana delle semiali.\nI serbatoi erano disposti, nelle prime versioni di produzione, lungo il dorso e nel terminale di coda della fusoliera (non occupato dal vano bombe). Caratteristica particolare era costituita dagli aerofreni, costituiti da 24 elementi disposti nel ventre e nel dorso delle ali.\nNel corso della lunga vita operativa, la cellula del Canberra fu soggetta a diverse modifiche. Alcune di queste modifiche, in primis l'introduzione di serbatoi di carburante integrati nel profilo alare (adottati a partire dalla versione B.6), furono adottate a titolo definitivo; altre, quali il cono di prua metallico o l'abitacolo monoposto e disassato sul lato di sinistra della fusoliera, trovarono applicazione prevalentemente in ragione dell'impiego a cui la specifica versione era destinata.\nPropulsione.\nIn tutte le versioni del Canberra la propulsione fu affidata al turbogetto Rolls-Royce Avon, primo motore a getto con compressore assiale realizzato nel Regno Unito. Impiegato inizialmente nella versione RA.3/Mk.101 dava una spinta di 28,9 kN; la versione pi\u00f9 potente impiegata sul Canberra fu la RA.28, capace di oltre 45\u00a0kN di spinta.\nIn alcuni esemplari della serie B.2, si speriment\u00f2 un motore a razzo Napier Double Scorpion, in aggiunta ai due turbogetti, per una versione da ricognizione ad alta quota. Tale soluzione non fu adottata nella produzione di serie.\nArmamento.\nLe prime versioni del Canberra erano sprovviste di qualsiasi armamento difensivo: analogamente a quanto avvenuto per il de Havilland DH.98 Mosquito le doti di maneggevolezza e velocit\u00e0 del velivolo ne rendevano di fatto estremamente complessa l'intercettazione da parte dei caccia contemporanei. Solamente in tempi successivi vennero introdotte 2 mitragliatrici.\nAnche per quanto riguarda le dotazioni offensive lo sviluppo temporale del progetto introdusse progressive modifiche. La versione iniziale, destinata al bombardamento tattico, prevedeva la possibilit\u00e0 di trasportare 6\u00a0000\u00a0lb (circa 2\u00a0700\u00a0kg) di bombe (il 50% in pi\u00f9 di quanto richiesto nella specifica iniziale dell'Air Ministry). Successivamente, in particolare per quanto concerne le versioni destinate all'attacco al suolo, fu introdotto l'impiego di armi specifiche: un contenitore ventrale con 4 cannoni da 20 o 30\u00a0mm e, agganciati ad un pilone ventrale sotto ciascuna delle semiali, 2 batterie per 37 razzi da 50,8\u00a0mm oppure 2 missili aria-superficie AS-30; in particolare la presenza dei cannoni nel contenitore ventrale, comportava la riduzione del carico di caduta a 5\u00a0000\u00a0lb (circa 2\u00a0300\u00a0kg).\nSistemi.\nLa richiesta da cui nacque il Canberra prevedeva l'impiego di un radar di puntamento per il bombardamento, che superasse la necessit\u00e0 di un membro dell'equipaggio destinato al compito di navigatore-bombardiere. La realizzazione definitiva di questo apparato richiese, tuttavia, un periodo di tempo pi\u00f9 lungo del previsto e la prima versione ad adottare tale configurazione (esternamente riconoscibile dal cono di prua privo di vetrature) fu la B.6.\nIn particolare va ricordato l'utilizzo di strumentazione \"LABS (Low Altitude Bombing System, ossia sistema per il bombardamento a bassa quota)\" sulla versione B(I).8, utile alle missioni di bombardamento che prevedessero l'impiego di armi nucleari.\nImpiego operativo.\nIl primo reparto ad impiegare i Canberra B.2 fu lo Squadron 101, dal gennaio del 1951. Entro la fine dell'anno anche lo Squadron 9 era operativo. L'introduzione del velivolo fu accelerata a causa dello scoppio della guerra di Corea, e altri 5 Squadron divennero operativi entro il 1952.\nA partire dal 1953 i Canberra furono impiegati in missioni di ricognizione in profondit\u00e0 nel territorio dei paesi del Patto di Varsavia: in particolare eseguirono missioni di osservazione della base di Kapustin Yar e, pi\u00f9 in generale, del territorio della Repubblica Democratica Tedesca. Tali missioni (note come Project Robin) ebbero fine con l'entrata in servizio del Lockheed U-2.\nImmediatamente successivo fu l'utilizzo ad opera della RAF dei Canberra durante la crisi di Suez (del 1956). Operando da Malta e Cipro, circa 100 velivoli eseguirono 278 missioni, con l'abbattimento di un solo aereo ad opera di un Meteor siriano.\nAltre missioni classificate furono svolte dai velivoli dell'aviazione svedese: si trattava, prevalentemente, di missioni di intercettazione di trasmissioni radio effettuate dalle forze armate di Unione Sovietica, Polonia e Germania Est.\nI Canberra furono impiegati attivamente nel corso della crisi seguita all'insurrezione comunista in Malaysia (dal luglio del 1948 al luglio del 1960) dalle forze del Commonwealth (Regno Unito, Australia, e Nuova Zelanda) che intervennero a fianco della Federazione della Malesia contro le forze del \"Tentera Pembebasan Rakyat Malaya\" (Armata di Liberazione Nazionale della Malesia).\nNel corso della guerra del Vietnam, alla quale presero parte anche esemplari costruiti negli Stati Uniti, i Canberra della RAAF furono apprezzati, paradossalmente, per la loro dotazione di strumenti di puntamento ottici: costretti ad effettuare missioni di bombardamento in quota (contrariamente ad altri velivoli dotati di sofisticati sistemi radar, che consentivano attacchi a bassa quota) erano meno esposti al fuoco della contraerea.\nNumerosi altri conflitti videro l'utilizzo dei Canberra, in alcuni casi anche da schieramenti opposti, come nel caso dei conflitti indo - pakistani del 1965 e del 1971. Negli anni settanta il velivolo fu impiegato, questa volta nelle file dell'aviazione etiope, nei conflitti che coinvolsero l'Eritrea e poi la Somalia e i conflitti in Rhodesia e Sudafrica.\nNegli anni ottanta il Canberra prese parte alla guerra delle Falkland: otto esemplari della Fuerza A\u00e9rea Argentina, rischierati presso la base di Trelew, effettuarono 36 missioni di bombardamento (22 notturne, contro truppe di terra).\nL'ultimo conflitto che vide impegnati i Canberra fu quello tra il Per\u00f9 e l'Ecuador: all'inizio del 1995 i velivoli della Fuerza A\u00e9rea del Per\u00fa combatterono presso l'area di confine della Valle del Cenepa.\nLa RAF organizz\u00f2 una cerimonia per celebrare la conclusione della vita operativa del Canberra: fu realizzata il 28 luglio 2006 presso la base di Marham, ad oltre 55 anni dall'entrata in servizio.\nNel marzo successivo anche l'Aeronautica Militare Indiana ritir\u00f2 definitivamente i propri esemplari. A quel tempo restavano operativi solo 5 velivoli peruviani,ora dismessi.\nVersioni.\nSi contano almeno altre 100 conversioni per svariati tipi di sperimentazioni, riguardanti motori, armamenti, sistemi di avionica.\n\"Per le versioni costruite dalla Glenn L. Martin Company negli Stati Uniti, si veda il B-57 Canberra\".\n\"I dati sono tratti da Enciclopedia L'Aviazione\""}
{"id": "493952", "revid": "998297", "url": "https://it.wikipedia.org/wiki?curid=493952", "title": "Kalimba", "text": "La kalimba (o \"sanza, likembe, piano da pollice\", ecc.) \u00e8 un antichissimo strumento a percussione africano, formato da un numero variabile di lamelle di legno (generalmente ricavate dalla canna di bamb\u00f9 e di giunco) o di metallo, applicate ad una scatola o una zucca che fungono da cassa di risonanza. La cassa ha due fori posteriori e un grande foro anteriore, per l'effetto \"wah wah\". La kalimba pu\u00f2 avere da 5 a oltre 40 lamelle, e la sua grandezza pu\u00f2 variare da pochi centimetri (versioni tascabili) a diversi decimetri. Questo strumento esiste anche sprovvisto di cassa armonica, in questo caso sostituita da una semplice tavoletta in legno (Celeste Version). La versione appena citata gode naturalmente di dimensioni pi\u00f9 contenute e di una maggiore solidit\u00e0, ma il suono ha un volume decisamente pi\u00f9 basso.\nIl suono \u00e8 prodotto premendo e rilasciando la punta delle lamelle con la punta delle dita, o meglio ancora delle unghie. In genere si suona con i pollici, ma alcuni preferiscono posare lo strumento su una superficie piana e utilizzare le altre dita della mano per \"pizzicare\" le lamelle.\nEsistono anche kalimba elettriche, ovvero con pick-up e/o regolatori di frequenze, alle quali si possono addizionare i classici pedali per effetti sonori utilizzati per la chitarra ed il basso elettrico.\nIn organologia \u00e8 classificata tra i lamellofoni (o idiofoni a pizzico), la stessa famiglia di strumenti della m'bira, a cui infatti assomiglia, e da cui probabilmente proviene.\nEsistono numerosi tipi di kalimba: per altezza del suono esiste la kalimba basso, la kalimba contralto, e la kalimba soprano. Per chiavi musicali: la kaRimba, in scala originale africana; la kalimba pentatonica; la kalimba cromatica; la kalimba diatonica; le kalimba in chiavi tradizionali (Ake Bono dal Giappone, Morocco Tuning, ecc.).\nViene solitamente impiegata come strumento d'accompagnamento, fornendo la base ritmica ed armonica al brano, e/o per produrre melodie.\nFu introdotta negli Stati Uniti d'America in seguito alla tratta degli schiavi africani. Gli schiavi costruivano le kalimba utilizzando materiale di recupero, come ad esempio le casse del pesce e le lame di vecchi coltelli o forchette. Il percussionista e compositore Maurice White degli Earth, Wind and Fire (che negli anni settanta impiegarono sovente lo strumento) ha definito la kalimba come il punto di connessione con l'Africa, ovvero con le origini e l'antichit\u00e0 della musica.\nTra le kalimba italiane ricordiamo le \"Verrico Cajon Kalimba\" di Giuseppe Verrico, e le \"Danilo Raimondo Kalimba\".\nLa kalimba cromatica a marchio \"Hugh Tracey (A.M.I.),\" \u00e8 una delle versioni pi\u00f9 complete ma anche pi\u00f9 complesse tra le kalimba in commercio. Trattasi di una tipologia di strumento con lamelle in chiave di \"Do\" o \"Sol\" sulla parte frontale, e con le relative note alterate sul retro. Le potenzialit\u00e0 di questa versione sono molteplici. Lo strumento permette variazioni di tonalit\u00e0, e le sue \"due ottave e mezzo\" danno la possibilit\u00e0 di suonare diversi tipi di generi musicali. Lo strumento \u00e8 nato da un'idea originale del noto kalimbista americano Mark Holdaway, insieme con l'americana Sharon Eaton. Tra i principali musicisti a livello mondiale che utilizzano questa versione della kalimba, ricordiamo Yohei Kisanuki (Kyoto, Giappone), Nick Strippoli (Roma, Italia, EU), e Mark Holdaway (Tucson, Arizona, USA).\nCuriosit\u00e0.\nNel videogioco \"Donkey Kong: Country Returns\" il primo boss si chiama Tiki-Kalimba ed \u00e8 proprio una kalimba vivente.\n\"Kalimba de Luna\" \u00e8 il titolo di una canzone scritta da Tony Esposito e cantata da Gianluigi di Franco presentata al festival di Sanremo del 1984. Curiosamente, lo strumento appare solo nel titolo."}
{"id": "493953", "revid": "36426", "url": "https://it.wikipedia.org/wiki?curid=493953", "title": "Palazzo dei Visacci", "text": ""}
{"id": "493964", "revid": "2063993", "url": "https://it.wikipedia.org/wiki?curid=493964", "title": "Vickers Valiant", "text": "Il Vickers Valiant (in inglese, Valoroso) era un bombardiere strategico britannico degli anni cinquanta.\nNato in risposta alla Specifica B.35/46, fu il primo dei quadrigetto divenuti famosi, in base all'iniziale dei rispettivi nomi, come V-Bombers (gli altri velivoli della classe furono l'Avro Vulcan ed l'Handley Page HP.80 Victor).\nOperativo tra il 1955 ed il 1965, fu protagonista dei primi lanci da un aereo di una bomba atomica britannica (sito di Maralinga, Australia, ottobre del 1956) e della prima bomba all'idrogeno britannica (Oceano Pacifico, maggio del 1957).\nStoria del progetto.\nNell'immediato dopoguerra il Regno Unito considerava primario mantenere una forza aerea strategica che potesse fungere da deterrente nei confronti del potenziale nemico; a questo scopo la Royal Air Force mise in linea il quadrimotore Avro Lincoln (diretto sviluppo dell'Avro Lancaster) motorizzato, tuttavia, ancora da motori a pistoni.\nLo sviluppo tecnologico, legato in particolare al motore turbogetto ed alla bomba atomica, rese necessaria la realizzazione di una nuova generazione di velivoli che consentisse agli inglesi il mantenimento di tale forza di deterrenza.\nIl primo progetto in risposta alla specifica per questo nuovo velivolo venne dalla Vickers: pur non rispettando in pieno le caratteristiche richieste, lo sviluppo procedette (in base ad una nuova richiesta specifica, la B.9/48), in virt\u00f9 della possibilit\u00e0 di una pi\u00f9 rapida realizzazione, in attesa dei velivoli pi\u00f9 sofisticati ed ambiziosi realizzati dalle case costruttrici concorrenti.\nNacque cos\u00ec il progetto \"Vickers Type 660\", la cui motorizzazione era affidata a quattro Rolls-Royce Avon RA.3, mentre un secondo prototipo, cui venne assegnato il codice interno \"Type 667\", avrebbe dovuto avere motori Armstrong Siddeley Sapphire.\nIl primo prototipo vol\u00f2 per la prima volta il 18 maggio 1951; and\u00f2 tuttavia distrutto, a causa di un incendio dovuto ad un guasto al circuito di alimentazione dei motori. Dopo le opportune modifiche il secondo prototipo, i cui motori erano nel frattempo stati sostituiti con i Rolls-Royce Avon RA.7, vol\u00f2 l'11 aprile 1952.\nIl \"Type 660\" aveva nel frattempo ricevuto la denominazione ufficiale di \"Valiant\" (scelto mediante un sondaggio svolto internamente alla Vickers) interrompendo una tradizione consolidata che voleva i bombardieri strategici individuati con nomi di citt\u00e0.\nIl primo ordine per la produzione di serie arriv\u00f2 nell'aprile del 1951, quando ancora non era stato effettuato il primo volo, ed il primo Valiant B.1 vol\u00f2 nel dicembre del 1953.\nTecnica.\nIl Valiant era un monoplano ad ala alta, con angolo di freccia composito; l'equipaggio, formato da 5 elementi, era alloggiato in una cabina di pilotaggio pressurizzata.\nI quattro motori turbogetto erano annegati, due per parte, alla radice delle semiali; si trattava di turbogetti Rolls-Royce Avon che fornivano una spinta di poco superiore ai 44 kN.\nL'armamento era costituito da carichi di caduta fino ad un massimo di 21\u00a0000 lb ed era prevista la possibilit\u00e0 di trasportare ordigni nucleari.\nImpiego operativo.\nEntrato in servizio nel corso del 1955, il Valiant fece parlare di s\u00e9 per una impressionante parata alla Mostra internazionale e esposizione di volo di Farnborough del settembre del medesimo anno: in quell'occasione si esib\u00ec una formazione composta da ben 12 velivoli del \"138\u00ba Squadron\" della RAF.\nSul finire del 1956 i Valiant ebbero la loro unica occasione di intervento in azioni di guerra, prendendo parte alle operazioni nel corso della Crisi di Suez.\nAl momento dell'entrata in servizio dei Vulcan (prima) e dei Victor (poi), i Valiant vennero destinati, di prevalenza, al ruolo di aerocisterna.\nNel corso del 1964, al variare delle necessit\u00e0 strategiche determinate dall'entrata in servizio dei missili balistici (in particolare i UGM-27 Polaris), il Bomber Command tent\u00f2 la riconversione dei Valiant in bombardieri da bassa quota. In questo caso, contrariamente a quanto avvenuto con il Vulcan, la transizione non ebbe esito felice in quanto emersero problemi di solidit\u00e0 strutturale che interessarono principalmente il longherone dell'ala. Di fronte a questi problemi la RAF dispose, nel gennaio del 1965, il ritiro dal servizio dei Valiant.\nVersioni.\n\"Dati sulle versioni tratti da \"L'Aviazione\"\"."}
{"id": "493965", "revid": "181699", "url": "https://it.wikipedia.org/wiki?curid=493965", "title": "Centerba", "text": ""}
{"id": "493966", "revid": "1442080", "url": "https://it.wikipedia.org/wiki?curid=493966", "title": "J\u00fcri Allik", "text": " \nAllik consegue il PhD in psicologia presso l'Universit\u00e0 di Mosca, in Russia, nel 1976, e presso l'Universit\u00e0 di Tampere, in Finlandia, nel 1991.\nSvolge gran parte della sua carriera accademica presso l'Universit\u00e0 di Tartu, dove \u00e8 anche direttore del Dipartimento universitario di Psicologia e presidente della Fondazione delle Scienze Estone. Egli \u00e8, inoltre, uno degli editori della pi\u00f9 importante rivista di scienze sociali e umane in lingua inglese, in Estonia.\nAllik \u00e8 stato rispettivamente presidente (1988-1994) e vice presidente (1994-2001) dell'\"Associazione di Psicologia estone\". Egli \u00e8, inoltre, membro straniero dell'Accademia delle Lettere e delle Scienze finlandese.\nNel 1998 ha ricevuto il premio della scienza nazionale estone nell'ambito delle scienze sociali.\nI maggiori contributi di Allik alla psicologia internazionale riguardano principalmente due aree: la percezione visiva dei movimenti oculari e lo studio comparato dal collettivismo verso l'individualismo.\nDi notevole importanza sono le sue pubblicazioni fortemente critiche, in lingua estone, su Sigmund Freud, sulla storia della psicologia, sulla misurazione della produttivit\u00e0 della scienza, sulla transizione della scienza e sul controllo di qualit\u00e0."}
{"id": "493967", "revid": "729019", "url": "https://it.wikipedia.org/wiki?curid=493967", "title": "Avro 698 Vulcan", "text": "L'Avro 698 Vulcan fu un bombardiere strategico e nucleare prodotto dall'azienda britannica Avro ed impiegato nella Royal Air Force dal 1956 al 1984.\n\u00c8 stato quello di maggior successo dei tre \"V-Bombers\", pur non essendo n\u00e9 il primo n\u00e9 il pi\u00f9 evoluto. Furono prodotti oltre 100 aerei di questo modello, caratterizzato dall'ala a delta composito.\nI Vulcan, capaci di volare a grandi altezze e dotati di 4 potenti motori, furono usati come bombardieri fino agli anni settanta, e come aerocisterne fino al 1984. Alcuni combatterono nella guerra delle Falkland, con missioni di bombardamento e rifornimento in volo tra le pi\u00f9 lunghe mai eseguite.\nStoria del progetto.\nDopo la fine della seconda guerra mondiale il governo e le autorit\u00e0 militari inglesi ritennero che la Gran Bretagna dovesse possedere una propria forza da bombardamento strategico, indipendente da quella americana, al fine di trasportare il deterrente nucleare britannico.\nIl 17 dicembre 1946 la Royal Air Force emise un \"Operational Requirement\" 229 (OR-229) riguardante un bombardiere strategico a medio raggio con cinque uomini d'equipaggio operanti in ambiente pressurizzato, motorizzato da quattro turboreattori, del peso di 45 tonnellate, in grado di volare a 926\u00a0km/h per 6\u00a0200\u00a0km con un carico bellico costituito da una bomba atomica del peso di 4\u00a0500\u00a0kg, o un carico di bombe convenzionali che raggiungeva i 9\u00a0000\u00a0kg. La stiva bombe doveva essere lunga 7,60\u00a0m e larga 1,52\u00a0m per accogliere la bomba atomica \"Blue Danube\" da 4\u00a0650\u00a0kg, lunga 7,37\u00a0m e del diametro di 1,5\u00a0m, dotata di una carica da 20\u00a0kT.\nSulla base di questo requisito il 9 gennaio 1947 il Ministero degli approvvigionamenti (Ministry of Supply) emise la specifica B.35/46 che prevedeva un velivolo con peso a pieno carico inferiore ai 45\u00a0000\u00a0kg, una velocit\u00e0 massima di 930\u00a0km/h e una tangenza di 15\u00a0000 m. A questa nuova specifica furono invitate a partecipare le ditte Avro, Bristol, English Electric, Handley-Page, Shorths e Vickers.\nA causa delle prevedibili difficolt\u00e0 che si sarebbero incontrare nelle sviluppo del nuovo bombardiere, l'11 agosto 1947 l'Air Ministry emise la specifica B.14/46 riguardante un bombardiere a medio raggio (\"medium-range bomber landplane\") che potesse portare 4\u00a0500\u00a0kg di bombe a 2\u00a0780\u00a0km di distanza partendo da un qualsiasi aeroporto del mondo, e con la clausola che l'aereo fosse di semplice manutenzione al fine di poterlo rischierare in basi avanzate all'estero. I requisiti includevano anche un peso massimo al decollo di 64 tonnellate. Per tale specifica fu selezionato il progetto della Short Brothers and Harland Ltd. di Belfast, di cui vennero ordinati due prototipi e una cellula per le prove statiche come SA.4 Sperrin.\nIn risposta alla specifica B.35/46 il direttore dell'ufficio tecnico della AV Roe and Company, Roy Chadwick, insieme al capo disegnatore Stuart Davies, scelse di adottare un'ala a delta, ispirata alle ricerche tedesche nel settore effettuate durante la seconda guerra mondiale. Chadwick perse la vita in un incidente aereo il 23 agosto 1947, ma l'ufficio tecnico della Avro, diretto da Sir William Farren, continu\u00f2 a portare avanti l'idea iniziale, allora considerata inusuale, e per testare in volo questa configurazione e sperimentare i problemi tecnici ed aerodinamici da essa derivati, i tecnici della Avro svilupparono un velivolo in scala ridotta (1/3), di cui furono costruiti 5 esemplari con la designazione di Avro 707. Il primo di essi, matricola VX 748, and\u00f2 in volo per la prima volta il 4 settembre 1949 a Boscombe Down nelle mani del collaudatore Flt. Lt. Eric \"Red\" Esler.\nIl primo vero prototipo del Type 998 Vulcan (matricola VX770) and\u00f2 in volo per la prima volta a Woodford, dove era stato compiuto l'assemblaggio finale della cellula, il 30 agosto 1952 nelle mani del collaudatore Wing Commander Roly Falk. Il velivolo, motorizzato con quattro propulsori Rolls Royce Avon RA.3 da 2\u00a0950\u00a0kg/s installati al posto degli indisponibili Bristol BE-10 Olympus, fu presentato al pubblico in occasione del Salone internazionale dell'aviazione di Farnborough tenutosi nel settembre successivo. Il secondo prototipo, matricola VX 777, and\u00f2 in volo per la prima volta il 3 settembre 1953 motorizzato con i propulsori Bristol BE-10 Olympus Mk.100 da 4\u00a0425\u00a0kg/s, e caratterizzato dall'adozione di sensibili modifiche al disegno della fusoliera e della pianta alare. Tale prototipo fu presentato per la prima volta al pubblico in occasione de successivo Salone internazionale dell'aviazione di Farnborough, dove effettu\u00f2 un volo in formazione con i quattro superstiti Avro 707.\nIl Type 998 Vulcan, secondogenito della classe V-bomber (in quanto preceduto di un anno dal Vickers Valiant), fu il primo a rispettare completamente le specifiche e costitu\u00ec il primo esempio in assoluto di bombardiere strategico con configurazione alare a delta.\nCon queste due macchine furono effettuati test destinati a stabilire l'unit\u00e0 motrice definitiva cui affidare la propulsione: furono utilizzati dapprima i turbogetto Rolls-Royce Avon, cui fecero seguito gli Armstrong Siddeley Sapphire ed infine i Bristol Olympus (che diventeranno Rolls-Royce Olympus per le acquisizioni industriali succedutesi negli anni).\nLa scelta finale per la prima versione di produzione (B.1), cadde su questi ultimi ed il primo aereo di serie fu consegnato il 5 febbraio 1955.\nPresentato a settembre alla mostra di Farnborough, il Vulcan sorprese osservatori ed esperti, soprattutto in virt\u00f9 delle insospettabili doti di maneggevolezza nel volo a quote basse.\nGi\u00e0 nel corso del 1956 gli ingegneri della Avro passarono alla realizzazione di un prototipo per una nuova versione (B.2), in grado di sfruttare adeguatamente la potenza dei motori che si stava facendo sempre pi\u00f9 elevata.\nLe modifiche principali interessarono l'ala: ampliate le dimensioni, rivista la struttura e migliorate le superfici di controllo. Le prove di volo con il prototipo cos\u00ec modificato iniziarono nell'agosto del 1957.\nDescrizione tecnica.\nL'Avro 698 Vulcan aveva fusoliera a sezione circolare, annegata nel profilo della radice alare; la cabina di pilotaggio ospitava due piloti in sedili affiancati ed eiettabili; il muso risultava tozzo e poco pronunciato.\nLa scelta dell'ala a delta consentiva ai tecnici della Avro di affiancare una notevole compattezza strutturale alla possibilit\u00e0 di stivaggio del carburante: lo spessore del profilo alare alla radice superava i 2,10 m.\nGli studi e le prove compiute portarono ad un'ala con angolazioni diverse, con riduzione della freccia grosso modo a met\u00e0 dell'apertura.\nAll'interno delle semiali erano ospitate le gambe posteriori del carrello, costituito da un complesso di 8 ruote ciascuna, mentre l'elemento anteriore aveva 2 ruote.\nGli impennaggi consistevano nella sola deriva con timone, mentre i piani orizzontali erano incorporati nel bordo d'uscita dell'ala.\nLa seconda versione (B.2), entrata in servizio nel 1960, adottava per i piani orizzontali la soluzione dell'elevone in sostituzione del precedente accoppiamento di stabilizzatore ed equilibratore; era inoltre equipaggiata con un'ala pi\u00f9 ampia e di disegno modificato.\nFurono introdotti anche il sistema per il rifornimento in volo e l'equipaggiamento di lancio del missile nucleare Blue Steel. Era prevista la possibilit\u00e0 di impiegare il missile statunitense Skybolt, il cui progetto fu per\u00f2 abbandonato nel 1962.\nAvionica.\nLa dotazione radio della versione Vulcan B. Mk.1 comprendeva due radio ricetrasmittenti a 10 canali VHF TR-1985/TR-1986 e una a 24 canali HF STR-18. La dotazione radio iniziale della versione B.Mk.2 era simile alla B. Mk.1A ma al termine della vita operativa comprendeva una radio ARC-52, una ricetrasmittente in banda V/UHF PTR-175, e una radio ricetrasmittente a Modulazione a banda laterale singola HF Collins 618T.\nIl sistema di navigazione e bombardamento (NBS) comprendeva un radar H2S Mk9 e un computer di navigazione e bombardamento (NBC) Mk1. Altri aiuti alla navigazione erano un ADF Marconi, un sistema GEE Mk3, un radar Doppler Green Satin per determinare la velocit\u00e0 al suolo e l'angolo di deriva, radio e radar altimetro, e ILS. Il sistema TACAN sostitu\u00ec il GEE Mk3 sui B.1A e sui B. Mk.2 nel 1964. Il radar Decca Doppler 72 rimpiazz\u00f2 il Green Satin sui B.Mk.2 a partire dal 1969. Un ground position indicator (GPI) visualizzato su un display consentiva sempre di conoscere la posizione del velivolo.\nI Vulcan B. Mk.2 vennero equipaggiati con un doppio sistema giroscopico (HRS) Mk.2, basato sulla piattaforma inerziale del missile Blue Steel, che era stata integrata nell\u2019avionica al tempo in cui il missile era trasportato sul bombardiere. Con il sistema HRS fu installato anche una unit\u00e0 di navigazione (NHU) che consentiva al navigatore di impostare la rotta dell\u2019aereo tramite l\u2019autopilota, con uno scarto di appena 0,1 gradi. La versione da ricognizione marittima B. Mk.2 (MRR) fu equipaggiata addizionalmente di un sistema di navigazione LORAN C.\nIl sistema ECM originale dei B. Mk.1A e B. Mk.2 comprendeva tre sistemi jammer, un Green Palm, un Blue Diver, e un Red Shrimp in banda S; un Radar warning receiver Blue Saga con quattro antenne (PWR); un sistema di allarme radar Red Steer, e distributori di chaff/. La maggior parte delle apparecchiature era trasportata nel grande cono di coda, e una antenna ECM piatta compensava quella montata tra i terminali di scarico di tribordo. L\u2019equipaggiamento finale della versione B. Mk.2 includeva un jammer in banda L (che sostitu\u00ec il Red Shrimp); un jammer in banda X ARI 18146, in sostituzione del Green Palm, il sistema jammer Red Steer Mk.2 distributori di contromisure IR e il sistema RWR ARI 18228 PWR con le antenne che poste sulla parte quadrata della deriva.\nArmamento.\nIl carico bellico massimo trasportabile, variabile nel tempo, era di 9\u00a0450\u00a0kg di bombe in una stiva ventrale. L\u2019armamento poteva comprendere due bombe nucleari AWRE \"Yellow Sun\" Mk.1 del peso di 3\u00a0175 kg e potenza di 500\u00a0kT o due Yellow Sun Mk.2 da 3\u00a0300\u00a0kg e 1 MT, o Mk.28 \"Blue Snow\" da 1\u00a0052\u00a0kg e 1,45 MT o WE-177 da 272 kg e 200\u00a0kT o quattro WE-177B da 431\u00a0kg e 400\u00a0kT. Quello convenzionale era di 21 bombe da 450\u00a0kg, e/o 2 missili aria-superficie antiradar Texas Instruments AGM-45 Shrike e 2 Matra AS-37 Martel.\nLa versione B Mk.2 poteva trasportare sotto la parte inferiore della fusoliera un missile aria-superficie Avro OR-1132 Blue Steel Mk.2 con gittata di 185 km, e carica nucleare Red Snow da 1,45\u00a0MT. Nel 1961 un aereo fu trasferito negli Stati Uniti d'America e sottoposto a prove di volo con due simulacri del missile aria-superficie a lungo raggio Douglas XGAM-87 Skybolt. A partire dal 61\u00ba esemplare, quindici B.Mk.2 furono dotati di due punti d'attacco subalari per questi missili, tuttavia mai prodotti in serie. Conseguentemente la realizzazione della successiva versione Vulcan \"Phase 6\" per il trasporto di sei di questi ordigni fu cancellata.\nImpiego operativo.\nIl primo esemplare dei 45 della versione Vulcan B.Mk.1 (matricola XA 889), che incorporava alcune delle modifiche sperimentate sul secondo prototipo, and\u00f2 in volo per la prima volta il 4 febbraio 1955, equipaggiato con i motori Bristol Olympus Mk.101 da 4\u00a0990\u00a0kg/s. I primi esemplari di serie furono assegnati alla No.230 Operational Conversion Unit del Bomber Command, sulla RAF Waddington, nel maggio 1956, ed a partire dal 14\u00ba esemplare furono installati i motori Bristol Olympus Mk.102 da 5\u00a0450\u00a0kg/s. Il 20 maggio 1957 fu dichiarato operativo il primo reparto, il No.83 Squadron di stanza sull'aeroporto di Waddington.\nA partire dal 15\u00ba esemplare il modello fu denominato B. Mk.1A, ricevendo la sonda per il rifornimento in volo e una ricca dotazione di apparati per la guerra elettronica (ECM), mentre i motori vennero sostituiti dalla versione Olympus Mk.104 da 6\u00a0125\u00a0kg/s. L'introduzione di nuovi apparati difensivi diede vita alla sottoversione B. Mk.1A.\nLa disponibilit\u00e0 di pi\u00f9 potenti versioni del motore Olympus, e la necessit\u00e0 di trasportare la \"stand off-bomb\" Avro Blue Steel, port\u00f2 allo sviluppo di una nuova versione che fu designata B.Mk.2. Essa incorporava notevoli modifiche alla cellula, con l'introduzione del cono di coda caratterizzato dai dielettrici dei sistemi ECM, e un'ala dalla pianta modificata profondamente, con apertura maggiorata e adozione di un profilo alare pi\u00f9 sottile. Tale ala, detta \"Phase 2\", fu sperimentata per la prima volta sul secondo prototipo VX 777 il 31 agosto 1957. Gli ordini per questa versione riguardarono 17 cellule della prima serie, da modificarsi direttamente sugli scali di produzione, 25 del secondo lotto di produzione, 24 del terzo lotto, e primi con capacit\u00e0 di trasporto del missile aria-superficie Blue Steel, e 40 del quarto, di cui solo nove con capacit\u00e0 di imbarcare il missile della Avro.\nIl primo esemplare di B.Mk.2 vol\u00f2 per la prima volta il 19 agosto 1958, propulso dai motori Olympus Mk.201 da 7\u00a0700\u00a0kg/s. L'ultimo degli 89 esemplari di B.Mk.2 costruiti and\u00f2 in volo per la prima volta fu consegnato il 14 gennaio 1965.\nIl Vulcan ebbe origine come bombardiere strategico ad alta quota, sulla base delle esperienze della seconda guerra mondiale: si riteneva che le distruzioni causate alla Germania attraverso la campagna di bombardamenti strategici potessero costituire un deterrente sufficiente a prevenire l'esplodere di un nuovo conflitto.\nIn questo ruolo il Vulcan fu impiegato tra la fine del 1955 (data di entrata in servizio) e la fine del 1960 quando, a seguito della realizzazione dei missili balistici intercontinentali, furono stravolte le strategie militari in auge.\nIn particolare l'entrata in servizio dei missili SLBM UGM-27 Polaris sui sottomarini statunitensi determin\u00f2 la transizione del Vulcan a compiti di bombardamento a bassa quota (eventualmente anche in profondit\u00e0 dietro le linee nemiche, vista la sua notevole autonomia).\nI Vulcan furono quindi dotati di radar TFR (Terrain Following Radar) ed iniziarono una \"seconda vita\" che li avrebbe portati, circa 20 anni dopo, al loro unico impiego bellico: la guerra delle Falkland.\nDal 1\u00ba maggio del 1982 i Vulcan della RAF, rischierati nell'isola di Ascensione, iniziarono una serie di missioni (dal nome in codice \"Black Buck\") il cui scopo principale era quello di colpire le infrastrutture (in particolare la base aerea) della base di Port Stanley, conquistata dalle forze argentine.\nIl 3 giugno 1982, durante la missione Black Buck 6 (una missione di tipo SEAD), il Vulcan matricola XM597, per un guasto alla sonda di rifornimento in volo fu costretto ad un atterraggio di emergenza all'Aeroporto Internazionale di Rio de Janeiro, con uno dei due missili AGM-45 Shrike ancora agganciato ed armato sotto una semiala. L'equipaggio fu rimpatriato e l'aereo sequestrato fino al termine delle ostilit\u00e0. La versione ufficiale brasiliana fu che il missile fosse un AIM-9 Sidewinder.\nQueste missioni costituirono, fino alla 1\u00aa guerra del golfo (1990), le pi\u00f9 lunghe azioni di bombardamento aereo mai realizzate e furono il frutto di una complessa organizzazione operativa, con circa 11 rifornimenti in volo per ciascun aereo impiegato. Da notare che le aerocisterne all'epoca in servizio presso la RAF erano la versione modificata degli Handley Page Victor, ultimi nati dei bombardieri strategici della \"Classe V\".\nAl termine della guerra delle Falkland era prevista la radiazione del Vulcan ma per il ritardo nella consegna dei Lockheed L-1011 TriStar, che dovevano sostituire i Victor nel compito di aerocisterna per la RAF, una soluzione transitoria trasform\u00f2 6 Vulcan in aerocisterne, che rimasero in servizio fino al 1984, ultimi Vulcan in attivit\u00e0.\nA conferma della validit\u00e0 e versatilit\u00e0 del progetto \"698\", 11 esemplari furono adattati, a partire dal 1973, a compiti di ricognizione marittima, ricoperti fino al 1982.\nNel corso della loro quasi trentennale vita operativa i Vulcan subirono 11 gravi incidenti di volo, che costarono la vita a 40 membri degli equipaggi coinvolti ed a 4 civili (per la caduta del velivolo o dei detriti in zone abitate).\nVersioni.\nEquipaggio (tutte le versioni):\nPilota, co-pilota, navigatore Plotter, navigatore radar ed Air Electronics Officer\"Officer\" (se necessario, due posti supplementari avrebbero potuto essere attrezzati per i Crew Chief, per un totale di sette membri di equipaggio).\nCapacit\u00e0 combustibile ed autonomia sono riferiti solo ai serbatoi principali. Le varie combinazioni di serbatoi supplementari alari (A, E o Drum) dipendevano dalle missioni.\nUn Avro 698 Vulcan effettu\u00f2 le prove di volo con i motori Rolls-Royce Olympus 593, motori che avrebbero successivamente equipaggiato i Concorde."}
{"id": "493974", "revid": "1573940", "url": "https://it.wikipedia.org/wiki?curid=493974", "title": "Shing Mun", "text": "Lo Shing Mun (in cinese \u57ce\u9580\u6cb3; nell'Alfabeto fonetico internazionale in lingua cantonese , in cinese pinyin Ch\u00e9ng M\u00e9n H\u00e9) \u00e8 un fiume che si trova a Sha Tin, Hong Kong, Cina. \nStoria.\nIl fiume Shing Mun originariamente cominciava sulla \"Needle Hill\" e fluiva nell'antica Sha Tin Hoi, una baia poco profonda. Quando Sha Tin Hoi venne bonificata e trasformata in una nuova citt\u00e0 il fiume Shing Mun si estendeva 7\u00a0km di lunghezza e 200m di larghezza nel mezzo dell'area che sfocia a Porto Tolo. Altri fiumi che prima attraversavano Sha Tin Hoi adesso sono affluenti dello Shing Mun o in uno dei suoi nullah.\nLo Shing Mun scorre dall'area di Tai Wai, attraversa il centro della citt\u00e0 di Sha Tin, fino a Porto Tolo. Il fiume ha tre tributari principali: il Tai Wai Nullah, il Fo Tan Nullah ed il Siu Lek Yuen Nullah. Attorno al fiume Shing Mun sono sorti edifici residenziali, commerciali ed industriali di alto livello che hanno portato a un grande sviluppo demografico nei dintorni. Sono stati inoltre costruiti parecchi ponti per collegare le due sponde del fiume Shing Mun.\nInquinamento.\nIl fiume Shing Mun \u00e8 stato intensamente inquinato dagli scarichi indiscriminati di industrie, attivit\u00e0 agricole e commerciali e da scarichi domestici. L'inquinamento organico complessivo, negli anni ottanta, era equivalente a quello prodotto da una popolazione di 160.000 unit\u00e0. A quel tempo era difficile trovare creature viventi nel fiume.\nLa qualit\u00e0 del fiume Shing Mun \u00e8 migliorata da \"cattiva\" a \"buona\", nella scala della qualit\u00e0 dell'acqua, dal 1993. Forme di vita come pesci ed invertebrati sono riapparsi nel fiume.\nA fianco della corte Man Lai \u00e8 stata costruita una riva artificiale di 250 m di lunghezza, dove vi sono spesso accumuli di sedimenti e odori sgradevoli.\nUso attuale.\nSebbene il fiume Shing Mun sia stato inizialmente ideato per la fognatura da Sha Tin Hoi a una zona di circa 37\u00a0km\u00b2 \u00e8 ora un posto popolare per chi \u00e8 in cerca di svago, come canottieri, pescatori, ciclisti o semplici viandanti sulla riva.\n\u00c8 un luogo conosciuto specialmente per gli sport acquatici, quali remi, canottaggio, kayak, e gare di vela. Ci sono due cantieri navali sullo Shing Mun che sono posti a Yuen Wo Rd ed a Shek Mun."}
{"id": "493976", "revid": "2103205", "url": "https://it.wikipedia.org/wiki?curid=493976", "title": "Marco Bisceglia", "text": "Biografia.\nL'impegno politico.\nParroco della Chiesa del Sacro Cuore di Lavello, in provincia di Potenza, Bisceglia aveva aderito pubblicamente alla teologia della liberazione, scontrandosi con le gerarchie cattoliche per avere sostenuto apertamente la legge sul divorzio, contro le loro indicazioni. Non era ben visto dalla Chiesa e dalla Democrazia Cristiana a causa del suo anticonformismo e delle espresse simpatie per il Partito Comunista Italiano.\nGay e sostenitore della liberazione delle persone omosessuali, fu sospeso \"a divinis\" dopo lo scandalo seguito a un inganno fattogli da due giornalisti del settimanale di destra \"Il Borghese\", Franco Jappelli e Bartolomeo Baldi. Essi indossarono i panni, da loro definiti \"ripugnanti\", di due cattolici gay, chiedendogli un matrimonio di coscienza. Bisceglia, che di solito era prudente nei suoi gesti pubblici onde evitare la rottura aperta con la Chiesa cattolica, consent\u00ec a una benedizione privata dell'unione cadendo cos\u00ec nell'inganno.\nIn realt\u00e0 il vero obiettivo dei due giornalisti, come anni dopo dichiararono in un'intervista con Piergiorgio Paterlini nel suo libro \"Matrimoni\", era trovare un pretesto per coinvolgerlo in uno scandalo e far sospendere a divinis il \"prete comunista\". Bisceglia reag\u00ec all'inganno querelando i due giornalisti, che per\u00f2 furono assolti in virt\u00f9 del diritto di cronaca.\nFondatore di Arcigay Palermo.\nDopo la sospensione, Bisceglia incominci\u00f2 a collaborare con l'ARCI. E nel 1980, per sua iniziativa, con l'aiuto di Nichi Vendola, allora un giovane obiettore di coscienza gay, vide la luce all'interno dell'ARCI di Palermo il primo circolo omosessuale. Esso si collocava all'interno della sinistra, che fino ad allora era stata disattenta, se non ostile, al movimento di liberazione omosessuale. Il circolo si chiam\u00f2 ARCI Gay e fu il primo nucleo, presto imitato in altre citt\u00e0, di quella che sarebbe diventata nei decenni successivi un'importante organizzazione per i diritti lgbt+ in Italia.\nGli ultimi anni.\nGli ultimi anni della vita di Bisceglia furono resi molto difficili dall'AIDS. Sempre pi\u00f9 debole, Bisceglia si allontan\u00f2 progressivamente dagli \"ambienti\" gay e rientr\u00f2 in seno alla Chiesa cattolica. Dal 1996 alla morte fu Vicario Coadiutore della Parrocchia di San Cleto (Roma). Oggi il suo corpo \u00e8 sepolto nella tomba riservata ai sacerdoti nel cimitero di Lavello. La sua figura \u00e8 stata commemorata pi\u00f9 volte dagli esponenti del movimento gay in questo contesto, e nei primi mesi del 2014 si \u00e8 costituita come associazione Arcigay Basilicata, intitolata proprio a Marco Bisceglia."}
{"id": "493978", "revid": "729019", "url": "https://it.wikipedia.org/wiki?curid=493978", "title": "Handley Page HP.80 Victor", "text": "LHandley Page HP.80 Victor era un bombardiere strategico quadrimotore ad ala alta, prodotto dall'azienda britannica Handley Page Limited negli anni cinquanta. Impiegato dalla Royal Air Force durante la Guerra Fredda, fu l'ultimo velivolo della famiglia dei V-Bombers inglesi con i quali compose, assieme al Vickers Valiant ed all'Avro Vulcan, il deterrente nucleare del Regno Unito. In seguito all'acquisizione, da parte della Royal Navy, di sottomarini SSBN equipaggiati con missili balistici Polaris, molti dei \"Victor\" in servizio vennero convertiti in aerocisterne.\nSviluppo.\nCome per gli altri bombardieri appartenenti alla \"serie V\", il \"Victor\" fu progettato per soddisfare un requisito all'epoca di primaria importanza per le forze aeree occidentali: essere in grado di penetrare lo spazio aereo sovietico ad elevate velocit\u00e0 ed altitudini trasportando, al di sopra dell'obiettivo, una bomba nucleare a caduta libera.\nCreato in risposta dell\"Air Ministry Specification B.35/46\", lo sviluppo del \"Victor\", e della particolare ala a freccia crescente di cui doveva essere dotato, coinvolse l'utilizzo di numerosi banchi prova tra cui l'aliante HP.87 ed un Supermarine Attacker modificato, che assunse la nuova designazione HP.88.\nQuest'ultimo fu vittima di un incidente il 26 agosto 1951 dopo aver completato 30 voli ed aver raccolto una minima quantit\u00e0 di dati nei suoi appena due mesi di esistenza. Tuttavia, il progetto dell\"HP.80\" era gi\u00e0 in uno stadio talmente avanzato che la perdita dell'HP.88 non ne mise in dubbio la realizzazione; l'ala montata sul \"Supermarine\", inoltre, era ormai superata avendo quella dell'HP.80 cambiato pi\u00f9 volte aspetto e forma rendendola totalmente differente.\nI due prototipi realizzati vennero designati \"WB771\" e \"WB775\".\nTecnica.\nL'HP.80 si presentava come un velivolo dal design futuristico con propulsori stretti e larghi, affogati in corrispondenza della radice alare; la coda, a forma di T, era dotata di stabilizzatori orizzontali inclinati verso l'alto mentre il muso, piuttosto pronunciato causa la presenza del radar di tiro, era dotato di una vetrata per l'equipaggio. A differenza del \"Vulcan\" e del \"Valiant\" nell'HP.80 i piloti sedevano sullo stesso piano degli operatori, usufruendo cos\u00ec di un pi\u00f9 largo compartimento pressurizzato.\nCome gli altri bombardieri \"serie V\", invece, solo i piloti erano dotati di sedili eiettabili; i tre \"Systems Operators\", attivando dei cuscini esplosivi, avrebbero dovuto abbandonare il velivolo lanciandosi col paracadute.\nPrincipale caratteristica del \"Victor\" fu quella di usufruire di ali a freccia crescente: queste avevano la peculiarit\u00e0 di rendere sempre maggiore l'ampiezza dell'angolo alare in corrispondenza di ognuno dei tre stadi di cui erano composte.\nNei prototipi, invece, si riscontrarono alcuni problemi di pesantezza della coda che vennero in seguito risolti con l'allungamento del muso e la ridistribuzione della zavorra anche nella parte anteriore del velivolo.\nImpiego operativo.\nL\"HP.80\" fu l'ultimo \"V-bomber\" ad entrare in servizio e l'ultimo ad uscirne, nove anni dopo il ritiro dell'ultimo esemplare di Avro Vulcan.\nIl velivolo, nella versione B.1A, venne utilizzato nella Guerra del Borneo svolgendo alcune missioni di bombardamento che risulteranno essere le uniche della sua carriera.\nIl \"Victor\", d'altro canto, venne impiegato nella Guerra delle Falkland e nella Guerra del Golfo come aerocisterna.\nCon la conclusione della guerra fredda e l'evoluzione delle tattiche di supporto aereo l\"Handley Page\" costituiva un surplus per la RAF alquanto oneroso per lo scarso rapporto costo-efficacia.\nL\"HP.80\" fu definitivamente ritirato nell'ottobre 1993 e fu l'ultimo velivolo realizzato dalla ditta produttrice originaria dell'Hertfordshire.\nVersioni.\nHP.80.\nPrototipo, due velivoli realizzati. (\"WB771; WB775\")\nVictor B.1/B.1A.\nI \"Victor B.1\" di serie furono motorizzati dai turbogetto Armstrong Siddeley Sapphire ASSa.7, accreditati di 11\u00a0000 lb di spinta ciascuno, ed equipaggiati della Yellow Sun, nome della prima \"nuclear-weapon\" in forza all'aeronautica di Sua Maest\u00e0. In seguito 24 \"Victor\" subirono un upgrade che valse loro una nuova denominazione: la \"B.1A\". A questo standard, il velivolo era dotato di un RWR (\"Radar Warning Receiver\") EKCO ARI 5919/ARI 5952, nome in codice \"Red Steer\", posizionato in un radome della coda. Infine, una suite di ECM (\"Electronic Countermeasures\") completava la nuova dotazione avionica.\nIl 1\u00ba giugno 1956, il \"Victor XA917\", pilotato dal collaudatore Johnny Allam, super\u00f2 la barriera del suono durante una leggera picchiata eseguita al massima potenza. Allam, not\u00f2 un Mach 1.1 indicato dalla strumentazione di bordo mentre vari spettatori, dislocati da Watford a Banbury, dichiararono di aver chiaramente percepito un boom sonico. Il \"Victor\", difatti, fu il pi\u00f9 grande aereo dell'epoca ad aver superato il muro del suono.\nVictor B.2/B.2RS.\nI velivoli appartenenti alla serie \"B.2\", costituivano un vero e proprio upgrade del \"Victor\" aggiornato sia elettronicamente che strutturalmente.\nIn primo luogo, questi esemplari furono propulsi da quattro turboventola Rolls-Royce Conway RCo.11 i quali sviluppavano una spinta pari a 76.7\u00a0kN ciascuno; la sostituzione dei propulsori originali con altri pi\u00f9 performanti comport\u00f2, a sua volta, anche un allargamento delle prese d'aerazione per un incremento del flusso d'aria all'interno del propulsore.\nLe ali furono allungate e vennero applicati su di esse degli \"anti-shock bodies\": dei bulbi posizionati al di sotto dei flap il cui compito era diminuire la resistenza d'onda prodotta dal volo a regime transonico.\nA differenza dei \"B.1\", i B.2 erano caratterizzati da due dispositivi a orecchio d'elefante, posizionati alla base del timone di coda.\nQueste palette, se in funzione, avrebbero azionato delle piccole turbine a presa dinamica, da cui il nome RAT (\"Ram Air Turbine\"). In caso di cessazione della combustione nei motori ad alta quota, dovuta ad esempio dall'onda d'urto di un'esplosione nucleare, la perdita dei controlli elettrici o idraulici avrebbe azionato il RAT che avrebbe fornito energia elettrica sufficiente al volo. L'ala destra, inoltre, ospitava anche un Blackburn Artouste AAPU (\"Airborne Auxiliary Power Unit\"). Questo quinto motore avrebbe mantenuto l'aria in pressione per una seconda accensione dei motori in caso di perdite di potenza.\nStrategic Reconnaissance.\nNove velivoli appartenenti alla serie \"B.2\", vennero convertiti per soddisfare il requisito formulato dalla RAF di \"aereo da ricognizione strategica\" andando a sostituire in questo ruolo i \"Valiant\", ritirati causa affaticamento della struttura alare.\nPer assolvere tali missioni, i \"B(SR).2\" ricevettero macchine fotografiche ad alta risoluzione, un \"Ground Mapping Radar\" montato nel compartimento bombe e dei rilevatori, in grado di individuare determinate particelle rilasciate durante l'esecuzione di test nucleari.\nRefueling Tanker.\nIl ritiro dell'intera flotta di Valiant lasci\u00f2 la RAF pericolosamente scoperta nel settore delle aerocisterne.\nPer questo motivo gli \"Handley Page B.1/B.1A\" , oramai giudicati obsoleti per ricoprire un ruolo primario qual era il bombardamento strategico, vennero rinnovati per questo scopo. Sei dei \"B.1A\" ancora in servizio, furono dotati di un \"refuelling system\" a sonda flessibile con cestelli collocati in corrispondenza di ogni ala; vennero denominati \"B.1A (K2P)\". In seguito altri 14 \"B.1A\" ed 11 \"B.1\" furono dotati di serbatoi posizionati all'interno della stiva e di un sistema di rifornimento a tre punti: un cestello al di sotto di ciascuna ala ed un terzo sistemato ventralmente.\nLe designazioni che ricevettero questi aerei furono, rispettivamente, \"BK.1A\" e \"BK.1\".\nI rimanenti esemplari della versione \"B.2\", non vennero impiegati in missioni di strike a bassa quota come per gli Avro Vulcan; bens\u00ec, vennero portati al nuovo standard per aerocisterne: \"K.2\".\nI 24 \"Victor\" convertiti, ebbero delle ali pi\u00f9 snelle ed una nuova vernice anti-flash white che avrebbe dovuto diminuire l'assorbimento di radiazioni in caso di utilizzo in teatri contaminati da minaccia nucleare.\nIl \"Victor K.2\" poteva imbarcare 41\u00a0000 kg di combustibile; rimase in servizio attivo fino al 1993.\nEsemplari attualmente esistenti.\nSono solo cinque gli esemplari di \"Victor\", al 2020, giunti ai giorni nostri:\nI soprannomi, e le relative nose art, sono stati applicati durante Desert Storm nel 1991.\nDi questi, \"Lindy\" e \"Tina\" sono gli unici \"Victor\" ancora \"in vita\": regolarmente effettuano run ad alta velocit\u00e0 con espulsione del parafreno lungo le taxi ways delle rispettive basi, oltre che in manifestazioni con cadenza annuale."}
{"id": "493986", "revid": "767487", "url": "https://it.wikipedia.org/wiki?curid=493986", "title": "Mandrake (percussionista)", "text": "Biografia.\nIl soprannome deriva dalla partecipazione ad una trasmissione televisiva brasiliana del 1959 alla quale prendeva parte come direttore d'orchestra e arrangiatore Enrico Simonetti: durante una puntata dedicata alla magia, Ivanir do Nascimento essendo l'unico dell'orchestra ad avere i baffi, impersoner\u00e0 il mago Mandrake, prendendone poi definitivamente il nome. Mandrake partecipa a spettacoli e registrazioni con artisti di fama internazionale come Jair Rodrigues, Elis Regina, Jo\u00e3o Gilberto, Maria Beth\u00e2nia, Chico Buarque, Vin\u00edcius de Moraes, Wilson Simonal, Carlos Piper, Roberto Carlos Braga, Gal Costa.\nNel gennaio del 1970 suona con il gruppo di Elza Soares, con cui, dietro invito di Franco Fontana, il gruppo si sposta in Italia per una tourn\u00e9e di 20 giorni, che ha inizio al teatro Sistina di Roma. Mandrake vedr\u00e0 finalmente realizzato il suo sogno di bambino, quello di poter vedere il Colosseo. Non torner\u00e0 pi\u00f9 in Brasile. Con il chitarrista Irio De Paula forma da prima il trio \"Macumba\" e in seguito il quartetto \"Balanco\" con la partecipazione del bassista Giorgio Rosciglione. Dopo 4 anni Mandrake forma il suo gruppo \"Mandrake Som\". In Italia egli ben presto raggiunge la notoriet\u00e0. \u00c8 d'obbligo la sua presenza a diversi programmi televisivi e radiofonici come ospite d'onore.\nNel 1971 partecipa al Cantagiro; nel 1972 \u00e8 a \"Studio I\" con Enrico Simonetti; Lavora con Gigi Proietti, Enza Samp\u00f2; Partecipa come ospite speciale allo spettacolo \"Due come noi\" con Ornella Vanoni; suona con Sergio Endrigo, Sergio Bardotti, Giorgio Calabrese; \u00e8 tra gli artisti presenti alla serata d'onore in omaggio al Beato Angelico con Giulietta Masina. Insieme ad autorevoli personaggi come Giulio Andreotti e Rita Levi-Montalcini, \u00e8 chiamato, nel dicembre del 1985, al programma \"Come Spoon River - 20 testimonianze dopo la bomba - the day after\".\nCugino di Pel\u00e9, collabora per anni con musicisti italiani, cantanti e direttori di orchestra: fra gli altri da ricordare Toni Esposito, i Perigeo, Irio De Paula, Ornella Vanoni e Gianni Ferrio. Tra i dischi da ricordare una rarit\u00e0 da collezione: \"Sombossa\" del 1975. Ha collaborato dal 1983 fino alla sua morte con la cantante argentina Liliana Gimenez.\nDiscografia.\n45 giri.\n1976 - \"Deixo isso pra la/O dia em que eu morrer\" (EMI Italiana, 3C 006-18119)"}
{"id": "493990", "revid": "322321", "url": "https://it.wikipedia.org/wiki?curid=493990", "title": "Assistente ecclesiastico", "text": "L'assistente ecclesiastico \u00e8 il vescovo o presbitero che funge da guida spirituale di un'associazione di laici cattolici, o che \u00e8 presente in un'istituzione ufficialmente riconosciuta, dall'autorit\u00e0 competente, come \"cattolica\" (ad esempio, un'universit\u00e0). In alcune associazioni viene spesso abbreviato con \"A.E.\"\nTale figura, prevista dallo statuto o regolamento della singola associazione o istituzione, ha il compito di rendere presente la funzione di guida che il ministero ordinato svolge a vantaggio dei fedeli, con il richiamo al Vangelo e al magistero ecclesiale; \u00e8 anche un ruolo di raccordo tra la presidenza o la direzione dell'istituzione, svolta dai laici e regolata da criteri di ispirazione democratica, e il governo ecclesiale, che \u00e8 compito del clero.\nTra le varie associazioni in cui la figura dell'assistente ecclesiastico \u00e8 di particolare importanza, si citi l'Azione Cattolica e lo scautismo cattolico (ad es., l'AGESCI). Anche l'Universit\u00e0 Cattolica ha uno o pi\u00f9 assistenti ecclesiastici, cos\u00ec come le organizzazioni sindacali di ispirazione cristiana (per l'Italia: ACLI, Coldiretti, ecc.)."}
{"id": "493993", "revid": "125150177", "url": "https://it.wikipedia.org/wiki?curid=493993", "title": "Dark Angel (gruppo musicale)", "text": "I Dark Angel sono un gruppo musicale thrash metal statunitense formatosi all'inizio degli anni ottanta, scioltosi nel 1992 e, riunitosi nei 2000.\nStoria del gruppo.\nGli inizi.\nLa band si forma nel 1981 con il nome \"Shellshock\", dall'incontro di tre studenti della Downey High School di Los Angeles (la stessa scuola dove si incontrarono James Hetfield e Ron McGovney, futuri membri dei Metallica). I tre studenti erano il cantante Don Doty, il chitarrista Jim Durkin ed il bassista Rob Yahn, successivamente si aggiunse il batterista Mike Andrade. Con questa formazione viene registrato un demo dal titolo \"Into the Inferno\".\nNel 1984, si aggiunge il secondo chitarrista Eric Meyer e Andrade viene sostituito da Bob Gourley (batterista che milit\u00f2 per qualche settimana negli Slayer, sostituendo momentaneamente Dave Lombardo). L'anno successivo Gourley viene rimpiazzato prima da Lee Rauch (proveniente dai Megadeth) e poi da Jack Schwartz. Dopo questi continui cambi di formazione vengono pubblicati altri demo con il nuovo nome: Dark Angel.\nNel 1985, \u00e8 il turno di \"We Have Arrived\" , album che contiene alcuni brani gi\u00e0 presenti nei demo.\nL'ingresso di Gene Hoglan.\nSubito dopo la pubblicazione del primo disco la band subisce un nuovo cambio: Schwartz se ne va lasciando il posto a Gene Hoglan, ex batterista dei \"Wargod\".\nCon lui alle pelli viene pubblicato il secondo album, \"Darkness Descends\" del 1986. Questo vede anche l'ingresso in formazione del bassista Mike Gonzalez al posto di Yahn, cosa che avviene quando il disco \u00e8 gi\u00e0 in stampa.\nNel 1988 il gruppo prende parte all'Ultimate Revenge 2 con un nuovo cantante: Ron Rinehart. Questo mini-festival, a cui parteciparono anche Raven - Death - Faith or Fear - Forbidden, viene registrato e in seguito pubblicato dalla Combat Records sotto forma di VHS.\nLa svolta.\n\"Leave Scars\" del 1989 rappresenta un significativo cambio stilistico: il gruppo si dedica molto alla tecnica e definisce uno stile pi\u00f9 personale, sebbene la musica rimane brutale come agli esordi.\nHoglan diviene l'elemento trainante del gruppo dato che, d'ora in poi, si occuper\u00e0 della composizione di molti brani e \nNe frattempo chitarrista Jim Durkin (uno dei membri fondatori) abbandona il gruppo, lasciando il posto a Brett Eriksen. In quel periodo viene registrato anche \"Live Scars\" (1990): il primo album dal vivo dei Dark Angel.\nLa mancata ascesa.\nL'anno successivo viene dato alle stampe \"Time Does Not Heal\", che Il livello tecnico raggiunge il suo apice con Meyer ed Erikssen autori di un ottimo lavoro ritmico e solistico e con Hoglan che, oltre ad essere un batterista di indubbie doti tecniche, dimostra di essere anche un compositore capace essendo il principale scrittore di musiche e testi. Al momento della sua uscita, in piena epoca death metal, quando molte thrash band della prima ondata come Metallica e Megadeth si avvicinavano ad altri stili pi\u00f9 mainstream, il disco venne praticamente ignorato da pubblico e critica e, l'importanza e la bellezza di questo lavoro vennero riconosciute solo con il passare degli anni.\nLo scioglimento.\n\u00c8 il loro \"canto del cigno\" e, dopo il tour di promozione dell'album, la band si scioglie all'improvviso a causa dei forti diverbi tra i vari componenti. L'ultima uscita discografica del gruppo \u00e8 la raccolta \"Decade of Chaos\" del 1992. Mentre degli altri membri non si sentir\u00e0 pi\u00f9 sentir parlare, Hoglan diventa un turnista molto richiesto suonando con varie band tra le quali Death, Testament e Strapping Young Lad, band industrial metal con la quale instaura un ottimo rapporto di lavoro e di amicizia con il leader Devin Townsend.\nLe Reunion.\nNel 2002 i Dark Angel si riuniscono con il chitarrista Jim Durkin, mentre il bassista Mike Gonzalez sar\u00e0 presente in una successiva reunion del 2013. Per via dei problemi di salute di Rinehart per\u00f2 le attivit\u00e0 verranno continuamente rallentate nel corso degli anni, sia a causa dell'abbandono da parte di Durkin che del seguente scioglimento avvenuto nel 2005.\nNel 2013 viene annunciata la reunion con il primo cantante (Don Duty), ma successivamente l'ipotesi viene scartata e il gruppo si riunisce nella formazione del terzo album \"Leave Scars\" annunciando una serie di date per l'anno successivo.\nDalla fine del 2014 si parla, sempre pi\u00f9 insistentemente, di un nuovo album in studio per la band.\nI testi.\nA differenza di tanti gruppi metal che trattano perlopi\u00f9 tematiche come horror, satanismo e fantasy, i Dark Angel parlano di argomenti che riguardano la societ\u00e0 odierna, come la violenza sessuale, i problemi del sistema statunitense e la religione (il brano \"The New Priesthood\" \u00e8 una forte critica nei confronti delle societ\u00e0 ecclesiastiche, ritenute corrotte e dittatoriali)."}
{"id": "493995", "revid": "1543377", "url": "https://it.wikipedia.org/wiki?curid=493995", "title": "Comunit\u00e0 montana Argentea", "text": "La Comunit\u00e0 montana Argentea era un comprensorio montano della Liguria, in provincia di Genova, formato dai comuni di: Arenzano, Cogoleto e Mele.\nL'ente locale aveva sede ad Arenzano e l'ultimo presidente \u00e8 stato Marco Durante. Parte dell'ex territorio della comunit\u00e0, certificata UNI EN ISO 14001, appartiene al Parco naturale regionale del Beigua.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato soppresso con il passaggio del solo comune di Mele nella nuova Comunit\u00e0 montana Valli Stura, Orba e Leira. I comuni di Arenzano e Cogoleto avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo."}
{"id": "493998", "revid": "729019", "url": "https://it.wikipedia.org/wiki?curid=493998", "title": "BAC TSR-2", "text": "Il BAC TSR-2 era un velivolo multiruolo (bombardiere tattico e ricognitore) bimotore a getto, sviluppato dall'azienda britannica British Aircraft Corporation (BAC) negli anni sessanta e rimasto allo stadio di prototipo.\nSi trattava di una delle pi\u00f9 grandi realizzazioni nel campo della tecnologia aeronautica, ma il suo progetto venne abbandonato a causa di discusse scelte politiche operate dal governo britannico.\nStoria.\nSviluppo.\nLe vicende del TSR.2 ebbero inizio nel marzo del 1957 quando l'Air Ministry emise il \"General Operational Requirement\" n\u00ba339 con il quale richiedeva la realizzazione di un velivolo da bombardamento e ricognizione che avesse un raggio d'azione di almeno 1\u00a0000 miglia, che fosse in grado di volare a velocit\u00e0 ampiamente supersonica alle alte quote e vicina a quella del suono alle bassissime quote, che fosse in grado di operare da piste di ridotte dimensioni e scarsamente preparate e che potesse operare con precisione in qualsiasi condizione meteorologica. Non ultimo, il velivolo doveva essere in grado di trasportare un ordigno nucleare. Nelle intenzioni il velivolo prescelto avrebbe dovuto sostituire nei reparti di volo l'English Electric Canberra.\nIl primo elemento di incertezza per lo sviluppo del velivolo si present\u00f2 gi\u00e0 il mese successivo in quanto lo stesso Ministro della Difesa dell'epoca, Duncan Sandys, pubblic\u00f2 (il 4 aprile) un libro bianco (\"Defence\u2014Outline of Future Policy\", in italiano \"Difesa-Struttura della politica futura\") nel quale delineava per l'arma aerea un futuro fatto prevalentemente di armi missilistiche, in particolare come forza deterrente nucleare.\nAlla scadenza dei termini della richiesta (fissata per il 31 gennaio 1958) erano pervenute numerose proposte, tra le quali due risultavano particolarmente promettenti: si trattava dei progetti \"English Electric P.17A\" e \"Vickers-Armstrong 571\". Poich\u00e9 il governo britannico riteneva che il rafforzamento dell'industria aeronautica dovesse passare attraverso una serie di fusioni ed accorpamenti aziendali, l'occasione risultava propizia sia dal punto di vista tecnico, sia da quello industriale.\nVenne dunque affinata la specifica tecnica (tramite l'emissione dell'\"Operational Requirement 343\") ed il 1\u00ba gennaio 1959 venne dato l'annuncio dell'assegnazione del contratto per lo sviluppo del progetto (indicato definitivamente come \"Tactical Strike and Reconnaissance, Mach 2\") alle aziende Vickers-Armstrongs ed English Electric in via paritetica. Fin dai primi commenti, emersero i principali elementi di criticit\u00e0 che avrebbero accompagnato il progetto del TSR.2 nel corso del suo sviluppo: i tempi di realizzazione, i costi di sviluppo e di produzione, l'integrazione operativa delle aziende costruttrici impegnate.\nIl primo effetto pratico generato dal progetto del TSR.2 si inseriva nel solco della nuova strutturazione dell'industria aeronautica britannica: il compito di realizzare il motore per il nuovo velivolo fu assegnato alla Bristol Siddeley (nata nel corso del 1959 dall'unione della Bristol Aero Engines con la Armstrong Siddeley). L'unit\u00e0 prescelta, l'Olympus, sarebbe stata direttamente sviluppata della serie gi\u00e0 impiegata sui bombardieri Vulcan.\nIntorno al progetto del TSR.2 il dibattito, politico e tecnico, si svilupp\u00f2 (con intensit\u00e0 ancora oggi riscontrabile) ben prima che il velivolo vedesse la luce: da un lato la sua realizzazione era considerata strategica per lo sviluppo dell'industria aeronautica britannica, ma dall'altro i costi prospettati erano fonte di apprensione tanto pi\u00f9 che, nello stesso periodo, anche la \"Fleet Air Arm\" aveva emesso una specifica che richiedeva un velivolo da destinare a compiti analoghi (la \"NA.39\", che avrebbe portato alla nascita del Blackburn Buccaneer) che veniva, da alcuni, considerato compatibile (con poche varianti) anche con le richieste della \"Royal Air Force\".\nPur nel clima descritto, il progetto del TSR.2 progrediva: l'integrazione industriale delle due aziende prese il via immediatamente dopo l'assegnazione dei lavori, dando vita alla British Aircraft Corporation, mentre nel settembre successivo venivano considerati ormai prossimi i primi ordini da parte della RAF. Il 7 ottobre segu\u00ec la firma del contratto: a fronte dello stanziamento di 90 milioni di sterline furono ordinati 9 esemplari destinati ai voli di prova; a questi fece seguito un'integrazione che prevedeva altri 11 velivoli che avrebbero dovuto essere pienamente operativi.\nNel corso del 1961 si materializz\u00f2 anche l'interessamento da parte della Royal Australian Air Force: anche l'aeronautica australiana stava cercando un sostituto per i Canberra ed il TSR.2 fu inserito tra le possibili soluzioni, insieme agli statunitensi B-58 Hustler e A-5 Vigilante ed al francese Mirage IV.\nNel corso del 1962 venne testata in volo, su un Vulcan appositamente modificato, la nuova versione del motore \"Olympus\" e vennero resi noti dettagli in merito ai sistemi radar in corso di realizzazione; tuttavia, malgrado ricorrenti rassicurazioni, il completamento del programma non poteva mai considerarsi certo.\nL'anno successivo la storia del TSR.2 registr\u00f2 ulteriori eventi contraddittori: le autorit\u00e0 australiane, che gi\u00e0 avevano dato segnali di impazienza, decisero di optare per l'acquisto del General Dynamics F-111 per la RAAF proprio negli stessi giorni in cui il Ministero dell'Aviazione britannico dava notizia di avere in corso trattative per l'acquisto di 30 TSR.2 anche se contemporanee dichiarazioni di esponenti politici indicavano prossima la cancellazione dell'intero programma.\nNei medesimi giorni della fine di ottobre del 1963, vennero svelate le prime immagini del TSR.2, evento cui fecero seguito dichiarazioni da parte del portavoce del Partito Laburista, all'epoca all'opposizione, che indicavano nel progetto TSR.2 il maggior scandalo nella storia del paese dall'epoca della bolla della South Sea Company in ragione dei suoi costi, sostenuti e programmati. Le reazioni polemiche non mancarono ed i sostenitori del progetto fecero notare come senza il TSR.2 altri progetti in via di sviluppo (espressamente l'Hawker Siddeley P.1154, il Concorde ed il BAC One-Eleven) sarebbero stati certamente pi\u00f9 costosi se non tecnicamente impossibili da realizzare; successive dichiarazioni del Ministro dell'Aviazione (conservatore) evidenziavano i pregi del progetto e lo inquadravano ancora tra le necessit\u00e0 strategiche di difesa del paese.\nAnche dal punto di vista tecnico la realizzazione del TSR.2 dovette affrontare una considerevole mole di aspetti critici, dovuti prevalentemente al fatto che quasi ogni singolo componente del velivolo era completamente nuovo e non aveva precedenti in quanto ad esperienze da parte dell'industria britannica. In particolare la realizzazione dei propulsori conobbe importanti difficolt\u00e0, tanto che il \"Vulcan\" B.1 impiegato per le prove (matricola XA894) era esploso al suolo durante uno dei test, il 3 dicembre del 1962.\nMalgrado questi (ed altri) problemi ai motori, al carrello d'atterraggio ed al parafreno, finalmente il 27 settembre 1964 il BAC TSR.2 venne portato in volo dal pilota collaudatore Roland Beamont anche se, inesorabilmente, l'avvenimento fu nuovamente contornato da aspre polemiche di natura politica.\nDescrizione tecnica.\nStruttura.\nIl risultato finale del lungo lavoro di progettazione, era un velivolo ad ala alta dalle dimensioni considerevoli (in lunghezza superava di circa 6 m il bombardiere strategico Avro 683 Lancaster) e dalle forme complessivamente somiglianti a quelle del North American A-5 Vigilante (che era stato portato in volo circa sei anni prima).\nLa fusoliera aveva ampia sezione rettangolare; nella sezione anteriore i due membri dell'equipaggio erano disposti in tandem nella cabina di pilotaggio sovrastata da cupolini con apertura a conchiglia incernierati nel rispettivo lato posteriore; quello del navigatore/bombardiere era metallico con due finestrelle laterali.\nL'ala era a delta con bordo d'entrata a freccia di 60\u00b0 e le estremit\u00e0 rivolte verso il basso (a formare un angolo di 30\u00b0) al fine di ridurre il rollio; la superficie era estremamente ridotta ed era munita di ipersostentatori soffiati (mediante aria spillata ai reattori). Gli impennaggi erano di tipo tradizionale, con i piani orizzontali costituiti da un'unica superficie mobile (in gergo, \"stabilatori\") e disposti a met\u00e0 della fusoliera, al di sotto della deriva.\nLe prese d'aria, di forma semicircolare, erano disposte ai lati della fusoliera (immediatamente al di sotto delle semiali) ed erano provviste di diffusore semi-conico.\nIl carrello d'atterraggio, di tipo triciclo anteriore, aveva gli elementi posteriori costituiti da due ruote disposte in tandem che si ritraevano in avanti all'interno della fusoliera. Per ridurre la corsa in atterraggio veniva utilizzato un parafreno, alloggiato all'estremit\u00e0 di coda (tra gli ugelli di scarico dei motori).\nMotore.\nL'apparato propulsivo del TSR.2 era costituito da una coppia di motori turbogetto Bristol Siddeley Olympus 22R Mk. 320 appositamente sviluppati: dotate di postbruciatore queste unit\u00e0 avrebbero dovuto sviluppare, secondo le previsioni, circa 33\u00a0000 lbf (pari a 146,8 kN). I motori erano disposti, affiancati, nel tronco posteriore della fusoliera.\nArmamento.\nIl progetto del TSR.2 non prevedeva l'installazione di armamento difensivo, mentre il potenziale offensivo era rappresentato dalla possibilit\u00e0 di trasportare nell'ampio vano bombe all'interno della fusoliera fino ad un massimo di 6\u00a0000 lb (pari a 2\u00a0720 kg) di carico bellico cui poteva essere aggiunto, mediante l'impiego di quattro piloni esterni (due sotto ogni semiala), un ulteriore quantitativo di 10\u00a0000\u00a0lb (4\u00a0500\u00a0kg) di ordigni.\nIn base alla specifica d'origine il carico offensivo poteva essere rappresentato sia da ordigni convenzionali che nucleari. Nel caso di missione di bombardamento strategico il TSR.2 era in grado di trasportare nel vano di fusoliera una bomba Red Beard (da 2\u00a0000\u00a0lb, pari a 900\u00a0kg) che veniva sganciata mediante la tecnica del bombardamento in cabrata. Nelle missioni di tipo tattico potevano essere trasportate fino a quattro bombe WE.177 (all'epoca era in fase di realizzazione la versione \"A\", dal peso di 600\u00a0lb) di cui due disposte nel vano interno e due nei piloni subalari.\nOvviamente il previsto utilizzo dei piloni esterni consentiva di contemplare le pi\u00f9 diverse combinazioni di armamenti e di serbatoi ausiliari, a seconda della missione richiesta. Tra gli armamenti presi in considerazione vi fu anche il missile Martel nella sua versione aria-superficie.\nSistemi.\nL'avionica installata sul TSR.2 era eccezionalmente avanzata, tanto da essere considerata tra le pi\u00f9 sofisticate dell'epoca; tutti i sistemi montati erano prodotti da aziende britanniche. Il sistema di navigazione era un'evoluzione, curata dalla Elliott Brothers, dello statunitense Autonetics Verdan impiegato sull'A-5 Vigilante: mediante una serie di processori era in grado di coordinare input provenienti dalla piattaforma inerziale (realizzata dalla Ferranti), dal radar Doppler (prodotto dalla societ\u00e0 Decca Radar), dal radar a scansione anteriore disposto nel cono di prua (anche in questo caso prodotto dalla Ferranti) e dal radar altimetro. Quest'ultimo, costruito dalla Standard Telephones and Cables, era in grado di rilevare automaticamente il profilo del terreno volando, alla velocit\u00e0 del suono, a circa 90\u00a0m da terra. Tutti i dati erano esposti al pilota direttamente sul cupolino dell'abitacolo mediante un sistema \"a testa alta\" (in inglese \"HUD, Head-Up Display\"). Tutti gli impulsi ai comandi di volo erano gestiti tramite il pilota automatico dotato di un sistema elettronico di mantenimento della stabilit\u00e0. In caso di guasto era previsto che il velivolo salisse automaticamente di quota, per consentire al pilota di prenderne il controllo mediante i comandi manuali.\nImpiego operativo.\nIl primo volo di collaudo venne effettuato malgrado la consapevolezza di problemi ai motori (tanto che al pilota venne data precisa indicazione di non impiegarli mai al massimo della potenza) e durante tutto il suo compimento non venne mai retratto il carrello di atterraggio. Pur con queste precauzioni, l'equipaggio e gli osservatori vissero momenti di tensione nel verificare che l'aereo lasciava scie bianche dai lati delle ali: inizialmente si temette che fossero perdite di carburante ma, con sollievo, si scopr\u00ec che erano solamente scie di condensazione. Questo primo test fu, sostanzialmente, una sorta di dimostrazione da opporre ai detrattori del programma tanto che Roland Beamont chiese l'installazione di nuovi propulsori prima di portare nuovamente in volo il velivolo.\nLa sostituzione dei motori avvenne prima della fine dell'anno ed il 31 dicembre il TSR.2 venne portato in volo per una seconda volta; fecero seguito altri 22 voli prima della fine di marzo del 1965. Il team dei collaudatori riport\u00f2 impressioni estremamente favorevoli, citando prestazioni straordinarie nel volo a bassissima quota malgrado il velivolo non fosse ancora equipaggiato con le strumentazioni elettroniche previste. In questa serie di voli non mancarono certo i problemi che, in gran parte, trovarono soluzione. Il principale elemento di criticit\u00e0 risultava essere ancora il carrello d'atterraggio, ma non ci fu tempo per risolvere definitivamente il problema: il 6 aprile 1965 il nuovo governo laburista, guidato dal premier Harold Wilson, decret\u00f2 la fine del programma TSR.2 dopo un totale di sole 13 ore di voli di prova.\nEpilogo.\nLa conclusione del progetto TSR.2 venne ufficialmente decretata a causa dei costi elevati ed in ragione della maggior economicit\u00e0 attribuita alla soluzione che prevedeva l'acquisto dei velivoli statunitensi F-111 come gi\u00e0 fatto dalle autorit\u00e0 australiane. Con tempi definiti \"fretta indecente\" quasi tutto il materiale relativo al TSR.2 venne bruciato, scartato o rottamato. Addirittura il singolo esemplare ad aver volato venne impiegato come bersaglio per l'artiglieria e fatto a pezzi nel tempo. Solamente due prototipi vennero salvati dalla completa distruzione.\nMeno di tre anni dopo, tuttavia, problemi di sviluppo dell'F-111 (nella versione \"K\" appositamente progettata) uniti all'innalzamento dei costi (in parte determinati anche dalla sfavorevole dinamica del rapporto di cambio dollaro/sterlina) condussero alla cancellazione anche di questo secondo progetto (con ulteriore aggravio di costi).\nAl termine di tutte queste complesse vicende la RAF, senza per altro ritirare dal servizio il Canberra, opt\u00f2 per l'impiego di due diversi velivoli nei ruoli previsti per il TSR.2: il McDonnell Douglas F-4 Phantom II nelle versioni F-4K e F-4M, designate dalla RAF rispettivamente FG.1 (\"Fighter/Ground Attack\") e FGR.2 (\"Fighter/Ground Attack/Reconnaissance\"), e (ironia della sorte) il Blackburn Buccaneer, a suo tempo gi\u00e0 scartato tra i rivali del TSR.2, nelle versioni S.2A (conversioni di esemplari gi\u00e0 in uso alla Fleet Air Arm) e S.2B (velivoli costruiti ex novo).\nLa storia del TSR.2 lasci\u00f2 certamente il segno negli ambienti aeronautici britannici. Significativo il fatto che di fronte ai primi ritardi del progetto \"MRCA, Multi-Role Combat Aircraft\" (nato nel 1968 da richiesta anglo/italo/tedesca, che condurr\u00e0 alla produzione del Panavia Tornado) i pi\u00f9 cinici osservatori reinterpretarono la sigla mutandola in \"Must Refurbish Canberra Again\" (\"occorre nuovamente rinnovare il Canberra\").\nEsemplari superstiti.\nLe attrezzature, le dime di lavorazione e molti degli aerei parzialmente completati vennero rottamati entro sei mesi dalla cancellazione del programma. Solo due cellule sopravvissero: quella con matricola \"XR220\" venne esposta al RAF Museum di Cosford vicino Wolverhampton, e il molto meno completo \"XR222\" all'Imperial War Museum di Duxford. Insieme al completo \"XR221\" e al parzialmente completo \"XR223\", l'unico esemplare che abbia effettivamente volato, lo \"XR219\", fu portato a Shoeburyness ed usato come bersaglio per testare la vulnerabilit\u00e0 di un moderno velivolo e relativi sistemi al fuoco di artiglieria.\nL'evidente fretta con la quale il progetto venne cancellato \u00e8 stato fonte per molte discussioni ed astio da allora. Ci\u00f2 nondimeno,\nil TSR-2 rimane un persistente \"cosa sarebbe successo se?\" dell'aviazione britannica, comparabile alla cancellazioni e alla distruzione del bombardiere statunitense Northrop Flying Wing e dell'intercettore Avro Canada CF-105 Arrow che fu cancellato in Canada nel 1959, oltre che dell'italiano Aerfer Leone, anch'esso cancellato per motivi politici.\nGli esemplari rimasti sono esposti presso strutture situate in Inghilterra:"}
{"id": "494007", "revid": "287204", "url": "https://it.wikipedia.org/wiki?curid=494007", "title": "Space Channel 5", "text": " \u00e8 un videogioco per console, commercializzato in Giappone per Sega Dreamcast il 16 dicembre 1999, negli Stati Uniti il 4 giugno 2000 e in Europa il 6 ottobre 2000. Tra il 2002 e il 2003 venne invece distribuito anche per PlayStation 2. Il produttore del gioco \u00e8 Tetsuya Mizuguchi, l'uomo che \u00e8 anche dietro a giochi come \"Sega Rally Championship\", \"Lumines\" e \"Meteos\".\nRetrospettiva.\nTrama.\n\"Space Channel 5\" ha luogo cinquecento anni nel futuro, dove le stazioni televisive interstellari combattono per i dati di audience. La protagonista del gioco \u00e8 Ulala (un riferimento alla frase francese \"ooh la la\") una nuova reporter per una di queste stazioni, \"Space Channel 5\", che si \u00e8 unita a loro dopo essere stata salvata da uno dei loro reporter dieci anni prima. Quando una strana razza aliena, nota come i Moroliani (Morolians), inizia a prendere degli ostaggi e li obbliga a ballare, Ulala viene inviata per riferire le notizie e salvare gli ostaggi con le sue mosse funky. I Moroliani non sono l'unico problema per\u00f2, poich\u00e9 Ulala deve anche lottare con la giornalista rivale, Pudding, e l'emittente pirata, Jaguar. Mentre Ulala indaga ulteriormente su questo incidente, inizia a imparare che non tutto \u00e8 come sembra.\nAlla fine del gioco fa un cameo il personaggio Space Michael interpretato dalla superstar Michael Jackson che gli ha prestato la voce, le sembianze e le movenze.\nModalit\u00e0 di gioco.\nIl gioco \u00e8 simile a \"PaRappa the Rapper\" e ad altri precedenti giochi di memorizzazione come \"Simon Says\" dove il computer mostra una sequenza di mosse - passi di danza nel caso di \"Space Channel 5\" - e il giocatore deve copiarli con successo per avanzare utilizzando i tasti direzionali del controller.\nSeguiti.\nIl seguito, \"\" fu distribuito in Giappone per Dreamcast e PlayStation 2, ma nel resto del mondo solo su PlayStation 2 e negli Stati Uniti come parte di \"Space Channel 5 Special Edition\".\n\"Space Channel 5: Ulala's Cosmic Attack\" per il Game Boy Advance fu pubblicato nel 2003 da THQ grazie ad un accordo che ha assegnato a THQ i diritti esclusivi per creare giochi per GBA basati su franchise Sega.\nControversia.\nAd inizio 2003 Lady Miss Kier, ex membro del gruppo musicale Deee-Lite, ha citato in giudizio SEGA accusandola di aver utilizzato senza alcun diritto la sua immagine nella creazione del personaggio di Ulala, protagonista della saga videoludica. Infatti Lady Miss Kier sosteneva che il look basato su tacchi a spillo, minigonne corte e capelli colorati fosse stato copiato dalla sua persona. Lady Miss Kier ha dichiarato che Sega le offr\u00ec un pagamento di 16,000 dollari per utilizzare il suo nome, la sua immagine e le sue canzoni nel videogioco, ma lei rifiut\u00f2. Solo in seguito ella scopr\u00ec che Sega aveva comunque utilizzato la sua immagine e decise dunque di avviare una causa. Ci\u00f2 nonostante la cantante perse il processo e dovette pagare ai legali di Sega una cifra pari a 608,000 dollari (inizialmente ne erano stati richiesti 763,000).\nAccoglienza.\nLa rivista \"Play Generation\" classific\u00f2 i Moroliani come i secondi alieni pi\u00f9 alienati dei videogiochi usciti su PlayStation 2."}
{"id": "494009", "revid": "729019", "url": "https://it.wikipedia.org/wiki?curid=494009", "title": "Avro 694 Lincoln", "text": "L'Avro 694 Lincoln era un bombardiere pesante quadrimotore prodotto dalla britannica Avro verso la fine della seconda guerra mondiale. Il primo volo fu effettuato il 9 giugno del 1944 ed entr\u00f2 in servizio nell'agosto del 1945, troppo tardi per poter essere impiegato in conflitto. Il Lincoln fu l'ultimo bombardiere con motori a pistoni prodotto per la RAF. Ne furono realizzati 604 esemplari.\nStoria.\nSviluppo.\nIl Lincoln fu realizzato in risposta alla specifica B.14/43 del Ministero dell'Aria che mirava a un bombardiere post Lancaster che potesse essere utilizzato nel Pacifico. La specifica imponeva l'utilizzo di 4 motori Merlin con compressore a doppio stadio che permettessero una quota di crociera di 10.670 m e un elevato raggio d'azione.\nCapo progettista era Roy Chadwick e il velivolo si basava sul precedente bombardiere Lancaster. Rispetto al suo progenitore aveva una fusoliera pi\u00f9 grande e capace, ali pi\u00f9 lunghe e una maggiore superficie alare. I motori utilizzati erano i Merlin 85con compressore a doppio stadio. Il velivolo poteva imbarcare pi\u00f9 carburante e carico bellico. Poteva inoltre volare ad una quota pi\u00f9 elevata e per una distanza maggiore. La RAF rimase impressionata da questo progetto e ne ordin\u00f2 due versioni: uno, designato come Lancaster Mk. IV, con motori Merlin 85 da 1.750\u00a0hp (1.305\u00a0kW) e il Lancaster MK. V coi Merlin 68.\nIl prototipo del Lincoln fu realizzato negli stabilimenti Avro del Ringway Airport di Manchester nel giugno del 1944 e le prove rivelarono che il velivolo possedeva eccellenti caratteristiche di volo. Il Ministero richiese la realizzazione di due versioni che differivano per i motori impiegati, come si \u00e8 detto alcune righe fa. La prima designazione di questi due aerei fu quella di Lancaster IV e V, quest'ultimo dotato di Merlin 68A, ma in seguito la designazione fu cambiata in Lincoln I e II.\nI primi 2.254 esemplari sarebbero stati prodotti in cinque stabilimenti di tre diverse societ\u00e0. Il primo Lincoln usc\u00ec dagli stabilimenti nel febbraio del 1945. Il velivolo entr\u00f2 in servizio a settembre, un mese dopo la fine del conflitto. Con la conclusione della guerra gli ordini furono drasticamente ridotti e nel biennio 1945-1946 solo 72 Lincoln furono completati .\nImpiego operativo.\nCome detto poche righe fa, il Lincoln non prese parte alla seconda guerra mondiale. Nell'ultimo periodo della guerra il 75\u00b0 Squadron della RNZAF fu riequipaggiato con i Lincoln ma, poco tempo dopo la conclusione degli eventi bellici, fu sciolto (\"dismembered\").\nFu quindi la RAF il principale utente del velivolo. Nel dopoguerra furono equipaggiati con l'aereo ventinove Squadron da bombardamento. In seguito alcuni di questi Squadron ebbero il Boeing Washington, come la RAF design\u00f2 i B-29, perch\u00e9 il Lincoln non aveva una raggio di azione sufficiente per colpire obiettivi all'interno della \"cortina di ferro\". Il ritiro del velivolo avvenne a partire dalla fine degli anni cinquanta e gli ultimi esemplari furono radiati nel 1963 quando la forza da bombardamento della RAF fu completamente equipaggiata da velivoli con motori a getto.\nIl Lincoln fu utilizzato in Kenya durante la rivolta dei Mau-Mau e durante l'intervento in Malaysia. Nel 1957 un velivolo fu abbattuto da un MiG-15 sovietico nei cieli di Berlino durante un volo di addestramento.\nIl Lincoln fu pure utilizzato dalla Forza Aerea Argentina dando a questo paese la pi\u00f9 possente capacit\u00e0 di bombardamento del Sud America. Entrati in servizio nel 1948, l'Argentina li us\u00f2 fino al 1967. L'aereo fu utilizzato in azioni di bombardamento contro i ribelli durante il tentativo di colpo di Stato nel settembre 1951, e sia dal governo che dai ribelli durante la \"Revoluci\u00f3n Libertadora\" del 1955 che depose Juan Per\u00f3n. I Lincoln furono anche utilizzati per sganciare rifornimenti in supporto alle operazioni argentine nell'Antartico.\n73 esemplari furono realizzati anche in Australia, rendendo il Lincoln il pi\u00f9 grande velivolo mai prodotto col\u00e0. La RAAF li modific\u00f2 pesantemente all'inizio degli anni cinquanta per impiegarli nel ruolo antisommergibile. Il muso fu allungato di 2 metri per l'installazione di un sistema di rilevamento acustico dei sottomarini e della postazione dell'operatore. I serbatoi di carburante furono ingranditi portando l'autonomia di volo a 13 ore mentre il vano bombe fu modificato per ospitare siluri. Questa nuova versione, ufficialmente designata Lincoln Mk.31, si dimostr\u00f2 piuttosto difficile da far atterrare di notte: il muso slungato ostruiva il campo visivo del pilota. 18 Lincoln Mk.31 furono prodotti in questa versione nel 1952, caratterizzati da nuovi numeri di serie. Furono ritirati dal servizio nel 1961.\nIl Lincoln fu utilizzato anche nella raccolta di informazioni a livello strategico da tre Squadron del 90\u00ba Gruppo della RAF. A suo tempo questo suo impiego fu poco pubblicizzato e per svolgere questo nuovo compito anche l'equipaggio era aumentato. Il radome che in origine ospitava il radar H2S fu ingrandito e assunse una forma diversa per alloggiare alcune antenne collegate al suo nuovo ruolo. Il Lincoln \"da ricognizione\" oper\u00f2 nei settori occidentale e meridionale dell'allora URSS.\nAltri impieghi.\nDue Lincoln Mk.2 furono impiegati in ricerche sulla formazione del ghiaccio dalla Napier &amp; Sons tra il 1948 e il 1952.\nUn altro Lincoln Mk.2 fu trasformato in trasporto montando il muso e il cono di coda pi\u00f9 aerodinamici del Lancastrian mentre parte del carico poteva essere stivato nella zona ventrale. Era designato Avro 695 Lincolnian.\nUn Lincoln modificato in aereo cargo dalla Airflight Ltd fu utilizzato durante il ponte aereo di Berlino dalla Surrey Flying Services Ltd.\nUn esemplare argentino fu portato allo standard Lincolnian dalla Avro di Langar.\nAltri quattro velivoli furono trasformati in Lincolnian e poi resi adatti al trasporto della carne. Dovevano essere utilizzati in Paraguay ma mai consegnati furono demoliti.\nBanco prova volante per motori.\nNel dopoguerra il Lincoln fu utilizzato spesso come banco prova volante per i nuovi motori a getto e turboelica. I velivoli RF403, RE339/G e SX972 volarono con una coppia di turboeliche Armstron Siddeley Python al posto dei motori esterni e fu usato per i test balistici di sgancio di ordigni nucleari nel programma Blue Danube. Il velivolo SX972 fu in seguito modificato montando due turboeliche Bristol Proteus. Il Lincoln RA716/G vol\u00f2 con due Bristol Theseus e successivamente con due turbogetti Rolls-Royce Avon.\nIl velivolo RE533 mantenne i Merlin ma fu dotato di un turboelica Napier Naiad sul muso. In seguito vol\u00f2 con la registrazione civile G-37-1 con due Rolls-Royce Tyne e fu presentato anche al British Aircraft Constructor Show del 1956 durante il quale fece anche un passaggio a bassa quota con solo il motore Tyne in funzione.\nIl velivolo SX973 ebbe un turboelica Nomad sul muso. Il RA643 mont\u00f2 un turbogetto Bristol Phoebus nel vano bombe ed infine sul Lincoln SX971 fu montato, sempre in posizione ventrale, un Rolls-Royce Derwent con postbruciatore."}
{"id": "494011", "revid": "1982", "url": "https://it.wikipedia.org/wiki?curid=494011", "title": "Baldassare Castiglione", "text": ""}
{"id": "494013", "revid": "125015520", "url": "https://it.wikipedia.org/wiki?curid=494013", "title": "Amalia Gr\u00e9", "text": "Biografia.\nFormazione artistica e musicale.\nSi \u00e8 diplomata all'Accademia di Belle Arti di Perugia. A New York, ha studiato recitazione alla scuola \"Black Nexxus\" e per sei anni \u00e8 stata seguita e incoraggiata da Betty Carter, prima tra tanti artisti - come Bobby McFerrin, Herbie Hancock, Bob Dorought - a credere nella sua voce e nel suo talento.\nCarriera.\nLa sua affermazione \u00e8 iniziata nel 2001, anno in cui raggiunse la finale del festival Musicultura con la canzone \"Io cammino di notte da sola\". Subito dopo, scoperta da Alessio Bertallot che propose il suo brano durante la trasmissione di Radio Deejay \"B-Side\", ha raggiunto la popolarit\u00e0 nazionale, e la sua canzone fu inserita in una delle compilation estive della manifestazione canora del \"Festivalbar\" nel 2003. Nel 2004 ha pubblicato il suo album di debutto per la Capitol EMI, \"Amalia Gr\u00e8\", mantenendo il genere jazz. Tra la fine del 2005 e il gennaio del 2006 \u00e8 tornata in studio di registrazione per preparare il suo secondo album, \"Per te\", che sar\u00e0 poi ristampato l'anno successivo in seguito alla partecipazione della cantante al Festival di Sanremo 2007 nella sezione \"Campioni\" con la canzone \"Amami per sempre\", scritta da lei stessa in collaborazione con Michele Ranauro e Paola Palma ed eseguita anche in coppia con Mario Biondi durante la serata dedicata ai duetti.\nNel 2008 \u00e8 uscito, in collaborazione con il collettivo di musica elettronica Minuta, il disco \"Minuta vs Amalia Gr\u00e8\", pubblicato per la EMI. Nello stesso anno ha collaborato alla realizzazione della colonna sonora del film della Disney \"Trilli\", interpretando il tema portante \"Volerai\".\nIn seguito ha proseguito la sua attivit\u00e0 di pittrice, entrando a far parte della mostra itinerante dal titolo \"In My Secret Place\", ideata da Massimo Cotto, e di artista musicale, con esibizioni dal vivo anche su scala internazionale, chiamata per alcune date nel 2011 anche a Tokyo.\nNel 2012 la EMI ha pubblicato una raccolta di brani dell'artista intitolata \"Essential\".\nNel 2019, dopo anni di silenzio, \u00e8 uscito il suo nuovo album \"Beige\", un album di cover che rende omaggio ai brani jazz pi\u00f9 amati dall'artista."}
{"id": "494014", "revid": "827882", "url": "https://it.wikipedia.org/wiki?curid=494014", "title": "Space cake", "text": "La space cake (\"torta spaziale\") \u00e8 un dolce realizzato con l'aggiunta ai normali ingredienti di hashish o marijuana preventivamente disciolti a caldo in una soluzione idroalcolica (rhum) o grassa (burro). Attualmente questo tipo di dolce o dessert \u00e8 venduto legalmente nei coffeeshop olandesi.\nA differenza del normale effetto dato dall'inalazione dei fumi di combustione dei principi attivi, tale metodologia di assunzione prevede un'attesa maggiore prima della manifestazione degli effetti (da una a tre ore). Questo particolare sistema di consumo \u00e8 noto e in uso soprattutto negli Stati Uniti."}
{"id": "494018", "revid": "729019", "url": "https://it.wikipedia.org/wiki?curid=494018", "title": "Blackburn Buccaneer", "text": "Il Blackburn Buccaneer fu un aereo da attacco britannico in servizio con la Royal Air Force e la Fleet Air Arm dal 1962 al 1993.\nIl bireattore Buccaneer fu uno dei primi interdittori d'attacco ognitempo della storia, paragonabile all'A-6 Intruder, anch'esso imbarcato.\nI Buccaneer, 16 dei quali esportati in Sud Africa, furono usati per decenni dalla RAF, che prese in carico anche quelli della Royal Navy, quando questa fu privata di aerei ad ala fissa. Il Buccaneer fu prodotto in oltre 200 esemplari, e i 4 piloni aggiuntivi per altri 5.400\u00a0kg di carico, inclusi 4 missili Martel-Sea Eagle o bombe laser-guidate, aumentarono l'efficacia di un velivolo altrimenti obsoleto per la mancanza di aggiornamenti.\nStoria del progetto.\nI requisiti del Buccaneer furono dettati negli anni cinquanta del XX secolo, quando in piena guerra fredda i sovietici progettarono una nuova classe di incrociatori, la \"Sverdlov\", potente e protetta oltre gli standard americani ed inglesi dell'epoca. Si rese quindi necessario un nuovo aereo d'attacco, con una robusta cellula che fosse in grado di sopportare i voli a bassa quota ed una portanza tale da permettere l'atterraggio anche da ponti non lunghissimi, con capacit\u00e0 di attacco convenzionale e nucleare e una velocit\u00e0 di circa 550 nodi con autonomia di 4000\u00a0km ed equipaggio formato da pilota e navigatore / operatore.\nData la riservatezza del progetto, nei documenti il velivolo fu inizialmente designato BNA (Blackburn Naval Aircraft) e successivamente BANA (Blackburn Advanced Naval Aircraft), dando di conseguenza origine all'appellativo di \"Banana Jet\" con cui divenne presto noto.\nIl primo volo fu nell'aprile 1958, e le prove si svolsero durante il 1960. \nI primi modelli della versione S.1 erano equipaggiati con una coppia di turbogetti de Havilland Gyron Junior da 32\u00a0kN di spinta. La potenza si rivel\u00f2 subito insufficiente: gli aerei non erano in grado di decollare con il carico completo di armamento e il pieno di carburante. Come soluzione temporanea si decise di far decollare i Buccaneer con il carico completo di munizioni e col minimo di carburante, con successivo rifornimento in volo da parte dei Supermarine Scimitar. La soluzione definitiva si ebbe con la versione S.2 equipaggiata con le turboventole Rolls-Royce Spey in grado di fornire una spinta superiore del 40% con un consumo di carburante molto pi\u00f9 ridotto. Fu necessario allargare gli alloggiamenti per il motore, il che richiese una conseguente piccola modifica all'aerodinamica delle ali.\nNel 1961 inizi\u00f2 la conversione operativa degli equipaggi mentre nel 1962 iniziarono le consegne ai reparti. Dopo il ritiro dalla Royal Navy per il disarmo delle portaerei deciso nel 1966, i Buccaneer operarono da basi a terra fino al 1991, anno del loro ritiro.\nIl Buccaneer era robusto, non richiedeva il postbruciatore per volare a velocit\u00e0 altosubsoniche a differenza del Tornado ed era molto amato dai suoi equipaggi.\nTecnica.\nIl Buccaneer aveva una fusoliera costruita secondo la regola delle aree, che non dovrebbe essere importante per una macchina subsonica. Il velivolo inglese era biposto in tandem, con due motori turboventola Rolls-Royce Spey; aveva un particolare vano portabombe per 4 ordigni da 454\u00a0kg, che lo rendeva pi\u00f9 veloce dei caccia supersonici a bassa quota, quando erano armati di un carico analogo.\nIl Buccaneer era abilitato anche al trasporto delle bombe atomiche inglesi come la Red Beard (Barba Rossa), alloggiate in un apposito vano portabombe rotante all'interno della fusoliera.\nTra le caratteristiche innovative, l'aerofreno di coda composto da due semiconi incernierati ed il tettuccio detonante, formato da un cordone di esplosivo che serviva per aprire un varco nella parte superiore del tettuccio coadiuvando l'azione dei sedili eiettabili di tipo Martin-Baker \"Zero Zero\" (funzionanti da quota 0 e velocit\u00e0 0); questo tettuccio fu poi adottato sui successivi velivoli Harrier, Jaguar, Hawk e Tornado.\nPer assicurare la capacit\u00e0 di rifornimento in volo, dopo varie prove con due tipi di sonda retrattile, che per\u00f2 davano problemi causati dalla turbolenza, venne adottata una semplice ma efficace sonda fissa che accompagn\u00f2 il velivolo fino alla fine della sua vita operativa.\nImpiego operativo.\nEbbe un impiego operativo di combattimento al termine della sua carriera quando, dopo essere stato dotato di designatore laser, un certo numero di esemplari fu inviato nel 1991 in Arabia Saudita durante la prima guerra del Golfo per coadiuvare i Tornado IDS della RAF nell'utilizzo delle bombe a guida laser.\nEsemplari attualmente esistenti.\nNell'estate 2013 risultano essere rimasti quattro Buccaneer in grado di volare, tutti nella versione 2B: tre appartengono alla collezione \"Thunder City\" di Citt\u00e0 del Capo e un altro al Buccaneer Aviation Group, che lo ha acquistato nell'ottobre 2011 dal Lincolnshire Aviation Heritage Centre restaurandolo all'aeroporto di Bruntingthorpe. Altri cinque aerei sono esposti in forma statica in Sudafrica e venti nel Regno Unito. Vi sono inoltre quattro ulteriori esemplari in fase di restauro, mentre non \u00e8 noto lo stato del Buccaneer matricola G-HHAA, che nel 2006 aveva ottenuto un certificato di navigabilit\u00e0 civile."}
{"id": "494022", "revid": "1494380", "url": "https://it.wikipedia.org/wiki?curid=494022", "title": "Pietro II (antipapa)", "text": "Pietro II \u00e8 il nome di numerosi antipapi moderni.\nL'origine di tale nome potrebbe risalire alla profezia di Malachia, un elenco di futuri papi risalente al XVI secolo, in cui l'ultimo papa ha questo nome.\nTra gli altri si possono citare:"}
{"id": "494026", "revid": "1718925", "url": "https://it.wikipedia.org/wiki?curid=494026", "title": "Lotta antisommergibile", "text": "La lotta antisommergibile, lotta antisom o anti-submarine warfare (ASW o A/S) \u00e8 quella parte della guerra navale che impiega naviglio di superficie (dotato di sonar \u2013 soprattutto fregate ma anche portaerei antisommergibile), aerei da pattugliamento marittimo, elicotteri ASW, oppure altri sottomarini d'attacco (SSK \u2013 submarine-submarine killer) per trovare, inseguire e quindi attaccare naviglio sommerso nemico.\nASW \u00e8 anche la definizione data ai sistemi hardware e software per la guerra antisommergibile. Un sistema ASW ha il compito di gestire i sensori subacquei (sonar) e le armi sia di offesa, quali siluri e missili superficie/superficie (tipo il MILAS), che sistemi difensivi, di cui \u00e8 un esempio il sistema antisiluro SLAT.\nPrima guerra mondiale.\nAll'inizio della prima guerra mondiale non esistevano mezzi di scoperta dei sommergibili totalmente immersi, quindi gli stessi potevano essere attaccati solo quando si trovavano in superficie. Per questo motivo le prime misure contro i sommergibili tedeschi, dopo che il 22 settembre 1914 l'\"U-9\" aveva affondato in una singola azione tre incrociatori corazzati, furono di organizzare 500 navi di piccolo tonnellaggio (pescherecci e navi da diporto), armate di un cannone di piccolo calibro e in alcuni casi di torpedini a traino, per sorvegliare tutte le acque britanniche. Questi mezzi antisom erano chiaramente di scarsa efficacia, tanto che nei primi tre mesi della campagna contro il traffico mercantile nel Mare del Nord la Germania perse solo cinque sommergibili sui ventuno che il 18 febbraio 1915 avevano iniziato la campagna e che avevano realizzato fino a quel momento 57 attacchi con i siluri e 93 attacchi col cannone. All'epoca non esistevano sistemi di rilevamento dei sommergibili, quindi l'unico modo per rilevarne la presenza era di utilizzare reti che, incontrando il sommergibile, avrebbero segnalato la sua posizione alle navi (generalmente pescherecci) che le trainavano. Naturalmente questo metodo non poteva essere utilizzato in mari aperti, ma fu efficace per il blocco dello Stretto di Dover. Pi\u00f9 efficace fu la creazione delle \"Q ship\", cio\u00e8 navi civetta, all'apparenza mercantili, ma con cannoni occultati a bordo. Dato che, dopo l'affondamento del \"Lusitania\", che aveva sollevato contro la Germania l'opinione pubblica statunitense, i sommergibili tedeschi dovevano attaccare i mercantili stando in superficie, le \"Q ship\" nel periodo giugno settembre 1915 affondarono tre sommergibili tedeschi (su un totale di 11 persi nello stesso periodo).\nNel 1916 la Gran Bretagna mise a punto l'idrofono, che, essendo in grado di captare i rumori subacquei, poteva indicare, almeno in modo approssimativo, la posizione del sommergibile alle navi di superficie e la carica di profondit\u00e0 che permetteva di attaccarlo anche quando sommerso. Il 16 luglio 1916 il sommergibile tedesco \"UC 7\", per la prima volta nella storia, fu localizzato con gli idrofoni e fu affondato con cariche di profondit\u00e0. Il mese in cui si ebbero le maggiori perdite di sommergibili tedeschi fu il maggio 1918, in cui ne furono persi 55, di cui 23 per le bombe di profondit\u00e0, 13 per mine e 19 per altre cause.\nSempre durante il primo conflitto mondiale fu impiegato come arma antisommergibile il cannone Davis, installato su cacciasommergibili statunitensi come la \"SC-17\" e la \"SC-20\". I britannici, sempre nell'ambito della lotta antisommergibile, lo impiegarono sperimentalmente su diversi aerei, tra cui un bombardiere Handley Page Type O ed un Short S.81.\nNell'ultimo anno di guerra, grazie al maggior numero di unit\u00e0 di caccia ASW messe a disposizione dall'alleato statunitense e dalla tattica del convogliamento, gli effetti della Guerra Sottomarina furono drasticamente ridotti e questo indusse gli alleati a pensare di aver arginato il precedente strapotere dell'arma subacquea.\nSeconda guerra mondiale.\nLa minaccia degli U-Boot: dicembre 1941 \u2013 giugno 1942.\nDurante la seconda guerra mondiale, prima dell'entrata in guerra degli USA, la campagna sottomarina tedesca era indirizzata contro il traffico mercantile indirizzato verso la Gran Bretagna, con successi che determinarono l'affondamento di pi\u00f9 navi di quante se ne potessero mettere in acqua per rimpiazzare le perdite, mettendo a rischio la supremazia Alleata sui materiali garantita anche dal \"Lend-Lease Act\" con cui gli USA si erano impegnati a rifornire la Gran Bretagna di ogni tipo di necessit\u00e0. Oltre a ci\u00f2, la minaccia tedesca inficiava anche la decisione presa dai \"leader\" anglo-americani (segnatamente, il primo ministro Winston Churchill e il presidente Roosevelt) nella conferenza di Arcadia, tenutasi a Washington tra la fine del 1941 e l'inizio del 1942, di sconfiggere le potenze dell'Asse attuando un inevitabile sbarco nell'Europa continentale dal canale della Manica.\nLa strategia degli \"U-Boot\" della \"Kriegsmarine\" (la marina militare della Germania nazista) era semplice: affondare il pi\u00f9 alto numero di navi possibile in modo tale da limitare l'afflusso di truppe e rifornimenti al fronte e contrastando contemporaneamente la potenza navale Alleata. L'entrata in guerra degli USA (11 dicembre 1941 in seguito all'attacco di Pearl Harbor) diede nuovo slancio a questa strategia mentre, al contempo, la marina statunitense (US Navy) e il suo comandante in capo ammiraglio Ernest King non erano preparati a fronteggiare il pericolo data la scarsit\u00e0 di personale addestrato, unit\u00e0 di superficie specializzate nella lotta antisom e di aerei a lungo raggio. Come la marina, anche l'United States Army Air Forces (USAAF \u2013 forze aeree dell'esercito degli Stati Uniti) del generale Henry H. Arnold era impreparata a condurre una guerra del genere: gli aerei (pochi per coprire tutti i ruoli propri di una forza aerea) difettavano di bombe di profondit\u00e0, di radar e di ogni strumento di identificazione dei sommergibili e, soprattutto, di piloti addestrati alla lotta antisom.\nLa \"Kriegsmarine\" sfrutt\u00f2 questa impreparazione ed entro un mese dall'11 dicembre il primo \"U-Boot\" arriv\u00f2 in acque statunitensi. Tra la met\u00e0 del gennaio 1942 e la fine di giugno erano gi\u00e0 colate a picco 397 navi Alleate (171 al largo della costa orientale, 62 nel Golfo del Messico, 141 nel Mare Caraibico e le restanti 23 in altre acque), prevalentemente petroliere. All'inizio di marzo l'ammiraglio Karl D\u00f6nitz, comandante della flotta sottomarina tedesca, mise in campo speciali sommergibili \"cisterna\" (le cosiddette \"Milchk\u00fche\" - \"mucche da latte\") per rifornire in alto mare i sommergibili schierati in prima linea in grado cos\u00ec di effettuare pattugliamenti, che prima duravano cinque/sei settimane, di una lunghezza media di sessantadue giorni con un rifornimento o di ottantadue grazie ad un secondo rifornimento. La marina e l'aeronautica statunitense riuscirono ad alleviare la minaccia sottomarina nella \"East Coast\" ma il Golfo del Messico e il Mar dei Caraibi rimasero pericolosi per il naviglio Alleato, che nella prima met\u00e0 del 1942 aveva perso tre milioni di tonnellate di imbarcazioni e cinquecento uomini.\nCol tempo l'aeronautica statunitense reag\u00ec all'offensiva degli \"U-Boot\" sfruttando la loro necessit\u00e0 di emergere in superficie, solitamente di notte, per ricaricare le batterie, ventilare il battello e far prendere aria all'equipaggio. Spesso gli equipaggi tedeschi facevano viaggiare il sommergibile a pelo d'acqua per navigare pi\u00f9 velocemente (15 kn anzich\u00e9 i 3 kn sviluppati in immersione) o addirittura per sferrare attacchi sia con i siluri che con il cannone. I pattugliamenti aerei (in funzione di scorta ai convogli o liberi) avevano la funzione di prevenire proprio queste manovre in superficie. Gli equipaggi aerei erano messi alla prova dalle centinaia di ore passate in navigazione senza avvistare nulla, dovendo per\u00f2 stare sempre pronti ad attaccare, in 15/35 secondi, un sommergibile sorpreso in emersione; la sorpresa infatti era cruciale e quando un \"U-Boot\" veniva individuato il pilota cercava di mettersi con il sole alle spalle per effettuare poi un attacco con un angolo variabile dai 15 ai 45\u00b0, oppure volando a bassissima quota (circa 15 m) rilasciando di volta in volta gruppi di cariche di profondit\u00e0 entro 6 m dall'obiettivo, il tutto mentre gli addetti alle mitragliatrici cercavano di contrastare il fuoco antiaereo proveniente dal sommergibile. Per risolvere i contrasti tra l'US Navy e l'USAAF circa chi dovesse comandare e organizzare le forze aeree nelle acque statunitensi il generale Arnold prese in mano la situazione e istitu\u00ec, il 15 ottobre 1942, un proprio Antisubmarine Command con a capo il brigadier generale Westside T. Larson, formato da equipaggi provenienti principalmente dal I Bomber Command e dipendente dal dipartimento della Guerra; anche se il controllo operativo degli squadroni e dei gruppi antisom rimaneva all'US Navy, l'addestramento, l'amministrazione e la manutenzione dei mezzi diventarono pi\u00f9 efficienti.\nUno degli aerei Alleati che pi\u00f9 si prest\u00f2 alla lotta antisom, specialmente nei teatri europeo-africano e medio-orientale fu il Consolidated B-24 Liberator, debitamente modificato per lo scopo, entrato nel conflitto nell'inverno 1942 in seno all'USAAF e al Royal Air Force Coastal Command. I circa 9.400 litri di carburante che poteva imbarcare gli davano la capacit\u00e0 di compiere pattugliamenti sia diurni che notturni estremamente lunghi (una media di dieci/dodici ore) lontani dall'aeroporto di partenza. Il radar di bordo in banda millimetrica ASV-10 (\"Airborne Surface Vessel Detection\" 10 mm) poteva identificare un sommergibile in emersione a pi\u00f9 di 64\u00a0km di distanza e la sola torretta in emersione a 24/32\u00a0km. Altre apparecchiature elettroniche particolari erano uno speciale altimetro funzionante fino a 3 m di altitudine, un rilevatore di anomalie magnetiche utile in particolare, se usato assieme alla sonoboa in grado di captare i suoni del vascello nemico, per trovare sommergibili avvistati ma subito scesi in immersione, e il sistema di radionavigazione LORAN. Per quello che riguarda l'armamento, i B-24 antisom trasportavano sei bombe di profondit\u00e0 da 227\u00a0kg l'una, tarate in genere per inabissarsi con lentezza ed esplodere a circa 8 m (ma erano possibili cambiamenti), quattro cannoni da 20\u00a0mm e sei mitragliatrici calibro .50; nel tardo 1943 in alcuni B-24 venne aggiunta una torretta di prua con quattro mitragliatrici per aumentare la potenza di fuoco.\nLa battaglia dell'Atlantico: luglio 1942 \u2013 maggio 1943.\nQuando era in corso la riorganizzazione delle forze antisom dell'USAAF era gi\u00e0 in corso la battaglia dell'Atlantico, nel cui omonimo oceano l'ammiraglio D\u00f6nitz aveva rischierato gran parte dei suoi \"U-Boot\" nel luglio 1942. Gli Alleati risposero fornendo copertura aerea di scorta ai convogli che facevano la spola dalla costa orientale USA alla Gran Bretagna, lasciando per\u00f2 scoperto, per motivi di autonomia degli aerei, uno spazio di 805\u00a0km compreso tra i 25\u00b0 O ed i 45\u00b0 O di longitudine (il cosiddetto \"gap\"). Fu proprio in questo spazio che si concentrarono i gruppi di sommergibili tedeschi, i cosiddetti \"branchi di lupi\".\nAgli inizi della seconda guerra mondiale i britannici erano riusciti a decifrare con il sistema Ultra il codice di cifratura tedesco Enigma, ma nel febbraio 1942 la \"Kriegsmarine\" forn\u00ec ai suoi sommergibili una versione pi\u00f9 complessa del codice che i britannici non riuscirono a decifrare prima della fine dell'anno, lasciando cos\u00ec i convogli a corto di preziose informazioni sulla posizione dei \"branchi di lupi\" mentre, al contempo, i tedeschi erano riusciti a decrittare i codici Alleati. Grazie a questi vantaggi, dall'agosto 1942 al giugno 1943 gli ottantasei \"U-Boot\" in agguato nell'Atlantico settentrionale riscossero il maggior numero di successi nel corso dell'intera guerra: nel solo periodo agosto-novembre 1942 colarono a picco settanta navi Alleate a fronte di trentacinque \"U-Boot\" distrutti e altri sette danneggiati.\nLo sbarco Alleato in Marocco e Algeria dell'8 novembre 1942 fece convergere la maggior parte dei sommergibili in navigazione nell'Atlantico settentrionale nel medio Atlantico, al largo delle coste nord-occidentali africane e di guardia allo Stretto di Gibilterra. La ventina o trentina di \"U-Boot\" rimasti nell'Atlantico del nord affondarono, nei mesi di novembre e dicembre, ventuno navi a fronte di una sola perdita, ma per la fine dell'anno i britannici colmarono i deficit di decrittazione dei mesi precedenti e per il marzo 1943 gli Alleati vennero a conoscenza che il codice dei loro convogli era stato violato. A giugno venne introdotto cos\u00ec un nuovo codice ed entro agosto gli operatori britannici erano in grado di leggere quasi in tempo reale le comunicazioni degli \"U-Boot\", mentre gi\u00e0 dagli ultimi mesi del 1942 erano diventati operativi mercantili pi\u00f9 veloci anche se l'industria navale tedesca produceva un numero di sommergibili adeguato a rimpiazzare le perdite. Tuttavia, la guerra sottomarina Alleata venne ribadita con forza nella conferenza di Casablanca del gennaio 1943 e la Gran Bretagna dispieg\u00f2 i suoi B-24 anche in Irlanda e Islanda per coprire la parte orientale del \"gap\"\nD\u00f6nitz riposizion\u00f2 i suoi \"U-Boot\" nell'Atlantico settentrionale, che nei primi tre mesi del 1943 affondarono 85 navi Alleate perdendo un solo battello. L'Antisubmarine Command rispose basando tre squadroni di B-24 a Terranova per pattugliare la parte occidentale del \"gap\" mentre il 1\u00ba ed il 2\u00ba Provisional Bombardment Flight, dotati di bombardieri B-25 Mitchell, cominciarono ad operare dall'aeroporto \"Blue\nWest One\" della Groenlandia; contemporaneamente l'US Navy mise a disposizione una portaerei per sorvegliare la parte settentrionale del \"gap\". Anche se in aprile ed in maggio gli Alleati persero un totale di trentotto navi, dal 25 aprile al 20 maggio vennero distrutti ben sedici \"U-Boot\" e D\u00f6nitz fu costretto a ritirare i suoi equipaggi dall'Atlantico settentrionale. Dal giugno al luglio 1943 circa 1.700 navi Alleate riuscirono ad attraccare in Gran Bretagna illese. Gli \"U-Boot\" ripiegarono in una strategia volta a distruggere, anzich\u00e9 i convogli, le forze antisommergibile nemiche, sparpagliando piccoli gruppi di unit\u00e0 nella costa orientale USA, nel Mar dei Caraibi, lungo le coste del Brasile, nelle coste atlantiche dell'Africa e nell'Oceano Indiano con effetti minimi sulla preparazione dello sbarco in Normandia Alleato.\nOperazioni nel Golfo di Biscaglia: novembre 1942 \u2013 ottobre 1943.\nSebbene impegnate anche nell'Atlantico, le forze aeree Alleate giocarono, nella lotta ai sommergibili dell'Asse, un ruolo pi\u00f9 determinante nel Golfo di Biscaglia, la parte dell'oceano Atlantico che si estende per 193\u00a0km ad ovest della Francia e per 483\u00a0km a nord della Spagna e quindi raggiungibile dagli aerei a lungo raggio basati in Gran Bretagna. Il Golfo di Biscaglia fu luogo di transito dal luglio 1940 all'ottobre 1943, cio\u00e8 fino a un anno prima della cessazione dei pattugliamenti aerei antisom Alleati, dagli \"U-Boot\" partiti da quattro diversi porti francesi diretti verso l'Atlantico.\nIl Coastal Command sorvol\u00f2 il Golfo il pi\u00f9 frequentemente possibile aiutato dall'USAAF. Consci della minaccia aerea, gli \"U-Boot\" installarono nel tardo 1942 un dispositivo in grado di captare le onde ad alta frequenza emanate dai radar Alleati, per cui il Coastal Command richiese immediatamente dei radar operanti in microonde per aggirare la contromisura nemica. Nel novembre 1942 l'USAAF invi\u00f2 in Cornovaglia il 1\u00ba squadrone antisommergibile del tenente colonnello Jack Roberts, sottoponendolo per\u00f2 al comando del Coastal Command. Lo squadrone esegu\u00ec la prima missione il 10 novembre venendo poi affiancato nel gennaio 1943 dal 2\u00ba squadrone antisommergibile. I due squadroni vennero posti il 15 gennaio sotto l'ombrello del neonato \"1\u00ba gruppo antisommergibile provvisorio\", operativo gi\u00e0 dal giorno successivo. Statunitensi e britannici insieme pianificarono quindi un'offensiva della durata di nove giorni a partire dal 6 febbraio in coincidenza del ritorno degli \"U-Boot\" dall'Atlantico settentrionale, effettuando un totale di pi\u00f9 di 300 missioni comprendenti 19 avvistamenti e 8 attacchi. Nel complesso, durante i quattro mesi di permanenza in Gran Bretagna, gli equipaggi statunitensi persero sette B-24 per mano della \"Luftwaffe\", avvistarono 22 sommergibili, ne attaccarono 11 e ne affondarono uno solo, l'\"U-519\" colpito dal B-24 pilotato dal primo tenente W. L. Sanford. Il 5 marzo 1943 gli aerei del 1st Antisubmarine Group eseguirono l'ultima pattuglia nel Golfo di Biscaglia prima di trasferirsi in Africa settentrionale.\nLa pressione del Coastal Command tuttavia non venne meno e in aprile D\u00f6nitz opt\u00f2 per delle modifiche operative: a tutti gli \"U-Boot\" passanti per il Golfo di Biscaglia venne ordinato di ricaricare le batterie ed emergere di giorno per muoversi pi\u00f9 rapidamente, immergendosi, per converso, di notte, e di fronteggiare con il fuoco ogni attacco aereo nemico. Quest'ultima disposizione in particolare si rivel\u00f2 un errore. Aiutati dai radar e da Ultra, i piloti britannici a maggio affondarono sette sommergibili nel corso di sessantaquattro attacchi al prezzo di sei velivoli. Il 1\u00ba giugno ai capitani dei sommergibili tedeschi venne ordinato di incrociare nel Golfo in gruppo per massimizzare gli effetti della contraerea e di riemergere solo per il tempo necessario a ricaricare le batterie, ma nelle due settimane che seguirono andarono danneggiati due sommergibili e un terzo venne affondato. A scapito della \"Kriegsmarine\" inoltre, arrivarono verso la fine di giugno il 4\u00ba e il 19\u00ba squadrone antisommergibile statunitensi (sempre sottoposti al Coastal Command), da cui ebbe origine l'8 luglio il 479\u00ba gruppo antisommergibile agli ordini del colonnello Howard Moore; in agosto il 479\u00ba vol\u00f2 verso la meno congestionata base di Dunkeswell, sempre in Cornovaglia, e in settembre le sue file s'ingrossarono con gli equipaggi del 6\u00ba e del 22\u00ba squadrone antisommergibile.\nCon queste forze il Coastal Command riusc\u00ec a mettere in pratica un'efficace caccia agli \"U-Boot\", potendosi permettere nuovi pattugliamenti sopra un ampio specchio di mare a nord-nord-ovest di Capo Finisterre, lasciando agli aerei USA la competenza sulla parte meridionale dell'area vicina alle coste spagnole. Una settimana dopo il 13 luglio, data della prima missione del 479th Antisubmarine Group, un B-24 del 19\u00ba squadrone antisom bombard\u00f2 l'\"U-558\" costringendo l'equipaggio ad abbandonarlo; lo stesso giorno un sommergibile tedesco registr\u00f2 l'unico abbattimento di un aereo Alleato nel Golfo di Biscaglia. Il 28 luglio un altro B-24, stavolta del 4\u00ba squadrone antisom, affond\u00f2 l'\"U-404\"; due giorni dopo un Liberator avvist\u00f2 tre \"U-Boot\" al largo di Capo Finisterre ma, a corto di carburante, comunic\u00f2 la sua posizione dove in seguito un Sunderland australiano affond\u00f2 l'\"U-461\", un Halifax britannico l'\"U-462\" e una sopraggiunta forza di superficie l'\"U-504\". Prima di cessare le operazioni il 31 ottobre 1943, il 479th Antisubmarine Group affond\u00f2 il suo ultimo sommergibile, l'\"U-706\", il 2 agosto. Durante il periodo 13 luglio - 2 agosto circa un quarto del totale degli attacchi Alleati contro gli \"U-Boot\" e almeno il 40% delle perdite di questi ultimi si concretizz\u00f2 nel Golfo di Biscaglia.\nLotta per lo Stretto di Gibilterra: marzo \u2013 ottobre 1943.\nIn parallelo ai voli del 479\u00ba gruppo antisommergibile nel Golfo di Biscaglia il 1\u00ba e il 2\u00ba squadrone antisom, trasferiti dalla Cornovaglia a Port Lyautey, in Marocco, nel marzo 1943, effettuarono pattugliamenti antisom e soprattutto scorte ai convogli lungo le coste occidentali del Marocco per sorvegliare lo Stretto di Gibilterra dove gli U-Boot avevano cominciato ad affondare alcune navi. La sicurezza dei convogli era infatti necessaria per il prosieguo della campagna di Tunisia e per la futura invasione della Sicilia. I quindici B-24 dei due squadroni, posti sotto l'autorit\u00e0 del Northwest African Coastal Air Force per quello che riguardava l'amministrazione e sotto il Fleet Air Wing 15 (15\u00ba stormo dell'aviazione di marina) dell'US Navy per l'impiego operativo, andarono quindi ad affiancarsi ai PBY Catalina dell'US Navy dal 19 marzo, data della loro prima missione nel teatro africano. Il 22 marzo il primo tenente W.L. Sanford affond\u00f2 il primo sommergibile al largo delle coste atlantiche africane, l'\"U-524\" inabissatosi vicino alle isole Canarie; il 19 giugno il 1\u00ba e 2\u00ba squadrone antisom vennero riorganizzati nel 480\u00ba gruppo antisom dell'ormai colonnello Jack Roberts.\nA giugno D\u00f6nitz raddoppi\u00f2 i sommergibili di guardia allo Stretto di Gibilterra, e a luglio gli \"U-Boot\", per ridurre il rischio di essere scoperti nel Golfo di Biscaglia, cominciarono a discendere verso sud e l'Atlantico costeggiando la Spagna virando poi verso il Portogallo una volta passato Capo Finisterre, producendo quindi un certo traffico di unit\u00e0 tra le Azzorre e lo Stretto di Gibilterra come dimostrano i 15 avvistamenti e le tre perdite inflitte dal 480\u00ba gruppo dal 5 al 15 luglio (affondarono gli \"U-Boot\" \"U-951\", \"U-232\" e \"U-506\"). D\u00f6nitz allora spost\u00f2 i suoi uomini pi\u00f9 ad ovest, lontano dalle aeronautiche Alleate ma esposti alle navi di scorta ai convogli dell'\"US Navy\" che, tra giugno e ottobre, affondarono ben nove dei dieci sommergibili da rifornimento tedeschi naviganti nell'Atlantico inibendo cos\u00ec notevolmente l'operativit\u00e0 degli \"U-Boot\".\nQuando la minaccia sottomarina tedesca nel medio Atlantico e nell'area dello Stretto di Gibilterra cal\u00f2, gli Alleati riposizionarono alcune unit\u00e0 antisom a supporto dell'invasione della Sicilia. Fu il caso ad esempio del 1\u00ba squadrone antisom, che si trasfer\u00ec da Port Lyautey a Protville, in Tunisia, per meglio condurre i pattugliamenti tra la Sicilia e Napoli iniziati il 4 settembre e allargatisi cinque giorni dopo al mare ad ovest della Sardegna e della Corsica; altri compiti prevedevano le solite scorte ai convogli e la copertura aerea alle navi italiane in rotta verso Malta per consegnarsi agli Alleati in ossequio alle clausole armistiziali. Il 1\u00ba squadrone ritorn\u00f2 negli USA nel novembre 1943. Queste furono comunque le ultime azioni antisom dell'USAAF. Il 9 luglio 1943 US Navy e USAAF concordarono sul ritirare le unit\u00e0 antisom della prima dalla prima linea, il 31 agosto seguente venne sciolto l'Antisubmarine Command ma il 479\u00ba e il 480\u00ba gruppo antisom rimasero comunque attivi; il primo cess\u00f2 di esistere l'11 novembre e il secondo il 29 gennaio 1944.\nNel teatro africano la \"Luftwaffe\" fu presente con esiti altalenanti, tra gli altri aerei, anche con il quadrimotore a lungo raggio Focke-Wulf Fw 200.\nGuerra fredda.\nL'aumento notevole in quantit\u00e0 e qualit\u00e0 delle unit\u00e0 subacquee della marina sovietica determin\u00f2 una considerevole evoluzione qualitativa e quantitativa delle piattaforme NATO dedicate alla guerra antisommergibile. Anche nel Patto di Varsavia vennero create parecchie unit\u00e0 aeree e navali dedicate alla lotta antisommergibile.\nNATO.\nNella NATO dell'immediato dopoguerra, gli statunitensi convertirono diverse portaerei in unit\u00e0 specializzate nella lotta antisommergibile, come la USS \"Lake Champlain\" ed altre portaerei della classe Essex che non vennero modernizzate con il ponte di volo angolato necessario per gli aerei a reazione; un'altra innovazione fu quella di introdurre gli elicotteri come nuova arma: tra questi il Sikorsky S-58 e varie altre versioni che vennero o specializzate da quelle in servizio con l'USAF come il Sikorsky SH-60 Seahawk (derivato dal UH-60 Black Hawk), o costruite appositamente come il Sikorsky S-61 (designazione militare USA SH-3 \"Sea King\") e il Kaman SH-2 Seasprite, detto LAMPS II (Light Airborne Multipurpose System). Altre nazioni crearono loro piattaforme aerotrasportate o imbarcate, acquisendo la produzione su licenza di sistemi statunitensi, come l'Agusta che realizz\u00f2 l'ASH-3D, versione specializzata impiegata dalle marine militari italiana, brasiliana, peruviana ed argentina. Questi sistemi d'arma erano dotati di sonar ad immersione, filabili attraverso un verricello, di siluri leggeri antisom come il Whitehead A244/S. Anche aerei specifici vennero dedicati a questo compito come il Lockheed S-3 Viking, bireattore in grado di restare in volo per lunghi periodi a distanza considerevole dalla portaerei, dotato di siluri, sonoboe e Magnetic Anomaly Detector. Oltre agli strumenti venne elaborata una forte teorizzazione della lotta antisommergibile, ritenuta critica per assicurare la protezione ai gruppi da battaglia di portaerei ma anche ai convogli che in caso di guerra avrebbero dovuto attraversare l'Atlantico per rifornire le formazioni terrestri impegnate in Europa.\nOltre alle armi ed ai sensori portati a bordo delle navi e dei mezzi aerei, le forze NATO, ma in effetti gli Stati Uniti, crearono delle reti di scoperta subacquea poste in alcuni settori critici; la rete SOSUS ad esempio, rete di apparati di ascolto subacqueo installata durante la Guerra Fredda per tenere sotto controllo i sottomarini sovietici). Il SOSUS \u00e8 costituito, oltre che dalla rete di sensori disseminati sotto l'oceano, da stazioni di rilevamento ed elaborazione, che poi fanno convergere i dati al Centro per la Lotta Antisommergibile della US Navy a Norfolk; per l'Atlantico Occidentale, una catena di sensori disposta a controllare il cosiddetto \"GIUK gap\", cio\u00e8 il varco tra Groenlandia (G), Islanda (I) e Regno Unito (UK), viene controllata da una stazione posta in Islanda presso Keflav\u00edk, in prossimit\u00e0 della base aerea NATO, dal 1966 e a Brawdy, nel Galles, dal 1974. Analogamente altre reti e stazioni SOSUS sono dislocate dal 1954 sulla costa occidentale degli Stati Uniti, a Porto Rico e a Grand Turk e San Salvador nelle Bahamas e ad Argentia nell'isola di Terranova (dal 1959); dal 1957 altre stazioni a Bermuda, Shelburne (Nova Scotia), Nantucket, Cape May, Cape Hatteras, Antiqua, Eleuthera e Barbados, con vincoli operativi dovuti alla massima lunghezza dei cavi pari a 150\u00a0km; sempre dal 1957 una rete inizi\u00f2 ad essere operativa nel Pacifico con stazioni a Isola di San Nicolas, Point Sur e Centerville Beach, in California, Coos Bay, nell'Oregon e Pacific Beach, nello stato di Washington. Successivamente ulteriori catene di sensori vennero installate a Guam, Midway, Adak (nelle isole Aleutine) e Barber's Point vicino a Honolulu. In effetti il SOSUS \u00e8 stato ed \u00e8 tuttora una componente importantissima della capacit\u00e0 statunitense e NATO di scoperta antisommergibile.\nDal momento che nemmeno tale rete riusciva a coprire totalmente le vastit\u00e0 oceaniche, con un controllo deficitario o inesistente su parte di queste, venne ordinata la costruzione di vascelli, simili a grossi rimorchiatori d'altura, specializzati nella ricerca di sommergibili, denominati SURTASS (Surveillance Towed Array Sensor System), delle classi Stalwart (in 18 esemplari), Victorious (4 navi) e Impeccable (5 navi); queste imbarcazioni, costruite in materiali a bassa osservabilit\u00e0 radar, sono state concepite dalla marina militare statunitense come un sistema mobile per integrare il SOSUS e sono precedute dal prefisso USNS, a rimarcare che non sono unit\u00e0 combattenti, ma con personale di governo civile e specialisti di intelligenza elettronica; il loro principale sensore \u00e8 un sonar rimorchiato di tipo AN/SQQ-89.\nPatto di Varsavia.\nAnche il Patto di Varsavia ebbe le sue unit\u00e0 antisommergibile che, vista la mancanza di vere portaerei da parte sovietica, in mare erano rappresentate principalmente dagli incrociatori antisom come le classi Kresta I e Kresta II, dalle fregate antisommergibili della classe Krivak e dalle corvette delle classi Grisha e Mirka, con gli elicotteri imbarcati come il Kamov Ka-25 e il suo derivato Kamov Ka-27. Ad essi si affiancavano gli aerei antisommergibile Ilyushin Il-38 (nome in codice NATO \"May\") entrato in servizio nel 1969 ed il Tupolev Tu-142 (nome in codice NATO \"Bear\") entrato in servizio nel 1972.\nUn'unit\u00e0 di squadra relativamente recente dedicata alla lotta antisommergibili \u00e8 stata la classe Udaloj, sviluppata a met\u00e0 degli anni settanta come imbarcazione di notevoli dimensioni capace di operare per periodi prolungati in alto mare e con un armamento tale da rendere la nave indipendente dall'appoggio di altre unit\u00e0 navali, analogamente alle unit\u00e0 statunitensi della classe Spruance. Si diede quindi il via alla progettazione della classe Udaloy I. Seppure la nave sia classificata come fregata, la classe Udaloy rappresenta un grande passo in avanti rispetto alle navi della classe Krivak, le quali inizialmente erano sprovviste di un ponte di volo per gli elicotteri, e solo successivamente furono dotate di un ponte per farli atterrare e di un hangar per un singolo apparecchio. La classe Udaloy fu subito concepita per trasportare due elicotteri del tipo Kamov Ka-25. Rispetto alle navi della classe Krivak anche gli impianti sonar sono stati migliorati e le navi dispongono anche di capacit\u00e0 marginali per la difesa aerea, anche se la dottrina di impiego sovietica e poi russa consisteva nel farli accompagnare da cacciatorpediniere della classe Sovremenny potentemente armati per la difesa antiaerea.\nPaesi non allineati.\nDurante la guerra fredda i paesi non allineati preferirono acquistare o produrre su licenza dai due blocchi contrapposti quei limitati equipaggiamenti a loro necessari. Per esempio, il Pakistan dot\u00f2 la sua marina militare di aerei antisommergibili tipo Breguet Br 1150 Atlantic, uno dei quali fu abbattuto durante un volo di pattugliamento da aerei indiani nell'Incidente dell'Atlantic.\nPost guerra fredda.\nAttualmente molte delle marine militari pongono una minore enfasi nella lotta antisommergibile, essendo calata la tensione internazionale dovuta al confronto tra i due blocchi. Fanno eccezione la marina militare giapponese, che dovendo fronteggiare la crescente minaccia cinese si \u00e8 dotata delle nuove portaelicotteri della classe Hyuga ed evolve i suoi elicotteri SH-60J costruiti su licenza della Sikorsy, e la marina pakistana, che fronteggia la marina indiana la quale attualmente ha in costruzione un nuovo sottomarino lanciamissili nucleare derivato dalla classe Akula I e con tecnologia russa, l'INS Arihant, varato nel 2009 e che sta espletando le prove in mare in vista dell'entrata in servizio.\nAnche la marina militare cinese ha posto attenzione agli strumenti di lotta antisommergibile, sia imbarcati come i VDS (Variable Depth Sonar - sonar a profondit\u00e0 variabile) DUBV-43 LF di costruzione francese posti sui suoi cacciatorpediniere della classe Luhu e sui sonar convenzionali a scafo come il DUBV-23 posto sui \"Luhu\" e sul successivo Luhai, che sui sistemi posti sugli elicotteri antisom come lo HAMC Z-9C (nome in codice NATO \"Haitun\"), prodotto su licenza dallo A\u00e9rospatiale SA 365 Dauphin, dotati di sonar filabile Thales HS-12 e radar KLC-11/ in banda J (versione cinese dello Agrion 15) e siluri indigeni Yu-7 clonati dal Withehead AS.244. L'incremento della componente antisom della marina cinese \u00e8 dovuto alla volont\u00e0 politica di costituire una forza navale di altura, che sia in grado di confrontarsi con la US Navy e permettere un eventuale sbarco sull'isola di Taiwan, avendo come dottrina strategica l'annullamento della minaccia delle locali forze subacquee e di eventuali sottomarini d'attacco statunitensi presenti in area. Di fatto la coesistenza di tecnologia straniera di varia provenienza e di prodotti locali non permette una vasta integrazione tra i sistemi di bordo e la conseguenza \u00e8 anche una ridotta capacit\u00e0 operativa degli equipaggi che devono utilizzare materiale con manualistica spesso non in cinese; inoltre la elevata dipendenza della marina cinese da tecnologie straniere non garantisce una continuit\u00e0 operativa. Di conseguenza, e vista l'aumentata qualit\u00e0 delle forze subacquee cinesi, anche la US Navy sta rivedendo le sue valutazioni in merito."}
{"id": "494027", "revid": "5", "url": "https://it.wikipedia.org/wiki?curid=494027", "title": "Abd Al-Rahman Al Sufi", "text": ""}
{"id": "494032", "revid": "486946", "url": "https://it.wikipedia.org/wiki?curid=494032", "title": "Pubblica Amministrazione", "text": ""}
{"id": "494033", "revid": "1404372", "url": "https://it.wikipedia.org/wiki?curid=494033", "title": "Gloster Meteor", "text": "Il Gloster Meteor era un bimotore a getto da caccia ad ala dritta prodotto dall'azienda britannica Gloster Aircraft Company negli anni quaranta.\nPrimo jet britannico ad entrare in servizio operativo ed il secondo a livello mondiale, il Meteor venne impiegato per circa 15 anni dalle aviazioni di decine di nazioni.\nL'armamento era costituito da quattro cannoni da 20\u00a0mm Hispano. La propulsione era assicurata da due motori a reazione installati sull'ala diritta. La velocit\u00e0 era compresa tra i 668 e i 950\u00a0km/h a seconda dei modelli, due dei quali apparsi in tempo di guerra. Nonostante il suo disegno tradizionale e le sue notevoli dimensioni, combatt\u00e9 in vari conflitti regionali almeno fino al 1956 e consegu\u00ec vari primati ed un record mondiale di velocit\u00e0. Il 7 novembre 1945, il capitano Captain H.J. Wilson ottenne il primo record di velocit\u00e0 per un aereo a reazione, volando alla velocit\u00e0 di 975\u00a0km/h a Herne Bay nel Kent (Inghilterra).\nQuando fu superato come caccia, trov\u00f2 impiego come cacciabombardiere e soprattutto come caccia notturno biposto, dotato di radar nel muso, oltre che come addestratore.\nStoria.\nSviluppo.\nLo sviluppo di un aereo da caccia a reazione inizi\u00f2 nel novembre 1940 come collaborazione tra la Gloster Aircraft Company e la Power Jets Ltd. di Frank Whittle per i motori.\nIl primo aereo a reazione britannico, il prototipo monomotore Gloster E28/39 (matricola W4041) progettato da George Carter, vol\u00f2 per la prima volta il quindici maggio 1941 dalla base della RAF di Cranwell.\nIn seguito il ministero dell'aeronautica con la specifica F9/40 ordin\u00f2 lo sviluppo di un bimotore.\nIl nuovo aereo avrebbe dovuto essere chiamato Thunderbolt, il nome venne poi cambiato in Meteor per evitare confusione col Republic P-47 dell'USAAF.\nVennero prodotti otto prototipi.\nLo sviluppo del Meteor prosegu\u00ec a Newmarket Heath e poi allo stabilimento Gloster di Moreton Valence.\nAltri due prototipi non volarono mai, il DG209/G usato dalla Rolls-Royce Limited per collaudi dei motori e il DG207/G che avrebbe dovuto essere il prototipo di una versione con motori de Havilland denominata Meteor F 2, poi cancellata dopo la decisione di impiegare quei motori per il de Havilland DH.100 Vampire.\nIl 12 gennaio 1944 il primo aereo di serie Meteor F 1 (EE210/G) vol\u00f2 per la prima volta dallo stabilimento Gloster di Moreton Valence.\nEra quasi uguale ai prototipi F9/40 a parte modifiche al tettuccio per migliorare la visibilit\u00e0 laterale e posteriore e l'aggiunta di quattro cannoni Hispano Mk V da 20mm nel muso.\nI motori erano due Rolls Royce W.2B/23C, derivati dal Whittle W.2, con 770\u00a0kg spinta l'uno, che permettevano all'aereo una velocit\u00e0 massima di 670\u00a0km/h a 3.000 m ed un'autonomia di 1.610\u00a0km.\nCome altri aerei a reazione dell'epoca, il Meteor F 1 aveva problemi di stabilit\u00e0 a velocit\u00e0 transoniche e di stabilit\u00e0 all'imbardata a causa del distacco della vena fluida dalle superfici di controllo della coda, inoltre in alcune parti dell'inviluppo di volo richiedeva un grande sforzo sui comandi per controllare l'aereo.\nIl diciassette maggio 1945 vol\u00f2 per la prima volta il prototipo della nuova versione Meteor F 4 con motori Rolls Royce Derwent V, semiali accorciate con estremit\u00e0 tronche, struttura rinforzata, abitacolo pressurizzato, alettoni alleggeriti per migliorare la manovrabilit\u00e0 e regolazione del timone per migliorare la stabilit\u00e0 all'imbardata.\nIl Meteor F 4 aveva una velocit\u00e0 massima al livello del mare di 941\u00a0km/h, nettamente superiore all'F 1, ma aveva una minore velocit\u00e0 di salita a causa delle ali corte, poteva portare un serbatoio di carburante sotto ogni semiala, vennero fatti esperimenti con carichi bellici ed una versione a fusoliera allungata.\nDall'F 4 venne derivata la versione biposto da addestramento T 7, adottata dalla RAF, dalla Fleet Air Arm e da altre aeronautiche che avevano acquisito il Meteor.\nCon l'entrata in servizio di caccia di caratteristiche superiori, la Gloster decise di realizzare una nuova versione aggiornata del Meteor mantenendo per\u00f2 il pi\u00f9 possibile delle attrezzature e processi produttivi utilizzati per l'F 4.\nIl risultato fu il Meteor F 8, impiegato dalla RAF fino all'entrata in servizio dell'Hawker Hunter e del Supermarine Swift.\nDopo un primo F 4 modificato, il primo prototipo dell'F 8 (VT150) vol\u00f2 per la prima volta il dodici ottobre 1948 a Moreton Valence.\nNel 1948 due Meteor F 3 vennero modificati ed alleggeriti rimuovendo anche l'armamento e dotati di un carrello rinforzato e gancio d'atterraggio, vennero poi impiegati per prove a bordo delle portaerei \"Illustrious\" e \"Implacable\", ma alla fine la Fleet Air Arm scelse il Supermarine Attacker come caccia imbarcato.\nLe consegne dell'F 8 iniziarono nell'agosto 1949, il primo squadron venne equipaggiato nel 1950.\nTra il 1950 ed il 1955 il Meteor F 8 fu il pi\u00f9 importante caccia diurno della RAF e di molte forze aeree, tra cui la RAAF che lo impieg\u00f2 nella guerra di Corea, nonostante fosse chiaramente antiquato al confronto coi caccia con ala a freccia come il North American F-86 Sabre ed il MiG-15.\nAlcuni Meteor F 8, un F 3 e due F 4 vennero modificati con una sonda per il rifornimento in volo sul muso, vennero eseguite alcune prove di rifornimento con aerei cisterna Avro 683 Lancaster, Avro 694 Lincoln e KB-29, ma la modifica non venne adottata per gli aerei in servizio.\nNegli anni cinquanta vennero sviluppate delle versioni da ricognizione del Meteor per sostituire i Supermarine Spitfire ed i de Havilland DH.98 Mosquito, ormai antiquati.\nDue F 4 vennero modificati nei prototipi della nuova versione FR 5 con apparecchiature fotografiche nel muso, che per\u00f2 non venne prodotta in serie.\nNel luglio 1950 inizi\u00f2 la produzione dell'FR 9, che venne impiegato dal No. 208 Squadron in medio oriente fino al 1961, e dal No. 2 e 79 Squadron della 2nd Tactical Air Force in Germania che li impiegarono fino al 1956, quando vennero sostituiti dal Supermarine Swift.\nNel dicembre 1950 iniziarono le consegne del PR 10 al No. 2 e No. 541 Squadron in Germania seguiti il mese successivo dal No. 13 squadron a Rayid in Egitto e a dicembre 1953 dal No. 81 Squadron in estremo oriente.\nI PR 10 della RAF vennero rapidamente radiati a partire dal 1956 a causa del progresso dei missili contraerei e sostituiti dagli English Electric Canberra, l'ultimo PR 10 venne radiato dal No. 81 Squadron nel luglio 1961.\nSempre negli anni cinquanta vennero sviluppate delle versioni del Meteor da caccia notturna dotati di Radar per sostituire il Mosquito, comunque come soluzione provvisoria.\nIl prototipo della versione NF 11 sviluppato dalla Armstrong Whitworth vol\u00f2, per la prima volta il 31 maggio 1950. I primi NF 11 di serie entrarono in servizio nella RAF nel 1951 col No. 29, 141 e 85 Squadron, le consegne vennero completate nel 1955.\nVenne poi sviluppata una nuova versione del Meteor denominata NF 12 dotata del nuovo radar APS-21, il prototipo vol\u00f2 per la prima volta il ventuno aprile 1953, le consegne iniziarono in agosto con il No. 85 Squadron.\nIl prototipo di una versione adattata per climi tropicali denominata NF 13 vol\u00f2 per la prima volta il ventitr\u00e9 dicembre 1952, successivamente entr\u00f2 in servizio nel No. 219 Squadron di Kabrit e, nel marzo 1953, nel No. 39 Squadron di Fayid, entrambi in Egitto.\nLa versione definitiva del Meteor da caccia notturna fu l'NF 14, che vol\u00f2 per la prima volta il ventitr\u00e9 ottobre 1953 mentre i primi di serie entrarono in servizio nel febbraio 1954 nel No. 25 Squadron, complessivamente vennero impiegati da nove Squadron oltre ad un reparto di conversione operativa (Operational Conversion Unit, OCU), iniziarono ad essere sostituiti nel No. 46 Squadron dal Gloster Javelin nel 1956.\nGli ultimi NF 14, in servizio nel No. 60 Squadron di base a Tengah, a Singapore, vennero radiati nel 1961.\nQuattordici NF 14 vennero convertiti in addestratori rinominati NF(T) 14 ed impiegati dal No. 2 Air Navigation School a Thorney Island fino al 1965.\nAlcuni Meteor vennero impiegati in Francia dal \"Centre d'essais en vol\" (CEV) per collaudi di equipaggiamenti aeronautici fino agli anni ottanta.\nImpiego operativo.\nSeconda guerra mondiale.\nI primi venti Meteor F 1 vennero consegnati alla RAF il primo giugno 1944, un altro venne inviato negli USA in cambio di un Bell YP-59A Airacomet per valutazioni comparative.\nIl primo reparto operativo su Meteor F 1 fu il No. 616 Squadron con quattordici aerei sulla base di Culmhead nel Somerset, precedentemente equipaggiato con Spitfire VII, gli altri sei F 1 vennero impiegati dalla RAF per collaudi\nIl primo aereo (EE219) venne consegnato il dodici luglio dopo l'addestramento dei primi sei piloti a Farnborough.\nIn seguito il No. 616 Squadron venne trasferito sulla base di Manston sulla costa orientale del Kent, in una settimana venne completato l'addestramento di altri trenta piloti.\nLa RAF inizialmente impieg\u00f2 i Meteor per intercettare le bombe volanti V1. La prima missione con tre aerei avvenne il ventisette luglio 1944; questa fu anche la prima missione operativa della RAF con aerei a reazione.\nDopo alcuni problemi, principalmente per inceppamenti dei cannoni, il quattro agosto vennero abbattute due V1, arrivando a quattordici alla fine della guerra.\nDopo la fine dell'impiego delle V1 e l'inizio dell'impiego delle V2, la RAF decise di non impiegare i Meteor contro la Luftwaffe, anzi ai Meteor era vietato sorvolare territori controllati dal nemico per non rischiare che, in caso di abbattimento, i tedeschi potessero ispezionarli; inoltre era attesa a breve la nuova versione F 3 di prestazioni superiori.\nIl No. 616 Squadron venne trasferito alla base di Debden ed impiegato in esercitazioni contro i bombardieri dell'USAAF per addestrare i loro equipaggi ad affrontare caccia a reazione; in seguito venne trasferito a Colerne nel Wiltshire.\nIl No. 616 Squadron ricevette il primo Meteor F 3 il diciotto dicembre 1944.\nIl venti gennaio 1945 quattro Meteor vennero trasferiti a Melsbroek in Belgio; a marzo l'intero squadron venne trasferito a Gilze-Rijen ed il mese successivo a Nijmegen.\nI Meteor vennero impiegati in missioni di ricognizione ed attacco al suolo senza mai incontrare caccia a reazione tedeschi.\nIn diverse occasioni la caccia e contraerea alleati scambiarono i Meteor per Messerschmitt Me 262 e li attaccarono; per rimediare, i Meteor di base in Europa vennero ridipinti interamente in bianco per facilitarne l'identificazione.\nA fine aprile lo Squadron venne trasferito a Falberg in Germania dove due aerei andarono distrutti in una collisione in volo a causa della scarsa visibilit\u00e0; entrambi i piloti rimasero uccisi.\nAlla fine della guerra i Meteor avevano distrutto al suolo 46 aerei tedeschi.\nDopoguerra.\nNel maggio 1945 i primi F 3 entrarono in servizio nel No. 74 Squadron, seguito dal 124 e 245 ad agosto, il 263 a settembre ed il 222 ad ottobre. Il No. 616 Squadron venne sciolto il ventinove agosto 1945.\nNel 1946 la RAF aveva sedici Squadron equipaggiati con Meteor, lo stesso anno entr\u00f2 in produzione il Meteor F 4.\nPer aumentare la produzione gli F 4 vennero prodotti oltre che dalla Gloster anche dalla Armstrong Whitworth nello stabilimento di Bagington.\nNel 1947 vennero equipaggiati con F 4 il No. 74 e 222 Squadron, altri nove Squadron vennero equipaggiati nel 1948, due nel 1949, tre nel 1950, tra cui il 616, ed altri sei nel 1951.\nLe consegne dell'F 8 iniziarono nell'agosto 1949, il primo Squadron venne equipaggiato nel 1950.\nL'F 8 venne impiegato come caccia diurno della RAF tra il 1950 ed il 1954, venne poi sostituito dall'Hawker Hunter.\nNel 1949 entrarono in servizio i primi T 7, che iniziarono ad operare a settembre e vennero impiegati come addestratori dalla RAF e dalla Fleet Air Arm fino a met\u00e0 degli anni cinquanta.\nNel luglio 1950 venne equipaggiato con FR 9 il No. 208 sulla base di Fayid in Egitto, poi a dicembre il No. 2 Squadron di B\u00fcckeburg e nel novembre 1951 il No. 79 di Gutersloh della 2nd Tactical Air Force in Germania che li impiegarono fino al 1956, quando vennero sostituiti da Supermarine Swift.\nNel dicembre 1950 iniziarono le consegne dei PR 10 al No. 2 e No. 541 Squadron in Germania ed il mese successivo al No. 13 Squadron a Rayid in Egitto, poi trasferito sulla base di Akrotiri a Cipro.\nNel giugno 1951 il No. 2 Squadron cedette i propri PR 10 al No. 541 rimanendo equipaggiato interamente con FR 9.\nIl Meteor NF 11 entr\u00f2 in servizio nella RAF nel 1951 col No. 29, 85 e 141 Squadron, le consegne vennero completate nel 1955.\nAll'inizio del 1953 entr\u00f2 in servizio la versione NF 13 nel No. 219 Squadron di Kabrit, sciolto nel settembre 1954, e nel marzo 1953 nel No. 39 Squadron di Fayid, entrambi in Egitto.\nLa RAF tra l'agosto 1953 ed il settembre 1956 ricevette il Meteor NF 12 che venne impiegato in sette Squadron (No. 25, 46, 65, 72, 85, 152 e 153). Nel febbraio 1956 il No. 46 sostitu\u00ec i Meteor coi Javelin, seguirono gli altri Squadron, gli ultimi NF 12 vennero radiati dai No. 25 e 92 Squadron nel 1959.\nA dicembre 1953 anche il No. 81 Squadron in estremo oriente ricevette i PR 10 che vennero impiegati in missioni di ricognizione per contrastare i guerriglieri comunisti in Malesia.\nNel febbraio 1954 entrarono in servizio i primi NF 14 nel No. 25 Squadron, complessivamente vennero impiegati da nove squadron oltre ad un reparto di conversione operativa (Operational Conversion Unit, OCU), iniziarono ad essere sostituiti nel No. 46 squadron dal Gloster Javelin nel 1956.\nNel 1954 gli FR 9 del No. 208 Squadron di Takali a Malta vennero trasferiti sulla base di Khormaskar a Aden da dove vennero impiegati in missioni di ricognizione ed antiguerriglia, in seguito il No. 208 torn\u00f2 a Cipro, ma rimase ad Aden un distaccamento denominato No. 1417 Flight che venne impiegato fino al 1961 in missioni simili in diverse parti del Medio Oriente.\nTra il 1954 ed il 1955 i PR 10 del No. 13 Squadron della RAF vennero impiegati in missioni di ricognizione durante le operazioni militari in Kenya per contrastare la guerriglia dei Mau-Mau.\nI PR 10 della RAF vennero rapidamente radiati a partire dal 1956 a causa del progresso dei missili contraerei e sostituiti dagli English Electric Canberra, l'ultimo PR 10 venne radiato dal No. 81 Squadron nel luglio 1961.\nGli ultimi NF 14 in servizio nel No. 60 Squadron di base a Tengah a Singapore vennero radiati nel 1961.\nQuattordici NF 14 vennero convertiti in addestratori, rinominati NF(T) 14 ed impiegati dal No. 2 Air Navigation School a Thorney Island dal giugno 1959 al 1965.\nComplessivamente 890 Meteor andarono persi in incidente durante il servizio nella RAF, con la perdita di 450 piloti, l'anno peggiore fu il 1953 con 145 incidenti.\nAlcuni incidenti furono causati dall'elevato consumo di carburante dei motori che portava ad un'autonomia di meno di un'ora, inoltre per la posizione dei motori molto distanziati sulle ali l'aereo era difficile da controllare in caso di spegnimento di un motore a causa della spinta asimmetrica.\nSpesso gli incidenti avevano conseguenze drammatiche per l'assenza di sedili eiettabili, esclusa la versione F 8, specie per i T 7 e gli F 4 impiegati per addestramento.\nGuerra di Corea.\nI Meteor F 8 della RAAF vennero ampiamente impiegati in Corea dal No. 77 Squadron, parte delle British Commonwealth Forces Korea, con personale di supporto anche di altre nazioni del Commonwealth.\nIl No. 77 Squadron arriv\u00f2 in Corea equipaggiato con North American P-51D Mustang, in seguito si trasfer\u00ec a Iwakuni, in Giappone, per la conversione sui Meteor e torn\u00f2 in Corea nell'aprile 1951 con una trentina tra F 8 e T 7, a giugno lo squadron venne trasferito sulla base K-14 di Kimpo ed a luglio venne dichiarato operativo.\nInizialmente c'era preoccupazione perch\u00e9 il MiG-15 era chiaramente superiore al Meteor F 8 come prestazioni ed armamento, per\u00f2 il Meteor F 8 era superiore all'F-86 Sabre per accelerazione e velocit\u00e0 di salita.\nLa prima missione del No. 77 Squadron avvenne il trenta luglio 1951.\nI piloti erano addestrati prevalentemente nell'attacco al suolo per cui avevano difficolt\u00e0 nel ruolo di scorta ai bombardieri.\nIl ventinove agosto 1951 otto Meteor in missione di scorta nell'area di confine tra Cina e Corea lungo il corso del fiume Yalu soprannominatta \u201cMiG Alley\u201d (viale dei MiG) vennero attaccati da sei MiG-15, un Meteor venne abbattuto e due danneggiati.\nIl ventisette ottobre il No. 77 Squadron ottenne la prima probabile vittoria, seguita da altre due sei giorni dopo.\nIl primo dicembre, durante uno scontro tra dodici Meteor e circa quaranta MiG-15, il No. 77 Squadron ottenne le prime due vittorie confermate, il Flying Officer Bruce Gogerly ottenne la prima, ma vennero abbattuti quattro Meteor.\nA seguito di questo risultato, le missioni di scorta vennero assegnate agli F-86 dell'USAF ed il No. 77 Squadron torn\u00f2 alle missioni di attacco al suolo per cui il Meteor si dimostr\u00f2 pi\u00f9 adatto, anche se vulnerabile alla contraerea a causa della necessit\u00e0 di volare a bassa quota in linea retta verso il bersaglio durante gli attacchi coi razzi.\nIl ventisette marzo 1953 quattro Meteor impegnati in una missione di attacco al suolo incontrarono dei MiG-15, il sergente George Hale riusc\u00ec ad abbatterne due.\nAlla fine della guerra il No. 77 Squadron aveva compiuto 4.836 missioni abbattendo sei MiG e distruggendo circa 1.500 veicoli ma trentadue Meteor erano stati abbattuti, la maggioranza dalla contraerea.\nCrisi di Suez.\nGli NF 13 della RAF appartenenti al No. 39 Squadron di base a Nicosia sull'isola di Cipro vennero impiegati in missioni di pattugliamento aereo notturno e gli FR 9 del No. 208 Squadron di base a Takali a Malta in missioni di ricognizione.\nGli F 8 israeliani del No. 117 e 119 Squadron vennero impiegati per attacchi al suolo senza subire perdite.\nI Meteor F 8 e T 7 egiziani armati di razzi vennero impiegati in missioni di attacco al suolo.\nGli NF 13 egiziani in servizio nel No. 20 Squadron di Deversoir e nel No. 5 Squadron di Fayid vennero impiegati in missioni di pattugliamento aereo notturno, risulta un unico scontro con aerei della RAF in cui venne danneggiato un bombardiere Vickers Valiant.\nGuerra d'Algeria.\nTra gli aerei impiegati dall'Arme\u00e9 de l'Air durante la guerra d'Algeria c'erano anche alcuni Meteor NF 11.\nDescrizione tecnica.\nIl Meteor F 1 era un bimotore monoposto ad ala bassa dritta con struttura interamente metallica, non pi\u00f9 avanzato come aerodinamica di altri aerei contemporanei.\nIl Meteor F 1 era lungo 12,57 m, aveva un'apertura alare di 13,1 m, un'altezza di 3,96 m, un peso a vuoto di 3.692\u00a0kg ed un peso massimo al decollo di 6.268\u00a0kg.\nLa fusoliera integrava un singolo abitacolo per il pilota, chiuso da un tettuccio apribile verso destra e non ancora dotato di seggiolino eiettabile.\nL'ala era montata bassa ed integrava le due gondole motore posizionate a met\u00e0 delle semiali.\nL'impennaggio di coda era di tipo tradizionale cruciforme, monoderiva con piani di orizzontali a sbalzo, posizionati alti per evitare che fossero nella scia di scarico dei motori.\nIl carrello d'atterraggio era triciclo con carrelli principali a ruota singola rientranti nelle ali e carrello anteriore a ruota singola rientrante nel muso.\nLa propulsione era assicurata da una coppia di motori Rolls-Royce W.2B/23C, turboreattori capaci di esprimere una spinta pari a 770 kg che permettevano al modello di raggiungere una velocit\u00e0 massima di 670\u00a0km/h a 3\u00a0000 m.\nVersioni.\nPrototipo di una versione con motori de Havilland, costruito in singolo esemplare.\nVersione con motori Rolls-Royce Derwent I da 907\u00a0kg di spinta, maggiore capacit\u00e0 di carburante e tettuccio scorrevole a goccia.\nProve nella galleria del vento ed in volo evidenziarono problemi di buffeting ad alte velocit\u00e0 che vennero risolti allungando le gondole motori ottenendo anche un aumento di velocit\u00e0 di 120\u00a0km/h ad alta quota mantenendo gli stessi motori.\nL'ultimo lotto di produzione del Meteor F 3 venne prodotto con le nuove gondole mentre i precedenti vennero modificati in seguito.\nNuova versione con motori Rolls Royce Derwent V da 1.587\u00a0kg di spinta, semiali accorciate di 86,4\u00a0cm con estremit\u00e0 tronche, struttura rinforzata, abitacolo pressurizzato, alettoni alleggeriti per migliorare la manovrabilit\u00e0 e regolazione del timone per migliorare la stabilit\u00e0 all'imbardata.\nQuesta versione poteva portare un serbatoio di carburante sotto ogni semiala; vennero fatti esperimenti con carichi bellici ed una versione a fusoliera allungata.\nIl Meteor F 4 aveva una velocit\u00e0 massima al livello del mare di 941\u00a0km/h ed una quota di tangenza di 13.564m, ma aveva una velocit\u00e0 di salita inferiore all'F 1 a causa delle ali corte.\nIl prototipo del Meteor F 4 (EE360) vol\u00f2 per la prima volta il diciassette maggio 1945.\nI primi F 4 di serie entrarono in servizio nel 1947 nel No. 74 e 222 Squadron.\nDue F 4 modificati con apparecchiature fotografiche nel muso; uno (VT347) venne distrutto in un incidente per cedimento strutturale durante un volo di collaudo sopra Moreton Valence.\nVersione da addestramento derivata dall'F 4, biposto in tandem con un unico tettuccio apribile verso destra.\nI primi T 7 entrarono in servizio a settembre 1949 e vennero impiegati come addestratori dalla RAF e dalla Fleet Air Arm fino a met\u00e0 degli anni cinquanta. Questa versione venne impiegata anche da altre aeronautiche che avevano acquisito il Meteor, come Belgio, Paesi Bassi, Siria e Israele.\nNonostante alcuni limiti come l'abitacolo non pressurizzato, la strumentazione dell'istruttore limitata e l'assenza di armamento, vennero costruiti pi\u00f9 di 650 T 7.\nI T 7 egiziani ed israeliani vennero modificati per portare razzi subalari ed impiegati per attacchi al suolo.\nNuova versione di serie nettamente migliorata rispetto all'F 4 impiegata come caccia della RAF tra il 1950 ed il 1955.\nL'F 8 aveva motori Rolls Royce Derwent 8 da 1.631\u00a0kg di spinta, fusoliera allungata per ottenere una maggiore capacit\u00e0 di carburante, struttura rinforzata, seggiolino eiettabile Martin Baker ed un nuovo tettuccio a goccia per migliorare la visibilit\u00e0 del pilota.\nL'F 8 poteva portare sotto ogni semiala quattro razzi esplosivi RP-3 da 76,2\u00a0mm e 27\u00a0kg, uguali a quelli usati durante la seconda guerra mondiale.\nLe prove in volo evidenziarono un problema: una volta esaurite le munizioni dei cannoni, a causa del peso del carburante in fusoliera il baricentro era troppo arretrato e l'aereo diventava instabile in beccheggio.\nIl problema venne risolto modificando l'impennaggio con una nuova coda pi\u00f9 alta e con bordi dritti invece che arrotondati, questa nuova coda, prevista inizialmente per il progetto del caccia G42, poi cancellato, permette di distinguere facilmente l'F 8 e versioni derivate dalle precedenti.\nIl primo prototipo dell'F 8 (VT150) vol\u00f2 per la prima volta il dodici ottobre 1948 a Moreton Valence.\nLe consegne dell'F 8 iniziarono nell'agosto 1949, il primo squadron venne equipaggiato nel 1950.\nNei primi anni cinquanta vennero fatti degli studi ed esperimenti sulla possibilit\u00e0 di pilotare un aereo da caccia stando in posizione sdriata o prona per sopportare meglio le accelerazioni.\nUn F 8 (WK935) venne modificato dalla Armstrong Whitworth con un secondo abitacolo per il collaudatore in posizione prona appena dietro al muso.\nI collaudi evidenziarono le difficolt\u00e0 di pilotaggio e la limitata visibilit\u00e0 del pilota.\nLo sviluppo e la diffusione delle tute anti-G per sopportare meglio le accelerazioni port\u00f2 alla cancellazione del programma.\nVersione da ricognizione tattica a bassa quota derivata dall'F 8 col muso allungato di 20\u00a0cm per alloggiare le apparecchiature fotografiche mantenendo l'armamento e dotato di serbatoi supplementari esterni alari e ventrale.\nIl primo prototipo dell'FR 9 vol\u00f2 per la prima volta il ventitr\u00e9 marzo 1950, la produzione di serie inizi\u00f2 nel luglio 1950; il primo squadron equipaggiato fu il No. 208 sulla base di Fayid in Egitto.\nGli FR 9 vennero forniti anche all'Ecuador, Israele e Siria.\nVersione da ricognizione fotografica ad alta quota, priva di armamento e dotato di una cinepresa nel muso e altre due nella fusoliera posteriore.\nIl primo prototipo (VS968) vol\u00f2 per la prima volta il ventinove marzo 1950 e venne poi convertito nel primo aereo di serie di questa versione.\nLe consegne del PR 10 iniziarono nel dicembre 1950 col No. 2 e No. 541 Squadron in Germania, seguiti il mese successivo dal No.13 squadron a Rayid in Egitto e a dicembre 1953 dal No. 81 Squadron in estremo oriente.\nI PR 10 della RAF vennero radiati a partire dal 1956; l'ultimo PR 10 venne radiato dal No. 81 Squadron nel luglio 1961.\nVersione da caccia notturna biposto in tandem con pilota davanti e navigatore dietro e dotato di radar Mk10.\nIl progetto venne sviluppato dalla Armstrong Whitworth; il prototipo (WA546) vol\u00f2 per la prima volta il 31 maggio 1950.\nNonostante fosse derivato dal T 7, aveva la fusoliera e la coda dell'F 8 e le ali lunghe dell'F 3.\nIl muso allungato conteneva il radar Mk10, di conseguenza i cannoni da 20\u00a0mm erano stati spostati nelle ali, all'esterno delle gondole motori.\nQuesta versione, detta anche \"Armstrong Whitworth Meteor\" NF 11, aveva serbatoi esterni ai piloni alari e ventrale.\nQuesti aerei avevano diversi problemi, in particolare la visibilit\u00e0 limitata dai montanti del parabrezza che complicava l'atterraggio, inoltre i serbatoi esterni sotto le ali tendevano a rompersi a causa delle vibrazioni prodotte dallo sparo dei cannoni posti nelle ali.\nLa precisione del tiro, per cui si considerava una distanza ottimale di 360 m, era ostacolata dalla flessione delle ali in volo.\nIl Meteor NF 11 entr\u00f2 in servizio nella RAF nel 1951 col No. 29, 85 e 141 Squadron, le consegne vennero completate nel 1955. Il Meteor NF 11 venne anche esportato in Australia, Belgio, Danimarca e Francia.\nVersione da caccia notturna con il nuovo radar APS-21 di produzione americana, motori Rolls-Royce Derwent 9 da 1.723\u00a0kg di spinta ed ali rinforzate.\nEra molto simile all'NF 11 ma col muso allungato di 43,2\u00a0cm per alloggiare il nuovo radar, questo caus\u00f2 uno spostamento del baricentro i cui effetti vennero compensati da un ingrandimento della coda.\nIl primo prototipo vol\u00f2 per la prima volta il ventuno aprile 1953; le consegne iniziarono in agosto con il No. 85 squadron.\nPer le caratteristiche avanzate del radar, l'NF 12 non venne esportato.\nVersione da caccia notturna derivata dall'NF 11 adattata al clima tropicale con sistema di raffreddamento dell'abitacolo potenziato.\nIl prototipo vol\u00f2 per la prima volta il ventitr\u00e9 dicembre 1952; successivamente entr\u00f2 in servizio nel No. 219 Squadron di Kabrit e, nel marzo 1953, nel No. 39 Squadron di Fayid, entrambi in Egitto.\nAlcuni Meteor NF 13 ex-RAF vennero ceduti alla Siria, Egitto ed Israele.\nVersione definitiva da caccia notturna derivata dall'NF 11 con un muso ancora pi\u00f9 lungo, per una lunghezza totale di 15,5 m, ed un ampio tettuccio a bolla scorrevole all'indietro.\nIl Meteor NF 14 aveva un peso a vuoto di 5.723\u00a0kg, un peso massimo al decollo di 9.614\u00a0kg, una velocit\u00e0 massima di 944\u00a0km/h ed una quota di tangenza di 12.192 m\nIl primo prototipo, un NF 12 modificato (WM261), vol\u00f2 per la prima volta il ventitr\u00e9 ottobre 1953.\nVennero costruiti cento NF 14; i primi entrarono in servizio nel febbraio 1954 nel No. 25 Squadron.\nGli ultimi NF 14 in servizio nel No. 60 Squadron di base a Tengah a Singapore vennero radiati nel 1961.\nQuattordici NF 14 vennero convertiti in addestratori disarmati privi di radar, rinominati NF(T) 14 ed impiegati dal No. 2 Air Navigation School a Thorney Island dal giugno 1959 al 1965.\n94 F 4 convertiti in bersagli teleguidati.\n108 F 8 convertiti in bersagli teleguidati.\nQuaranta NF 11 convertiti in traino bersagli.\nVennero impiegati dalla RAF dal 1962 al 1970 e dalla Fleet Air Arm dal 1958 al 1967, sei vennero ceduti alla Danimarca e quattro alla Svezia dove vennero impiegati fino alla fine degli anni 60.\nUtilizzatori.\nCivili.\nSubito dopo la seconda guerra mondiale la Martin-Baker ricevette un Meteor F 3 (EE416) che venne modificato con un'apertura dietro all'abitacolo per installare il sedile eiettabile da collaudare.\nIl 14 giugno 1946 venne eseguito il primo lancio con un manichino, il 24 luglio il primo lancio di una persona, il collaudatore Bernard Lynch.\nVennero poi acquisiti e modificati altri due F 3.\nNel 1952 arriv\u00f2 un T 7 (WA634) che venne modificato installando un sedile eiettabile al posto posteriore, in seguito vennero acquisiti altri due T 7 (WL419 e WA638) che risultavano ancora operativi nel 1995.\nPrimati.\nAlla fine del 1945 due Meteor F 3 vennero modificati per stabilire un nuovo primato di velocit\u00e0.\nIl sette novembre 1945 il capitano H.J. (Willy) Wilson stabil\u00ec il nuovo primato di 975\u00a0km/h a Herne Bay, nel Kent.\nNel 1946 il capitano Edward \"Teddy\" Donaldson stabil\u00ec un nuovo primato di 991\u00a0km/h con un Meteor F 4 (EE549).\nPrecedentemente il pilota collaudatore Roland Beamont aveva raggiunto con lo stesso aereo la velocit\u00e0 di 1.017\u00a0km/h, ma non in condizioni da omologazione ufficiale, inoltre tale valore era oltre i limiti di sicurezza ufficiali dell'aereo.\nTra il quattro ed il cinque aprile 1947 il sottetenente Janusz Zurakowsky stabil\u00ec un nuovo primato sul percorso Londra-Copenhagen e ritorno con un F 8 di serie (VZ468), l'aeronautica militare danese ordin\u00f2 il Meteor poco tempo dopo.\nLivree.\nInizialmente i Meteor adottarono la livrea standard dei caccia della RAF con le superfici superiori a chiazze di verde scuro FS34079 e grigio scuro FS36187 e le superfici inferiori grigio medio FS36270.\nDopo alcuni casi di errata identificazione in cui erano stati scambiati per Me-262 ed attaccati da caccia alleati, i Meteor di base in Europa vennero ridipinti interamente in bianco.\nDopo la guerra gli aerei adottarono una livrea in metallo naturale, cio\u00e8 gli aerei non venivano verniciati oppure veniva usato un colore argento su tutto l'aereo.\nNel novembre 1952 venne introdotta una livrea con le superfici superiori e laterali a chiazze verde scuro FS34079 e grigio scuro FS36118 e metallo naturale per tutte le superfici inferiori.\nNel 1953 per le superfici inferiori venne adottato il blu FS35164 e poi il grigio chiaro FS36357 dal 1961.\nI TT 20 impiegati per traino bersagli avevano le superfici inferiori dipinte a bande diagonali nero e giallo lucido per essere ben visibili per gli artiglieri della contraerea per cui trainavano i bersagli.\nNella maggior parte dei casi i Meteor forniti a forze aeree straniere avevano la stessa livrea usata all'epoca dalla RAF, ad esempio i Meteor della RAAF impiegati durante la guerra di Corea erano in metallo naturale.\nEsemplari attualmente esistenti.\nAttualmente solo cinque Meteor sono ancora in condizioni di volo, di cui quattro nel Regno Unito.\nNel 2001 il Temora Aviation Museum nel Nuovo Galles del Sud, Australia, ha acquisito un F 8\n(VH-MBX, matricola militare VZ467) che \u00e8 stato ridipinto con la livrea e le insegne dell'\"Halestorm\" pilotato dal sergente George Hale del No. 77 Squadron della RAAF durante la guerra di Corea.\nUn altro Meteor, (WA591) \u00e8 in restauro al Meteor Flight di Yatesbury nel Regno Unito.\nAlcuni Meteor in mostra statica:"}
{"id": "494034", "revid": "486946", "url": "https://it.wikipedia.org/wiki?curid=494034", "title": "Pubbliche Amministrazioni", "text": ""}
{"id": "494036", "revid": "57342", "url": "https://it.wikipedia.org/wiki?curid=494036", "title": "BAFTA alla migliore attrice protagonista", "text": "Il BAFTA alla migliore attrice protagonista (\"BAFTA Award for Best Actress in a Leading Role\") \u00e8 un premio annuale, promosso dal BAFTA a partire dal 1953, che premia l'attrice che pi\u00f9 si \u00e8 distinta nell'interpretazione nel ruolo di protagonista in una pellicola cinematografica dell'anno precedente.\nDal 1953 al 1969 le categorie presenti erano:\nDal 1969 la categoria britannica \u00e8 stata soppressa.\nIl premio \u00e8 attribuito alle pellicole prodotte nell'anno precedente. L'albo d'oro \u00e8 pertanto riferito all'anno di produzione della pellicola.\nAttrici italiane vincitrici o candidate.\nDue italiane sono state premiate in questa categoria: Sophia Loren per \"La ciociara\" nel 1962 e Anna Magnani per \"La rosa tatuata\" nel 1958. La Magnani fu anche candidata nel 1959 per \"Selvaggio \u00e8 il vento\".\nL'unica altra attrice italiana candidata due volte \u00e8 stata Giulietta Masina, nel 1956 per \"La strada\" e nel 1959 per \"Le notti di Cabiria\".\nLa prima attrice italiana ad essere candidata fu Gina Lollobrigida nel 1955 (per \"Pane, amore e fantasia\"); nel 1960 fu candidata Monica Vitti per \"L'avventura\" e infine nel 1963 Daniela Rocca per \"Divorzio all'italiana\"."}
{"id": "494040", "revid": "287204", "url": "https://it.wikipedia.org/wiki?curid=494040", "title": "Campionato italiano femminile di hockey su ghiaccio 2002-2003", "text": "Nella stagione 2003-04, il Campionato italiano femminile di hockey su ghiaccio prevedeva la sola serie A.\nSerie A.\nFurono sei le squadre al via: Agordo Hockey, Eagles Ice Team Bolzano, HC Bressanone, HC Lario Halloween, HC Crocodiles Girls Merano e HC All Stars Piemonte. Un doppio girone di andata e ritorno ha determinato la griglia dei play-off, con semifinali e finale. Le ultime due squadre classificate accedono alla finale 5\u00ba/6\u00ba posto.\nPlay-Off.\nSemifinali.\nSerie giocate al meglio delle tre gare.\n Gara 1 - 6 marzo 2003\n Eagles Bolzano - HC Bressanone 13-0\n Agordo Hockey - HC Lario Halloween 7-0\n Gara 2 - 9 marzo 2003\n HC Lario Halloween - Agordo Hockey 2-4\n HC Bressanone - Eagles Bolzano 2-10\nFinali.\nSerie giocate al meglio delle tre gare.\n5\u00ba/6\u00ba Posto.\n Gara 1 - 15 marzo 2003\n HC All Stars Piemonte - HC Crocodiles Merano 5-0\n Gara 2 - 16 marzo 2003\n HC Crocodiles Merano - HC All Stars Piemonte 4-5\n3\u00ba/4\u00ba Posto.\n Gara 1 - 13 marzo 2003\n HC Bressanone - HC Lario Halloween 1-2\n Gara 2 - 16 marzo 2003\n HC Lario Halloween - HC Bressanone 6-0\n1\u00ba/2\u00ba Posto.\n Gara 1 - 13 marzo 2003\n Agordo Hockey - Eagles Bolzano 3-2\n Gara 2 - 16 marzo 2003\n Eagles Bolzano - Agordo Hockey 3-6\nL'Agordo Hockey vince per la settima volta il titolo italiano."}
{"id": "494043", "revid": "3651730", "url": "https://it.wikipedia.org/wiki?curid=494043", "title": "Funk Metal", "text": ""}
{"id": "494046", "revid": "1781005", "url": "https://it.wikipedia.org/wiki?curid=494046", "title": "Saab 900", "text": "La 900 \u00e8 una autovettura prodotta dalla casa svedese Saab dal 1979 al 1998.\nOltre che nella versione Combi Coup\u00e9 (3 e 5 porte) \u00e8 stata prodotta anche in versione berlina (2 e 4 porte sedan) e cabriolet.\nLa prima serie della 900 \u00e8 stata presentata nel 1979 in sostituzione della Saab 99 ed \u00e8 oggi ricordata come \"Classic\" per differenziarla dalla seconda serie definita \"New Generation (NG)\". La 900 Classic \u00e8 stata prodotta fino al 1993 (1994 la cabriolet) mentre la 900 New Generation \u00e8 stata prodotta dal 1993 al 1998.\nPrima serie \"Classic\".\nLa prima serie della 900 \u00e8 stata presentata nel 1979 in sostituzione della Saab 99. La 900, rispetto alla 99, ha il passo allungato di 5\u00a0cm (da 2,47 m a 2,52 m) ma gran parte della scocca e della meccanica sono in comune. \nAlla fine degli anni Settanta la 99 iniziava a mostrare i segni del tempo, i nuovi requisiti per superare i crash-test statunitensi e l\u2019aggiunta della turbocompressione rendevano necessaria la riprogettazione della zona anteriore. La casa svedese, non disponendo delle risorse necessarie per progettare un'auto completamente nuova, scelse di rivedere profondamente la 99 mantenendo le caratteristiche distintive. La nuova vettura venne posizionata in un segmento superiore ottenendo un'auto pi\u00f9 grande e lussuosa. Il progetto, codice \"X29\" secondo la denominazione interna, venne diretto dal direttore tecnico Henrik Gustafsson e dal capo progettista Bj\u00f6rn Envall.\nIl design della zona centrale e posteriore \u00e8 sostanzialmente inalterato. Un elemento distintivo \u00e8 il montante C che presenta il caratteristico design del Saab hockey stick. La zona anteriore viene profondamente aggiornata adottando modifiche alle sospensioni. \nMeccanicamente ricalca il progetto precedente: si tratta di una vettura a trazione anteriore con motore a quattro cilindri in linea longitudinale inclinato sulla destra di 45\u00b0 di 1985 cm\u00b3 alimentato a benzina. Peculiare \u00e8 lo schema della trasmissione con il cambio installato direttamente sotto al motore. Le sospensioni anteriori sono a ruote indipendenti (quadrilateri deformabili), quelle posteriori sono ad assale rigido con barra Panhard. L'impianto frenante \u00e8 a doppio circuito diagonale con dischi anteriori e posteriori. I primi modelli erano privi di barre antirollio, queste vennero installate solo successivamente.\nL\u2019aumento dimensionale rispetto alla 99 si evince dall'aumento dello spazio interno insieme al nuovo cruscotto e all'ampio parabrezza ricurvo.Tutti i controlli e gli indicatori sono stati posizionati in base alla loro frequenza di utilizzo e / o importanza per ridurre al minimo le distrazioni del conducente. Permangono dettagli ed elementi caratteristici come il blocchetto di avviamento installato tra i sedili anteriori, i paraurti che tornano alla loro forma originale per impatti fino a 7 km/h o il riscaldamento del sedile del conducente. \nAlla presentazione nel 1979 era disponibile con carrozzeria 3 e 5 porte (entrambe Combi Coup\u00e9) e motore tipo \"B\": quattro cilindri in linea di 1985 cm\u00b3, monoalbero a camme in testa e due valvole per cilindro. La versione GL disponeva di un singolo carburatore e 100 cv, la versione GLs aveva doppio carburatore e 108 cv, la versione EMS/GLE (GLi) presentava iniezione meccanica e 118 cv mentre la versione turbo aveva iniezione meccanica oltre che turbocompressore e 145 cv. Il cambio era manuale a quattro marce o cambio automatico a tre marce. \nNel 1981 viene introdotta la carrozzeria berlina a 4 porte (Sedan), il motore viene modificato nella camera di combustione (rapporto di compressione) e migliorato negli azionamenti degli accessori (spinterogeno, pompa acqua, pompa benzina) ed assume la denominazione tipo \"H\". Le versioni e i livelli di potenza rimangono invariate ma viene introdotto il cambio manuale a cinque marce. Vengono modificati numerosi dettagli come: console centrale, coperchio del vano portaoggetti, volanti, pomello del cambio, sedili e tessuti, rivestimenti portiere e bagagliaio, modanature e specchietti esterni.\nNel 1983 il motore turbo da 145 cv vede l'introduzione della gestione elettronica della pressione di sovralimentazione: APC system - Automatic Performance Control. Il rapporto di compressione geometrico passa da 7,2:1 a 8,5:1 con un miglioramento dei consumi dell'8%. Il sistema APC, tramite un sensore posto sulla testata, rileva la frequenza sonora del battito in testa (tipicamente con benzine sotto i 97 ottani) riducendo la pressione del turbo di quanto necessario. La 900 turbo APC pu\u00f2 raggiungere i 200\u00a0km/h.\nNell'aprile del 1984 viene presentata la 900 con carrozzeria berlina a 2 porte (Sedan), inizialmente era disponibile solo sulla 900i ad iniezione meccanica da 118 cv. Viene introdotto il motore turbo a quattro valvole per cilindro con intercooler, APC ed iniezione elettronica che sviluppa 175 cv a 5300 giri/min ed ha un rapporto di compressione di 9:1. Questo motore venne reso disponibile per la carrozzeria Combi Coup\u00e9 (3 e 5 porte) e per la Sedan 4 porte; l'esclusiva versione Aero a 3 porte, con kit aerodinamico e cerchi a tre razze, supera i 210 km/h.\nDal 1985 tutte le versioni a iniezione si chiamano 900 i e per tutta la gamma inizia ad essere utilizzato l'emblema SAAB-SCANIA ed il grifone.\nNel 1986 la 900 turbo 8 valvole adotta l'intercooler con incremento da 145 a 155 cv sempre a 5000 giri/min. Questo motore viene reso disponibile anche per la carrozzeria berlina a 2 porte (Sedan) insieme a tutte le altre varianti.\nNel 1987 si ha un restyling, il frontale ora possiede un disegno pi\u00f9 aerodinamico; in particolare vengono modificate la calandra anteriore, i fanali ed i paraurti (ora pi\u00f9 avvolgenti). Inizia la commercializzazione della 900 Cabriolet che deriva dalla Sedan a 2 porte ed \u00e8 dotata del motore turbo 16 valvole da 175 cv. La Cabriolet ha di serie l'aria condizionata e la capote ad azionamento elettrico. \nNel 1988 viene introdotto il motore aspirato 16 valvole iniezione elettronica da 133 cv gi\u00e0 utilizzato dal 1986 sulla 9000i. Termina la produzione del motore turbo 8 valvole. La gamma \u00e8 ora composta da 900 c (carburatore - 100 cv), 900 i (iniezione meccanica - 118 cv), 900 i 16 (iniezione elettronica, 16 valvole - 133 cv), 900 i turbo 16 e Cabrio (iniezione elettronica, turbo, intercooler, 16 valvole - 175 cv).\nNel 1990 viene presentata la 900 EP (EcoPower) con motore 16 valvole e 145cv: offre un'elevata elasticit\u00e0 di marcia grazie a marce corte ed alla risposta immediata del piccolo turbocompressore; caratteristiche che consentono di raggiungere facilmente i 200 km/h. \u00c8 dotata di catalizzatore a tre vie con sonda lambda ma non sono presenti intercooler ed APC.\nNel 1991 viene introdotto un nuovo motore 2.1 da 141cv destinato soprattutto al mercato statunitense (a causa delle normative fiscali di molti paesi europei che penalizzavano le cilindrate superiori ai due litri).\nSeconda serie \"New Generation\".\nLa seconda serie della 900 venne progettata sul pianale General Motors \"GM2900.\" Si differenzia a colpo d'occhio dalla prima serie per linee maggiormente arrotondate, senza perdere elementi di design distintivi come ad esempio il Saab hockey stick. \u00c8 ricordata anche per essere il primo modello Saab presentato dopo l'acquisizione della maggioranza azionaria della casa svedese da parte di General Motors. Presentata nel 1993 ed in produzione fino al 1998, anno in cui, dopo aver ricevuto 1100 modifiche e migliorie \u00e8 stata rinominata 9-3.\nLa 900 (\"New Generation)\" era disponibile in tre allestimenti: 900i (quattro cilindri aspirato), S (quattro cilindri aspirato e turbo), SE (quattro cilindri turbo o V6) indifferentemente con carrozzeria Combi Coup\u00e9 (3 o 5 porte) e Cabriolet. Dopo aver effettuato il record del Breaking Endurance Test nel 1996 presso il Talladega Superspeedway (Alabama, Stati Uniti), solo per gli anni 1997 e 1998 fu disponibile la versione 900 Talladega.\nA seconda dei mercati era disponibile con motorizzazione 2.0 L o 2.3 L , 16 valvole, aspirati o turbo (solo il 2.0) alimentati a benzina. Vi era anche un 2.5 L V6 54\u00b0 (motore General Motors). La gestione dei motori turbo \u00e8 affidata all'esclusivo sistema Saab Trionic 5 con Direct Ignition (accensione diretta) ed APC (Automatic Performance Control); i motori aspirati sono gestiti da un'iniezione Bosch Motronic.\nA differenza della 900 \"Classic,\" i motori sono montati trasversalmente e inclinati di 8\u00b0 in avanti (2.0 e 2.3); il 2.0 L \u00e8 lo sviluppo del propulsore della serie precedente, infatti conserva la cilindrata di 1985 cm\u00b3; il 2.3 L (2.0 con corsa ed alberi a camme differenti) ha una cilindrata di 2290 cm\u00b3. Entrambi sono dei quattro cilindri in linea con 4 valvole per cilindro, doppio albero a camme in testa e due alberi di bilanciamento. Meccanicamente viene riconfermata la trazione anteriore ma si ha la perdita delle sospensioni anteriori a quadrilateri deformabili in favore di sospensioni anteriori di tipo MacPherson, mentre al posteriore abbiamo sospensioni a ponte torcente in luogo dell'assale rigido della precedente serie. Sono state prodotte delle 900 turbo dotate di cambio Sensonic: manovrato come un tradizionale cambio manuale ma in realt\u00e0 \u00e8 assente il pedale della frizione in favore dell'elettronica che riesce a controllare il cambio pi\u00f9 velocemente di quanto potrebbe fare un \"guidatore medio\".\nCon la 900 \"New Generation\" venne introdotto il Saab Information Display o SID (disponibile con l'allestimento S ed SE) che d\u00e0 al guidatore informazioni in tempo reale. Attraverso il tocco di un tasto presente sul SID \u00e8 possibile attivare la funzione (d'ispirazione aeronautica) Black Panel che spegne la maggior parte delle luci e strumenti del cruscotto per eliminare riverberi e distrazioni durante la guida notturna. Quando la funzione \u00e8 attiva, permette l'eventuale riattivazione anche di un singolo strumento se viene richiesta l'attenzione del guidatore. La dotazione di serie era proporzionale al livello di allestimento, essenziale nella 900i ma ricca nella versione SE con Automatic Climate Control (ACC), interni in pelle, cruscotto rivestito in legno e cerchi in lega. Inalterata la disposizione del blocchetto di avviamento tra i sedili anteriori per motivi di sicurezza: maggior spazio per le ginocchia in caso di impatti frontali e blocco del cambio nella posizione di retromarcia prima di rimuovere la chiave.\nA partire dal 1994 alle varianti 3 e 5 porte si \u00e8 affiancata anche la Cabriolet. Negli anni successivi la gamma non subisce particolari variazioni, se non modifiche di dettaglio agli equipaggiamenti come l\u2019introduzione del tergilunotto e del contagiri anche per la versione base 900i a partire dal 1995."}
{"id": "494054", "revid": "4175", "url": "https://it.wikipedia.org/wiki?curid=494054", "title": "De Havilland DH.98 Mosquito", "text": "Il de Havilland DH.98 Mosquito era un aereo monoplano e bimotore realizzato dall'azienda britannica de Havilland Aircraft Company sul finire degli anni trenta.\nImpiegato durante la seconda guerra mondiale, si dimostr\u00f2 estremamente versatile e fu utilizzato in diversi ruoli dalla Royal Air Force (RAF) e da molte altre forze aeree alleate sia nel teatro europeo che in quelli del Pacifico e del Mediterraneo; in diverse forze armate venne mantenuto in servizio anche oltre il periodo bellico e fu anche utilizzato dalla British Overseas Airways Corporation (BOAC) come aereo da trasporto.\nSoprannominato affettuosamente \"Mossie\" (termine informale inglese significante appunto \"zanzara\"), aveva anche altri nomignoli, prevalentemente legati alla realizzazione lignea della cellula: \"The Wooden Wonder\" (la Meraviglia di legno), \"The Timber Terror\" (il Terrore di legno) e, meno rispettosamente, \"The Termite's Dream\" (il sogno delle termiti); fu la base per lo sviluppo del caccia pesante de Havilland Hornet e del suo derivato navale Sea Hornet.\nStoria del progetto.\nAll'inizio del 1936 l'Air Ministry emise la specifica P.13/36 per la fornitura di un bombardiere medio bimotore, con il quale dotare i reparti della Royal Air Force. Alla gara parteciparono diverse aziende con progetti che risultarono condizionati dalle difficolt\u00e0 di sviluppo del propulsore di cui era prevista l'installazione: il Rolls-Royce Vulture. In risposta a questa specifica ebbero quindi origine aerei quali l'Avro Manchester, l'Handley Page H.P.56 (diretto predecessore dell'Halifax) ed il Vickers Warwick.\nL'azienda fondata dal progettista britannico Geoffrey de Havilland partecip\u00f2 alla gara con un velivolo derivato dal quadrimotore di linea DH.91 Albatross: si trattava di un velivolo che manteneva la struttura in legno, gi\u00e0 sperimentata con risultati estremamente positivi sul racer DH.88, e che impiegava due nuovi e promettenti motori a V Rolls-Royce Merlin. Il velivolo che vide la luce, che come richiesto era dotato di torrette difensive a prua ed in coda, risult\u00f2 tuttavia sottopotenziato e non fu in grado di raggiungere le prestazioni richieste.\nLa commissione incaricata della valutazione, che per altro non vedeva favorevolmente l'impiego di un velivolo dalla struttura in legno, dopo aver visionato le varie proposte si espresse a favore del Manchester.\nAltri costruttori proseguirono lo sviluppo dei loro progetti optando per l'impiego di quattro unit\u00e0 motrici (in questo modo, ad esempio, ebbe origine l'Halifax) mentre la de Havilland, il cui ufficio di progettazione era capeggiato da Ronald E. Bishop, prosegu\u00ec gli studi focalizzandosi sulla realizzazione di una macchina leggera (priva di torrette difensive e dei relativi membri di equipaggio) ma estremamente veloce, a tal punto che (sulla base di calcoli teorici) avrebbe dovuto essere addirittura pi\u00f9 veloce di un caccia Spitfire.\nLa nuova proposta venne sottoposta all'Air Ministry, presso il quale la de Havilland trov\u00f2 un estimatore in Sir Wilfrid Freeman (commilitone di Geoffrey de Havilland ai tempi della prima guerra mondiale) che seppe apprezzare l'idea del bombardiere veloce nonch\u00e9 quella dell'impiego di materiali non strategici al fine di ridurre la richiesta di materie prime metalliche.\nIl progetto del DH.98 venne proposto nel settembre del 1939, pochi giorni dopo lo scoppio della guerra contro la Germania, enfatizzandone le potenzialit\u00e0 di ricognitore fotografico a lungo raggio, al fine di massimizzare le possibilit\u00e0 di accettazione da parte delle autorit\u00e0 ministeriali, in quanto nella specifica specialit\u00e0 la RAF si presentava all'epoca carente di mezzi.\nL'approvazione definitiva del progetto del Mosquito risale al 29 dicembre 1939 con l'immediata richiesta (tre giorni dopo) per un singolo prototipo. L'azienda, tuttavia, aveva gi\u00e0 deciso di procedere comunque con la realizzazione del velivolo, individuando allo scopo una tenuta agricola, nota con il nome di Salisbury Hall e situata non lontano dai propri stabilimenti di Hatfield, presso la quale furono realizzati, lontano da occhi indiscreti, il mockup (appeso al soffitto dell'enorme cucina) ed il prototipo (in un hangar realizzato all'interno del fienile, del quale manteneva l'aspetto esteriore).\nIl contratto per l'ordinazione dei primi 50 esemplari (compreso il prototipo) destinati al ruolo di ricognitori, fu firmato il 1\u00ba marzo 1940 ma, a seguito della battaglia di Dunkerque, le autorit\u00e0 britanniche premettero affinch\u00e9 le industrie aeronautiche si dedicassero alla realizzazione di velivoli gi\u00e0 esistenti piuttosto che allo studio di nuovi modelli, mettendo cos\u00ec a rischio il progetto stesso.\nIn questo frangente il nuovo ministro della produzione aeronautica Max Aitken ebbe a scontrarsi con Wilfrid Freeman circa l'opportunit\u00e0 di abbandonare il progetto del DH.98 (che in alcuni ambienti veniva ormai definito come \"la follia di Freeman\"). Alla fine venne deciso che il progetto avrebbe potuto procedere, a patto di non interferire con le priorit\u00e0 produttive assegnate alla de Havilland.\nMalgrado i danni dovuti ad un bombardamento aereo che danneggi\u00f2 la tenuta di Salisbury Hall, la realizzazione del prototipo procedette in modo relativamente spedito: il 3 novembre del 1940 venne smontato e trasferito dal \"fienile\" alla pista di prova di Hatfield. Il riassemblaggio richiese pi\u00f9 del previsto ma, il 25 dello stesso mese, Geoffrey de Havilland Jr. (figlio del titolare e capo collaudatore dell'azienda) port\u00f2 finalmente in volo il DH.98.\nIl risultato pratico super\u00f2 ogni pi\u00f9 brillante aspettativa e spazz\u00f2 via ogni tipo di scetticismo: agile e veloce (le prove ufficiali svoltesi alla fine dell'anno fecero registrare una velocit\u00e0 massima di ben 32 km/h superiore a quella dello Spitfire), il \"Mosquito\" (come nel frattempo il velivolo era stato ufficialmente denominato) divenne una delle massime priorit\u00e0 nel programma di costruzioni aeronautiche e su di esso vennero riversate molte delle speranze britanniche di contrastare adeguatamente sia i bombardamenti notturni sul territorio metropolitano che le minacce portate ai convogli marittimi dai velivoli tedeschi di pattuglia sull'oceano (in particolare il Focke-Wulf Fw 200); allo stesso tempo vennero a cadere anche le perplessit\u00e0 circa la prevista assenza di armamento, spianando la strada anche alla versione da bombardamento.\nIn ordine cronologico la prima versione del Mosquito ad entrare in servizio fu quella da ricognizione (settembre 1941), seguita da quella da bombardamento (maggio 1942) e, quasi contemporaneamente, da quella da caccia notturna. Solo in un secondo momento si aggiunse la variante da attacco al suolo (per altro derivata da quella da intercettazione) mentre relativamente scarsa importanza ebbe la produzione delle varianti da addestramento.\nAnche la Royal Navy si interess\u00f2 al Mosquito: l'iniziale richiesta per un velivolo da traino bersagli venne rifiutata dall'Air Ministry in quanto l'utilizzo, a tali fini, di un velivolo che impiegasse due preziosi motori Merlin era da considerarsi uno spreco. Sviluppi successivi portarono, in ogni caso, alla realizzazione di versioni del Mosquito espressamente destinate all'impiego da parte della Fleet Air Arm: a partire dal 25 marzo del 1944 furono eseguite prove a bordo della portaerei .\nLa produzione del Mosquito (protrattasi fino al novembre del 1950) arriv\u00f2 a circa 7\u00a0800 esemplari, parte dei quali furono realizzati negli impianti che la de Havilland aveva realizzato in Canada ed Australia; per altro le diverse sussidiarie titolari degli impianti realizzarono autonomamente alcune modifiche di dettaglio al progetto, determinando cos\u00ec la nascita di nuove versioni del velivolo.\nA partire dal progetto del Mosquito la de Havilland realizz\u00f2, ancora una volta di propria iniziativa, lo sviluppo di un aereo da caccia monoposto dotato di grande autonomia: in sostanza si trattava di un velivolo in scala leggermente ridotta che riprendeva la struttura ed il disegno del Mosquito. Designato internamente DH.103 il progetto venne approvato dalle autorit\u00e0 (in cerca di un aereo da combattimento a lungo raggio da destinare, in particolare, al teatro del Pacifico). Ebbe cos\u00ec origine l'Hornet che ebbe anche una variante \"navalizzata\", ribattezzata Sea Hornet.\nTecnica.\nStruttura.\nIl Mosquito era un monoplano bimotore dalla struttura quasi interamente in legno: la fusoliera (di sezione ovale) era costituita dall'accoppiamento di due gusci (destro/sinistro) costituiti a loro volta da una parte interna di balsa rivestita su entrambi i lati da uno strato di compensato; i due gusci erano tra loro uniti mediante l'impiego di collanti che inizialmente erano a base di caseina ma che, in un secondo tempo, furono rimpiazzati con adesivi sintetici.\nNella sezione anteriore la cabina di pilotaggio prevedeva la disposizione affiancata dei due membri dell'equipaggio, con la postazione del pilota sistemata sulla sinistra e leggermente pi\u00f9 avanzata. Nelle versioni da ricognizione e da bombardamento il navigatore poteva accedere, tramite un apposito tunnel, al muso vetrato dove, in posizione prona, svolgeva le funzioni di osservazione e puntamento.\nL'accesso alla cabina avveniva, nelle versioni da ricognizione e bombardamento, mediante una botola ricavata nella parte inferiore del cono di prua; nelle versioni da caccia e da attacco (nelle quali in questa posizione erano alloggiati i cannoni) l'equipaggio entrava nel velivolo tramite una porta ricavata nel lato destro della fusoliera, prima dell'ala.\nLa sezione di coda della fusoliera terminava con gli impennaggi di tipo classico, con la deriva a sovrastare i piani di coda che terminavano in posizione leggermente pi\u00f9 arretrata.\nL'ala, disposta in posizione mediana, era bi-longherone; questi erano realizzati con corrente di abete rosso ed anima in compensato; il bordo d'entrata era diritto mentre quello d'uscita era profondamente rastremato verso l'estremit\u00e0. Nel prototipo il bordo d'entrata era dotato di ipersostentatori che vennero per\u00f2 eliminati negli esemplari di serie, stante il buon comportamento del velivolo alle basse velocit\u00e0. Al di sotto dell'ala era prevista una stiva, utilizzata per il trasporto dei carichi di caduta o per contenere serbatoi ausiliari di carburante (a seconda delle diverse versioni). I motori erano alloggiati in gondole alari allungate verso la parte anteriore del velivolo; nella sezione alare interna (tra la fusoliera e le gondole dei motori) erano annegati i radiatori.\nLe superfici di controllo, realizzate in lega leggera erano le uniche parti metalliche del Mosquito; il rivestimento del velivolo era realizzato interamente in tela, tranne che per gli alettoni che erano rivestiti in metallo.\nIl carrello era di tipo triciclo posteriore, con gambe monoruota e doppi ammortizzatori a tamponi di gomma. Gli elementi anteriori del carrello si ritraevano all'indietro all'interno delle gondole motore; il ruotino posteriore era di tipo retrattile, collocato all'estremit\u00e0 posteriore del cono di fusoliera; anche in posizione retratta sporgeva parzialmente dal proprio alloggiamento.\nMotore.\nIl Mosquito, nel corso della propria storia pluriennale, fu sempre equipaggiato con i V-12 Rolls-Royce Merlin utilizzandone, di volta in volta, le versioni pi\u00f9 recenti o maggiormente adatte all'impiego operativo previsto. In particolare l'introduzione dei compressori meccanici a due stadi (a partire dal Merlin 61, utilizzato sui Mosquito PR Mk.VIII da ricognizione fotografica) consent\u00ec di realizzare versioni per l'impiego a quote pi\u00f9 elevate, fornendo un considerevole incremento di prestazioni.\nI velivoli prodotti negli impianti canadesi ebbero i motori Packard V-1650, la versione del Merlin prodotta su licenza negli Stati Uniti.\nI motori azionavano eliche tripala metalliche a passo variabile; solo nelle versioni impiegate dalla Fleet Air Arm furono impiegate eliche quadripala,per la minor lunghezza delle pale (fattore utile in fase di appontaggio sulle portaerei, per evitare l'impatto sul ponte al momento dell'aggancio con i cavi d'arresto).\nAspetto particolare della motorizzazione del DH.98 riguarda l'impiego di motori indifferenziati nel senso di rotazione delle eliche: rispetto alla quasi totalit\u00e0 dei bimotori coevi che erano dotati di eliche rotanti in senso antagonista, per neutralizzare i fastidiosi effetti di coppia, nei due motori del Mosquito le eliche ruotavano nel medesimo senso causando un elevato momento di coppia di reazione.\nSe si aggiunge la grande esuberanza di potenza a disposizione (ben 1710\u00a0hp per ciascun motore sulla versione pi\u00f9 avanzata \"Mosquito B XVI\"), la fase di decollo era particolarmente critica soprattutto per i piloti inesperti. Al momento dell'apertura delle manette, il Mosquito era dotato di un notevole spunto in avanti ma l'effetto di coppia di reazione tendeva immediatamente a far deviare l'aereo dalla corsa rettilinea di decollo, causando anche rovinose uscite di pista, se il fenomeno non era prontamente controllato e domato.\nLe eliche rappresentarono sempre un punto critico e temuto. Tantissimi piloti di Mosquito hanno dichiarato che portare il volo Mossie era esaltante, l'aereo era veloce, potente, e pronto ai comandi, ma vedere le pale delle eliche ruotare a poche decine di centimetri dalla fusoliera, pi\u00f9 o meno all'altezza dei piedi, era un bell'incubo. Era infatti noto che in caso di atterraggio di fortuna o di improvviso cedimento del carrello, bisognava immediatamente ritrarre i piedi per salvarli da gravissime mutilazioni causate dal distacco delle pale dell'elica, che a contatto col suolo avrebbero potuto penetrare il sottile strato di compensato della fusoliera.\nSistemi.\nL'impiego del Mosquito nei ruoli di caccia notturno e di bombardiere comport\u00f2 l'installazione delle prime apparecchiature radar all'epoca disponibili e, durante tutto il processo di sviluppo del velivolo, la disponibilit\u00e0 di nuove versioni degli strumenti di ricerca comportava la nascita di nuove versioni oppure l'aggiornamento delle macchine gi\u00e0 in servizio.\nPer quanto concerne il compito di caccia notturno, le necessit\u00e0 riguardavano apparecchiature d'intercettazione che consentissero di individuare il nemico in condizioni di assenza di visibilit\u00e0.\nLa prima versione destinata alla caccia notturna (NF Mk.II) alloggiava il radar d'intercettazione ad onde lunghe \"AI.IV\" (acronimo di \"Airborne Intercept Mk.IV\") ma gi\u00e0 esemplari della stessa serie impiegavano il successivo \"AI.V\" (simile al precedente ma dotato di un display a disposizione del pilota che veniva, in tal modo, agevolato nella ricerca del bersaglio). Questi apparati avevano tuttavia un limite nel raggio minimo di funzionamento: in sostanza il radar perdeva il contatto con l'obiettivo prima che questo potesse entrare nel raggio visivo del pilota.\nIl passo successivo della tecnologia fu quello del radar con lunghezza d'onda centimetrica che trov\u00f2 applicazione pratica nell'apparato \"AI.VIII\" con il quale furono aggiornati gli NF Mk.II a partire dall'estate del 1942 e che venne installato nei velivoli di nuova produzione, identificati come NF Mk.XIII.\nLa comparsa dell'apparato di origine statunitense designato \"SCR-720\" (ed adottato dai britannici con la sigla \"AI.X\") condusse alla nuova conversione di velivoli NF Mk.II che divennero cos\u00ec NF Mk.XVII analogamente agli NF Mk.XIII che divennero NF Mk.XIX.\nL'ultimo tipo di apparato radar installato sui Mosquito per la caccia notturna fu lo \"AI.IX\" con il quale venne equipaggiata la versione NF.38; si rivel\u00f2 tuttavia macchinario pesante e poco efficiente ed il velivolo in questione non fu mai impiegato dalla RAF.\nDiverse erano le necessit\u00e0 delle macchine destinate al bombardamento: in questo caso era determinante stabilire la localizzazione dei velivoli rispetto all'obiettivo da colpire. Questo risultato venne ottenuto mediante l'impiego di segnali radio che tramite due diversi sistemi di radionavigazione (GEE ed Oboe) consentivano di migliorare l'efficacia dei bombardamenti anche in condizioni meteo avverse o durante le missioni notturne.\nOltre ai due sistemi precedenti venne impiegato anche il radar \"H2S\": questo sistema forniva una mappa elettronica (per quanto di difficile interpretazione) del terreno sottostante.\nIn merito all'impiego di questi apparati le fonti reperite non evidenziano differenze tra le varie versioni da bombardamento dei Mosquito e, nemmeno, ne indicano l'impiego da parte dei velivoli destinati alla ricognizione.\nLe due versioni imbarcate del Mosquito (TR.33 e TR.37) vennero equipaggiate rispettivamente con il radar di origine statunitense \"ASH\" (AN/APS-6), alloggiato in un radome \"a ditale\" all'estrema prua e con quello di origine britannica \"ASV Mk.III\" contenuto in un radome dalle dimensioni pi\u00f9 generose.\nInfine i velivoli in dotazione all'USAAF vennero dotati di ricevitori LORAN ed alcuni furono equipaggiati con il radar di navigazione e rilevamento del suolo \"H2X\" (sviluppo statunitense del britannico H2S).\nArmamento.\n\"Per ovvie ragioni l'armamento delle diverse versioni del Mosquito variava in modo sostanziale, in ragione del ruolo al quale queste erano destinate; si ritiene opportuno analizzare sinteticamente le dotazioni per ciascuna destinazione d'impiego.\"\n\"I dati, dove non diversamente indicato, sono tratti da\" \"Mosquito Origins &amp; Variants\" \"in\" \"www.airvectors.net\"\nImpiego operativo.\nRegno Unito.\nSuperate le, comprensibili, perplessit\u00e0 iniziali, le autorit\u00e0 britanniche avanzarono un numero sempre maggiore di ordini di Mosquito e, da questo momento in poi, l'unica lamentela che si registr\u00f2 circa il bimotore della de Havilland fu che non ce ne fossero mai a sufficienza.\nLa versatilit\u00e0 della macchina venne garantita anche da un costante lavoro di sviluppo che interess\u00f2, come detto, tutte le varie componenti del velivolo, dai motori all'armamento, per arrivare alle dotazioni di bordo che subivano frequenti aggiornamenti in ragione delle tecnologie all'epoca nelle loro prime fasi di sviluppo.\nDi seguito, per quanto possibile per sommi capi, si riportano (suddivisi in base ai diversi comandi che misero in linea il Mosquito) i principali eventi riportati dalle fonti disponibili.\nRoyal Air Force.\nCoastal Command.\nI primi Mosquito a prendere servizio operativo furono, come detto, quelli della serie PR Mk.I: vennero assegnati, a partire dal 13 luglio 1941, alla No.1 Photographic Reconnaissance Unit (basata a Benson, nell'Oxfordshire), inquadrata nel Coastal Command.\nL'impiego di questi velivoli conferm\u00f2 ben presto le premesse che avevano condotto alla realizzazione del Mosquito: il 18 settembre un Mosquito, in missione di ricognizione nel sud della Francia, fu costretto a rientrare alla base per il malfunzionamento del generatore elettrico che imped\u00ec l'uso delle fotocamere; intercettato durante il volo di ritorno da tre Messerschmitt Bf 109, riusc\u00ec agevolmente a lasciarseli in coda.\nPer le proprie doti velocistiche e per la lunga autonomia di cui disponevano i PR Mk.I erano in grado di svolgere missioni di ricognizione sul territorio tedesco; addirittura una delle prime missioni fu svolta nei cieli della Polonia.\nI velivoli del No. 54 Squadron, della versione PR Mk.VIII, nel marzo del 1943 furono i primi velivoli della RAF a fotografare Berlino, mentre il 2 giugno del 1943 fu grazie alle fotografie scattate da un altro Mosquito PR. Mk.VIII che vennero individuate le nuove V2 nel sito di Peenem\u00fcnde, oggetto successivamente del bombardamento divenuto noto come Operazione Hydra.\nL'ultima versione da ricognizione del Mosquito fu la PR.34: velivoli di questa serie presero parte alle ultime operazioni contro i giapponesi, nel maggio del 1945 e svolsero l'ultima missione operativa il 15 dicembre del 1955 in Malaysia, nel periodo che precedette l'indipendenza del paese asiatico.\nPer quanto concerne le operazioni di attacco, il Coastal Command impieg\u00f2 sia la variante da bombardamento B Mk.IV che velivoli della FB Mk.VI ed ottenne la realizzazione della variante FB Mk.XVIII (derivata dalla precedente) che adottava, in sostituzione dei cannoni nella parte anteriore della fusoliera, un singolo cannone Molins calibro 57\u00a0mm (ottenuto dall'adattamento del cannone anticarro da sei libbre). In genere due delle mitragliatrici in dotazione venivano smontate, mentre le altre due venivano impiegate dal pilota per guidare il puntamento del cannone (dotato di soli 25 proiettili). Questa versione del Mosquito, per una ragione non riportata dalle fonti consultate, venne soprannominata \"Tse-Tse\".\nIl cannone era utilizzato per l'attacco ai sommergibili quando questi si trovavano nella fase di navigazione in superficie, generalmente in prossimit\u00e0 dei porti (l'individuazione degli U-Boot avveniva con l'aiuto della decrittazione delle comunicazioni)\nCondizionato dalla lunga procedura di puntamento, l'avvicinamento al bersaglio rendeva il velivolo piuttosto vulnerabile per cui venne preferito l'impiego di proiettili a razzo nelle rastrelliere alari, non appena questi si resero disponibili per i velivoli della serie FB Mk.VI.\nIl primo successo contro i sommergibili venne registrato il 25 marzo del 1944 quando l'U-976 venne affondato nel Golfo di Biscaglia da due Mosquito FB Mk.XVIII. Complessivamente, alla fine del conflitto, furono otto gli affondamenti di U-Boot attribuiti (anche in concorso con altri velivoli o unit\u00e0 navali) ai Mosquito.\nAltre operazioni vennero svolte da un'unit\u00e0 espressamente costituita: il Banff Strike Wing (stanziato sulle coste della Scozia), costituito da sette Squadron (di cui due con equipaggi norvegesi, uno neozelandese ed uno fornito dalla Royal Canadian Air Force). Questa formazione oper\u00f2 prevalentemente al largo delle coste norvegesi ed impieg\u00f2 aerei della serie FB Mk.VI armati con otto razzi subalari ottenendo buoni risultati contro il naviglio, prevalentemente mercantile, tedesco.\nTra gli ordigni particolari impiegati dai B Mk.IV del Coastal Command vi fu la bomba \"Highball\" (letteralmente \"palla alta\"), sviluppo del concetto gi\u00e0 applicato con la Upkeep bomb: sviluppata con l'obiettivo dichiarato di attaccare la corazzata tedesca Tirpitz, fu sperimentata dal No. 618 Squadron ma, seppur ufficialmente operativa dal maggio del 1944, non fu utilizzata in combattimento. Il reparto nel successivo mese di ottobre venne trasferito in Australia, ancora una volta senza che l'arma venisse impiegata. Il suo sviluppo venne definitivamente abbandonato nel 1947.\nBomber Command.\nSebbene il progetto fosse nato in risposta alla richiesta per un bombardiere medio, le prime consegne di esemplari da bombardamento, identificati come B Mk.IV, vennero effettuate nel novembre del 1941. Analogamente ai PR Mk.I da ricognizione avevano muso vetrato, gondole motore di tipo corto ed erano privi di armamento difensivo; nella stiva potevano portare fino a 1\u00a0000\u00a0lb di bombe.\nLa produzione degli esemplari successivi, sempre della versione B Mk.IV ma identificati come II serie, incorporavano le modifiche alle gondole motore (che, allungate, riducevano le turbolenze in coda al velivolo, migliorandone la stabilit\u00e0); questi esemplari vennero assegnati ai reparti a partire dalla primavera del 1942.\nNel frattempo era stata realizzata una modifica alle alette posteriori delle bombe da 500\u00a0lb che consent\u00ec di alloggiarne quattro nella stiva del Mosquito al posto delle precedenti da 250\u00a0lb, raddoppiandone cos\u00ec la capacit\u00e0 offensiva.\nLa prima missione di bombardamento ebbe luogo il 31 maggio del 1942 ed ebbe come obbiettivo la citt\u00e0 tedesca di Colonia gi\u00e0 oggetto, la notte precedente, del primo raid dell'Operazione Millennium. Dei cinque velivoli che portarono l'attacco uno venne abbattuto, consentendo ai tedeschi di conoscere il nuovo velivolo analizzandone i rottami.\nDopo le prime esperienze il Bomber Command della RAF non poteva dirsi soddisfatto dell'impiego del Mosquito nel ruolo di bombardiere in ragione di risultati inferiori a quelli ottenuti con i bombardieri pesanti e di perdite maggiori; in particolare l'assenza di armamento difensivo lasciava senza speranza gli equipaggi di fronte agli attacchi che i Focke-Wulf Fw 190 riuscivano a portare guadagnando velocit\u00e0 lanciandosi in picchiata da quote pi\u00f9 elevate.\nNel successivo mese di luglio i Mosquito B Mk.IV vennero assegnati alla \"Pathfinder Force\" (nota anche con l'acronimo di PFF): in sostanza i velivoli di questa forza, che nel gennaio del 1943 venne ridesignata in \"No 8 (Pathfinder Force) Group\", erano equipaggiati con sistemi di navigazione (quali l'H2S e l'OBOE) facevano da pionieri alle squadre dei bombardieri pesanti, individuando i bersagli e segnalandoli con il lancio di razzi illuminanti. Con questo sistema i Mosquito della PFF diedero inizio, nel marzo del 1943, alla battaglia della Ruhr segnalando ai bombardieri la citt\u00e0 di Essen.\nNel frattempo gli equipaggi degli Squadron No. 105 e 109 avevano messo a punto una tattica di combattimento che si prestava maggiormente alle caratteristiche del Mosquito, effettuando attacchi di precisione a bassa quota su obiettivi limitati. Il primo tentativo di mettere in pratica questa tattica venne realizzato il 19 settembre del 1942 quando sei B Mk.IV effettuarono un attacco sulla citt\u00e0 di Berlino; le avverse condizioni meteorologiche ridussero l'efficacia dell'azione ed un solo velivolo port\u00f2 a termine con successo il bombardamento mentre un altro venne abbattuto.\nLa settimana successiva, per la precisione il 25 settembre, quattro Mosquito del No. 105 Squadron (decollati dalla base di Leuchars, sulla costa scozzese) attaccarono la sede della Gestapo ad Oslo presso la quale era previsto un raduno alla presenza di Vidkun Quisling, presidente dello Stato fantoccio norvegese che collaborava con la Germania nazista. Pur mancando l'obiettivo principale e malgrado la perdita di un velivolo, il raid venne considerato un successo e diede inizio ad una serie di azioni simili realizzate negli anni successivi.\nLe classiche missioni di bombardamento non vennero comunque abbandonate definitivamente e, anche ai fini di creare diversivi rispetto agli attacchi portati con i bombardieri pesanti, venne creata la \"Light Night Striking Force\" (forza leggera d'attacco notturno, alcune volte indicata anche come \"Fast Night Striking Force\" - forza veloce d'attacco notturno) che aveva il compito principale di distrarre le forze di difesa tedesche, provvedendo in alcuni casi a lanci di strisce d'alluminio destinate al disturbo dei radar difensivi.\nA partire dal mese di aprile del 1943 comparvero i primi Mosquito B Mk.IV modificati nei portelli del vano bombe, dotati di rigonfiamento che consentiva di trasportare una singola bomba da 4\u00a0000\u00a0lb (1\u00a0815\u00a0kg) \"High Capacity\" (\"HC\", ad alta capacit\u00e0, nota anche con il nome di \"Blockbuster\" o \"Cookie\") che, utilizzate nelle missioni LNSF ne aumentavano l'efficacia, facendo perdere a queste missioni la caratteristica di diversivo puro e semplice.\nUn uso particolare delle bombe \"Cookie\" fu tentato dai Mosquito B. Mk.XVI del Bomber Command nel corso della offensiva delle Ardenne: con attacchi a bassa quota gli equipaggi tentarono di centrare le imboccature dei tunnel ferroviari; i risultati non furono particolarmente soddisfacenti, ma almeno un tunnel sarebbe stato distrutto utilizzando questa tattica.\nL'ultima versione del Mosquito destinata al bombardamento fu la B.35, equipaggiata con motori Merlin 114 grazie ai quali poteva raggiungere i 12\u00a0800\u00a0m di quota: portata in volo per la prima volta il 12 marzo del 1945 non divenne operativa in tempo per prendere parte alle ultime fasi del conflitto mondiale. Molti di questi velivoli vennero impiegati nei reparti della RAF dislocati in Germania nel dopoguerra.\nL'ultimo reparto ad usare la versione da bombardamento fu il No. 139 Squadron i cui Mosquito vennero sostituiti solo nel 1953 dagli English Electric Canberra, ma alcuni esemplari rimasero in servizio fino ai primi anni sessanta in qualit\u00e0 di trainatori di bersagli.\nFighter Command.\nGi\u00e0 nel corso della fase progettuale, presupponendo il futuro impiego come intercettore, gli ingegneri della de Havilland considerarono la possibilit\u00e0 di installare armi fisse (mitragliatrici e cannoni) a bordo del Mosquito.\nLa previsione si rivel\u00f2 azzeccata, tanto che gi\u00e0 il secondo prototipo fu realizzato come caccia a lungo raggio e, designato F Mk.II, montava quattro mitragliatrici calibro. 303 in (all'estremit\u00e0 del cono di prua) e quattro cannoni da 20\u00a0mm (sempre sul muso, nella parte inferiore della fusoliera). La concentrazione delle armi in un solo punto richiedeva, da un lato, abilit\u00e0 da parte del pilota in fase di puntamento ma, dall'altro, garantiva un considerevole volume di fuoco che poteva influire positivamente sulla durata del combattimento.\nIl primo volo della versione da caccia ebbe luogo il 15 maggio del 1941, ma gi\u00e0 nei successivi mesi estivi (in funzione dei raid notturni messi in atto dalla Luftwaffe) si pens\u00f2 di impiegare il Mosquito come caccia notturno. Sugli esemplari in costruzione venne quindi installato il radar d'intercettazione ad onde lunghe AI.IV (acronimo di \"Airborne Intercept Mk.IV\"). Ebbe cos\u00ec origine la versione NF Mk.II, che manteneva il medesimo armamento della versione originale poich\u00e9 le antenne del radar (una trasmittente che spuntava dal cono di prua e due riceventi, una all'estremit\u00e0 di ciascuna delle semiali) non ne condizionavano il posizionamento.\nConsegnati ai reparti tra la fine dell'anno e l'inizio del 1941, gli NF Mk.II divennero operativi nel mese di aprile evidenziando tuttavia un paio di problemi che l'urgenza di mettere in servizio i velivoli e la conseguente carenza di test non avevano messo in luce: la vernice nera opaca con la quale erano stati verniciati (creando un effetto velluto sulla fusoliera) causava una considerevole riduzione della velocit\u00e0 (circa 25 mph, pari a 40 km/h), mentre l'uso delle mitragliatrici comportava il temporaneo abbagliamento del pilota a causa delle fiammate degli spari non adeguatamente schermate.\nNel frattempo la frequenza e la portata dei bombardamenti notturni da parte dei tedeschi era considerevolmente diminuita, per cui l'impiego dei Mosquito fu pi\u00f9 raro del previsto; i principali obiettivi rimasero i bombardieri che effettuavano i cosiddetti bombardamenti \"Baedeker\" (dal nome della nota guida turistica, poich\u00e9 avevano come principale bersaglio i diversi siti storici o culturali del paese). Il primo abbattimento ufficiale ad opera di un NF Mk.II venne registrato il 24 giugno, ai danni di un Heinkel He 111, seguito a pochi minuti di distanza da quello di un Dornier Do 217.\nAl fine di impedire al nemico di mettere le mani sulle apparecchiature radar installate sui velivoli, ai Mosquito non era inizialmente consentito di entrare negli spazi aerei dei territori occupati dalle truppe tedesche; alcuni esemplari vennero comunque privati dei rispettivi radar ed utilizzati per pattugliare i campi di volo prospicienti il canale della Manica alla ricerca di velivoli tedeschi in fase di atterraggio, facilmente individuabili grazie alle luci di atterraggio accese.\nTra gli esperimenti svolti con il Mosquito NF Mk.II, risulta un esemplare dotato di \"Turbinlite\" (un proiettore da ricerca) installato sul muso; tale apparecchiatura (sperimentata anche sui Douglas Havoc e sui Vickers Wellington), non si dimostr\u00f2 efficace e l'esperimento non ebbe seguito.\nLa comparsa di nuovi, e sempre pi\u00f9 precisi, apparati radar port\u00f2 alla realizzazione di nuove versioni del Mosquito destinate alla caccia notturna (NF Mk.XII, Mk.XIII, Mk.XVII e Mk.XIX), di cui una (Mk.XV) destinata al contrasto dei bombardieri che operavano ad alta quota (pertanto caratterizzata da motori con compressore a doppio stadio e cabina pressurizzata) di cui furono per\u00f2 costruiti solo cinque esemplari in quanto ormai i tedeschi avevano ridotto drasticamente ogni tipo di attacco con i bombardieri.\nL'introduzione dei nuovi tipi di radar consent\u00ec di usare i caccia notturni anche come mezzo d'attacco e non solo per la difesa. L'installazione di un radar nel cono di coda (apparato denominato \"Monica\"), port\u00f2 gli equipaggi dei Mosquito a studiare anche un particolare trucco che fin\u00ec con il terrorizzare gli avversari. Di notte, procedendo a bassa velocit\u00e0, fingevano l'andatura di un bombardiere pesante ed attendevano che un caccia notturno nemico cercasse di intercettarli; una volta stabilito il contatto grazie al radar di coda, il Mosquito invertiva la rotta tramutandosi repentinamente da preda a cacciatore.\nL'obiettivo principale dei caccia notturni schierati sul territorio metropolitano divennero le bombe volanti V-1, contro le quali i Mosquito fecero registrare circa 600 abbattimenti. La minaccia delle V-1, una volta liberate le aree della Francia nelle quali erano situate le basi di lancio, rimase legata ai lanci in volo eseguiti dai bombardieri He 111; anche in questo caso i Mosquito inflissero pesanti perdite al nemico malgrado i rischi cui andavano incontro dovendo operare a velocit\u00e0 relativamente basse per intercettare i bombardieri considerevolmente appesantiti dagli ordigni che dovevano lanciare.\nLe versioni NF.30, 36 e 38 furono le ultime realizzate per il ruolo di caccia notturno; furono impiegate anche nel dopoguerra come soluzione ad interim in attesa dell'entrata in servizio dei primi velivoli con propulsione a getto.\nLa versione NF.38 fu anche l'ultima in assoluto ad uscire dalle linee di montaggio del Mosquito, con l'ultimo esemplare completato nel 1950; dotata di radar AI.IX (piuttosto pesante ma privo di particolari vantaggi pratici rispetto ai modelli precedenti) risultava pi\u00f9 complicata da pilotare. Non venne mai adottata dalla RAF e pi\u00f9 della met\u00e0 degli esemplari prodotti venne venduta alla Jugoslavia.\nSecond Tactical Air Force.\nNota anche con l'acronimo \"2TAF\" (formata da reparti da caccia ed attacco al suolo delle diverse forze aeree delle nazioni del Commonwealth), fu l'unit\u00e0 che fece il maggior uso (per quanto in via non esclusiva) della versione del Mosquito prodotta nel pi\u00f9 elevato numero di esemplari, la FB Mk.VI.\nQuesta versione vide la luce nell'estate del 1942, sulla scorta dei raid portati a termine sulle coste francesi dai Mosquito NF.II privati, come detto a scopo precauzionale, delle apparecchiature radar; destinata all'impiego alle basse quote, non mont\u00f2 mai i motori Merlin con compressore a doppio stadio.\nL'entrata in servizio di questi velivoli fu ritardata da un incidente al prototipo: mentre il primo volo sarebbe avvenuto nel luglio del 1942 (o il 1\u00ba giugno, secondo altra fonte), il primo reparto operativo (il No. 418 Squadron, afferente al Fighter Command) inizi\u00f2 le operazioni con il Mosquito solo nel maggio del 1943.\nLe operazioni della \"2TAF\" interessarono prevalentemente gli obbiettivi situati nelle citt\u00e0 dell'Europa occupate dai tedeschi e le principali vie di comunicazione (in particolare le ferrovie), che venivano attaccate con raid a bassa quota.\nIl 18 febbraio del 1944 una forza di diciotto Mosquito attacc\u00f2 la prigione di Amiens (azione nota come Operazione Jericho) con la finalit\u00e0 di abbatterne i muri permettendo cos\u00ec la fuga dei prigionieri, prevalentemente membri della resistenza francese. A partire dalla primavera successiva alcuni raid furono indirizzati contro i comandi della Gestapo: l'11 aprile a L'Aia, il 31 ottobre ad Aarhus ed il 21 marzo del 1945 a Copenaghen.\nUn altro degli obbiettivi dei Mk.VI furono le basi di lancio delle bombe volanti V-1 contro le quali (nel rapporto basi distrutte/esplosivo impiegato) i Mosquito si dimostrarono pi\u00f9 efficaci rispetto ai bombardieri statunitensi B-17, B-25 e B-26.\nOltre che nel teatro europeo gli FB Mk.VI vennero impiegati anche contro i giapponesi in Birmania.\nFleet Air Arm.\nLa componente aeronautica della Royal Navy impieg\u00f2 poco pi\u00f9 di un centinaio di Mosquito nel corso della guerra. Si tratt\u00f2 di esemplari delle serie FB Mk.VI e T Mk.III che, impiegati in 19 diversi Squadron, operarono da basi sulla terraferma.\nMalgrado i numeri riportati, nessun reparto della FAA ebbe occasione prendere parte attiva ai combattimenti: il primo reparto a divenire operativo fu il No 811 Squadron, a partire dal settembre del 1945.\nPer ci\u00f2 che riguarda l'impiego del Mosquito dalle portaerei, le prime prove ebbero luogo tra il 25 ed il marzo del 1944 nelle acque antistanti Belfast: in quell'occasione il Mosquito matricola LR359, appositamente dotato di gancio d'arresto, fu il primo bimotore britannico ad appontare su una portaerei.\nL'esito positivo di queste prove port\u00f2 alla realizzazione di un secondo prototipo ed alla definizione della variante TR.33 (le sigle indicano il compito di \"Torpedo\" e \"Reconnaissance\", silurante e ricognitore) il cui primo esemplare vol\u00f2 per la prima volta il 10 novembre del 1945. Caratterizzati dall'adozione di eliche quadripala questi velivoli ebbero anche, a partire dal 24\u00ba esemplare della serie, le ali ripiegabili (per favorire lo stoccaggio negli hangar) ed il carrello d'atterraggio irrobustito. Potevano inoltre essere dotati di sistemi \"RATO\" (Rocket Assisted Take Off) al fine di agevolare le operazioni di decollo dalle portaerei, utilizzati (uno per lato, nella sezione di coda della fusoliera) in particolare in condizioni di pieno carico.\nCome detto, venne realizzata una seconda versione \"navalizzata\", la TR.37, che differiva dalla precedente quasi esclusivamente per l'impiego di un diverso radar e per la configurazione del radome che lo conteneva.\nL'impiego operativo di questi velivoli (66 esemplari delle due serie) fu complessivamente piuttosto limitato: i primi esemplari furono consegnati ai reparti nell'agosto del 1946 e furono radiati l'estate successiva.\nAustralia.\nLa Royal Australian Air Force assegn\u00f2 al Mosquito il codice A52. Nei reparti della RAAF vennero impiegate sia macchine di produzione britannica che, a partire dal 1944, esemplari realizzati negli impianti australiani della de Havilland.\nI Mosquito australiani operarono sia sul territorio metropolitano (No. 1 Squadron, No. 87 Squadron, No. 94 Squadron) che nel teatro europeo (No. 456 Squadron e No. 464 Squadron).\nAffiancati ai reparti della RAF i velivoli australiani parteciparono alle pi\u00f9 note vicende che ebbero il Mosquito come protagonista, in particolare il raid sulla prigione di Amiens ed il bombardamento del quartier generale della Gestapo a Copenaghen.\nNel dopoguerra alcuni esemplari furono ceduti alla Royal New Zealand Air Force, altri a privati. Gli ultimi velivoli rimasti in servizio vennero definitivamente radiati all'inizio degli anni cinquanta.\nCanada.\nComplessivamente furono sei gli Squadron della Royal Canadian Air Force equipaggiati con il Mosquito: quattro di questi (i No. 406, 409, 410 e 418) erano destinati alle operazioni di caccia notturna o di attacco al suolo, il No. 400 Squadron a compiti di ricognizione fotografica mentre il No. 404 Squadron era destinato al pattugliamento marittimo (sia contro il naviglio di superficie che contro i sommergibili).\nTra i risultati ottenuti dai reparti canadesi, le fonti reperite riportano l'abbattimento di 92 bombe volanti V1 mentre, come detto, non vengono dettagliati successi contro il naviglio nemico da parte dei velivoli del No. 404 Squadron.\nStati Uniti d'America.\nLe autorit\u00e0 militari statunitensi fecero conoscenza con il Mosquito quando, nell'aprile del 1941, il generale Henry H. Arnold (all'epoca comandante dell'United States Army Air Forces) venne invitato ad assistere ad una prova di volo i cui risultati impressionarono molto favorevolmente l'alto ufficiale.\nL'evento non ebbe alcuno sviluppo concreto fino alla fine dell'anno successivo quando un Mosquito della serie B Mk.IV venne portato in volo dal colonnello Elliot Roosevelt, figlio dell'allora presidente degli Stati Uniti d'America Franklin Delano Roosevelt e comandante di uno squadron da ricognizione (all'epoca di stanza in nordafrica ed equipaggiato con i Lockheed F-4). L'esito della prova indusse il colonnello Roosevelt a fare pressioni affinch\u00e9 il Mosquito venisse adottato anche dall'USAAF.\nPoich\u00e9 in quel periodo il Mosquito cominciava ad uscire anche dalle linee di montaggio degli stabilimenti della de Havilland in Canada, l'USAAF riusc\u00ec ad accordarsi con l'amministrazione del Regno Unito per la fornitura di 120 di questi apparecchi; i ritmi produttivi tuttavia consentirono la consegna di soli 40 esemplari che, sebbene appartenenti originariamente a versioni da bombardamento, vennero convertiti in velivoli da ricognizione fotografica e denominati F-8. Questi aerei, equipaggiati con motori Merlin delle prime serie, non si rivelarono all'altezza delle aspettative, per cui l'USAAF riusc\u00ec a farsi assegnare un centinaio di esemplari della versione PR Mk.XVI (unitamente ad alcuni esemplari di T Mk.III per l'addestramento degli equipaggi).\nL'USAAF impieg\u00f2 i propri Mosquito prevalentemente per missioni di fotoricognizione; alcuni esemplari furono destinati alla ricognizione meteorologica mentre altri furono dotati di apparati radio destinati al supporto degli agenti infiltrati nei territori della Francia occupati dai tedeschi.\nParticolarit\u00e0 dei Mosquito statunitensi furono i piani di coda interamente dipinti di rosso: tale accorgimento era inteso ad agevolare il riconoscimento dei velivoli che non di rado venivano scambiati (per la loro configurazione somigliante) con i Messerschmitt Me 410.\nAltri paesi.\n\"Le informazioni, se non diversamente indicato, sono tratte da\" \"Mosquito In Service / Foreign Users\"\nIl Mosquito venne impiegato nelle aeronautiche militari di diversi altri paesi, sia durante il corso della seconda guerra mondiale che nell'immediato dopoguerra:\nUsi civili.\nUno dei compiti pi\u00f9 inusuali cui fu destinato il Mosquito, fu quello di trasporto veloce: un esemplare di B Mk.IV e nove FB Mk.VI, con le insegne della British Overseas Airways Corporation furono impiegati in collegamenti verso la Svezia (paese neutrale, durante la seconda guerra mondiale). I Mosquito vennero destinati a tale compito in ragione della loro velocit\u00e0, poich\u00e9 qualsiasi altro velivolo commerciale sarebbe stato facilmente intercettato.\nIl vano bombe era utilizzato come stiva e, dotato di ossigeno, luce di lettura, citofono e di un letto di fortuna, poteva anche alloggiare passeggeri. Generalmente il carico trasportato era costituito da pacchi postali e, nel volo di ritorno, da cuscinetti a sfere (considerati di alto valore per la loro precisione).\nUno dei passeggeri pi\u00f9 famosi a volare con il Mosquito fu il fisico danese Niels Bohr, fuggito in Svezia dopo l'invasione nazista del proprio paese.\nNel dopoguerra risulta che diversi Mosquito furono acquistati da compagnie private. In particolare alcuni esemplari vennero impiegati per compiti di aerofotogrammetria: a questi fini diverse macchine furono acquistate dalla statunitense Jack Amman Photographic Engineers (che li impieg\u00f2 in Libia) e dalla canadese Spartan Air Services.\nAlcuni Mosquito furono acquistati con l'intenzione di impiegarli nel corso di competizioni aeronautiche ma trattandosi, in genere, di esemplari motorizzati con Merlin delle prime serie e con l'abitacolo con i vetri piatti, le loro prestazioni non erano all'altezza di quelle della concorrenza.\nVersioni.\n\"I dati sulle versioni sono tratti da\": \"Mosquito &amp; Hornet Variant Summary\" \"in\" \"AirVectors\" \"e da\" \"Enciclopedia l'Aviazione\".\n\"In merito alla numerazione delle versioni gli inglesi usarono indicarle usando il sistema di numerazione romano fino alla fine del 1942; nel periodo tra il 1943-1948 le versioni dei velivoli di nuova costruzione furono identificate direttamente mediante il sistema di numerazione arabo mentre nulla mut\u00f2 per i velivoli gi\u00e0 in costruzione. A partire dal 1948 per la numerazione delle versioni furono utilizzate esclusivamente le cifre in numeri arabi\".\nIl Mosquito, in considerazione della variet\u00e0 di ruoli nel quale venne impiegato, fu sottoposto a revisioni strutturali di dettaglio ed a numerose variazioni nella dotazione di bordo oltre che, ovviamente, nell'armamento impiegato. Le differenze tra le varie versioni erano talvolta minime.\nLa de Havilland, dato il successo del progetto, pass\u00f2 i disegni alle proprie filiali nel Commonwealth (Canada ed Australia) presso le quali vennero realizzate sia \"repliche\" delle versioni della casa madre, sia evoluzioni autonome del progetto originario.\nLa tabella sottostante riporta le diverse varianti costruite, suddivise per ruolo di destinazione ed ubicazione degli impianti produttivi.\n\"N.B.: la somma del numero di esemplari realizzati per ogni variante \u00e8 pi\u00f9 elevato del totale degli esemplari effettivamente costruiti, in quanto, in diverse occasioni, furono effettuate conversioni operative su velivoli gi\u00e0 in servizio\"."}
{"id": "494056", "revid": "1428919", "url": "https://it.wikipedia.org/wiki?curid=494056", "title": "National Underwater &amp; Marine Agency", "text": "Fondata nel 1978 da Clive Cussler, scrittore statunitense, la National Underwater and Marine Agency (nota anche con l'acronimo NUMA), \u00e8 una fondazione non profit specializzata nel recupero e l'identificazione di relitti marini di rilevanza storica, che ha preso il nome dall'omonima agenzia governativa di fantasia per cui lavorano i personaggi dei libri di Cussler.\nIn venti anni di attivit\u00e0, che Cussler ha raccontato nel libro \"Cacciatori del mare\", la sua squadra di ingegneri e sommozzatori ha portato a termine con successo pi\u00f9 di sessanta operazioni, tra cui la pi\u00f9 famosa \u00e8 il recupero del sottomarino \"Hunley\".\nConsiglio di amministrazione.\nMembri:\nSpedizioni NUMA.\nLe spedizioni della NUMA tendono a concentrarsi sulla ricerca di navi di origine americana dal XIX secolo fino ai primi anni del XX secolo, in particolare su navi dell'Unione e Confederate della Guerra Civile Americana. La NUMA ha localizzato o tentato di localizzare le seguenti navi e manufatti marini:"}
{"id": "494058", "revid": "92723", "url": "https://it.wikipedia.org/wiki?curid=494058", "title": "Arcidiocesi di Siena-Colle di Val d'Elsa-Montalcino", "text": "Larcidiocesi di Siena-Colle di Val d'Elsa-Montalcino () \u00e8 una sede metropolitana della Chiesa cattolica in Italia appartenente alla regione ecclesiastica Toscana. Nel 2020 contava 177.460 battezzati su 197.180 abitanti. \u00c8 retta dall'arcivescovo cardinale Augusto Paolo Lojudice.\nTerritorio.\nL'arcidiocesi si estende nel territorio della provincia di Siena e in parte anche nella provincia di Grosseto, comprendendo i comuni di Arcidosso, Asciano (eccetto quattro parrocchie, appartenenti all'abbazia territoriale di Monte Oliveto Maggiore), Buonconvento, Casole d'Elsa, Castel del Piano, Castellina in Chianti, Castelnuovo Berardenga, Castiglione d'Orcia, Chiusdino, Cinigiano, Civitella Paganico, Colle Val d'Elsa, Montalcino, Monteroni d'Arbia, Monteriggioni, Monticiano, Murlo, Poggibonsi, San Gimignano, San Quirico d'Orcia, Seggiano, Siena, Sovicille. Si sviluppa da nord a sud, principalmente sul versante destro del fiume Ombrone con gli affluenti Arbia, Merse, Lanzo, Gretano; \u00e8 attraversata dalla via Cassia e dalla via Grossetana.\nSede arcivescovile \u00e8 la citt\u00e0 di Siena, dove si trova la cattedrale di Santa Maria Assunta. A Colle di Val d'Elsa si trova la concattedrale dei Santi Alberto e Marziale e a Montalcino la concattedrale del Santissimo Salvatore.\nIl territorio \u00e8 suddiviso in 139 parrocchie.\nLa provincia ecclesiastica di Siena-Colle di Val d'Elsa-Montalcino comprende quattro diocesi suffraganee:\nStoria.\nLa sede senese.\nSecondo la tradizione il cristianesimo fu introdotto a Siena agli inizi del IV secolo per opera del giovane romano Ansano Anicio, martire per la fede sull'Arbia nel 303 e divenuto patrono principale della diocesi. Intitolati a Sant'Ansano sono documentati nel VII secolo un monastero e una chiesa.\nLa storia della diocesi per i primi secoli \u00e8 priva di una sufficiente documentazione attendibile. La tradizione attestata dagli eruditi moderni pone Luciferio (o Lucifero) come primo Vescovo di Siena nel 306. Dopo Luciferio, pare che fosse Vescovo senese quel Floriano che nel 313 intervenne al sinodo di Roma. Si ricordano in seguito Eusebio, che partecip\u00f2 al Sinodo romano del 465, Mauro, il primo vescovo di cui si trovano espliciti riferimenti storiografici, essendo presente al Concilio lateranense del 649 e nel quale concluse un compromesso con il vescovo di Arezzo sul possesso contrastato di diciotto pievi situate in territorio senese e Vitaliano, che nel Sinodo romano del 680 sottoscrisse la nota Lettera all'Imperatore bizantino Costantino IV. La disputa con la Chiesa aretina sulla giurisdizione territoriale travagli\u00f2 la storia dell'episcopato senese per quasi cinque secoli. Il compromesso per le pievi contese fu ripetutamente ignorato da ambo le parti e si succedettero lunghi contrasti con alterne vicende, degenerando anche in atti di sopruso; la questione, almeno giuridicamente, si concluse nel 1125, quando papa Onorio II impose il perpetuo silenzio sulla contesa, assegnando definitivamente i territori ad Arezzo. Gi\u00e0 in epoca longobarda e poi carolingia si ha notizia delle prime fondazioni monastiche nel territorio della diocesi, solitamente legate a patronati di famiglie aristocratiche locali. Sorgono il monastero benedettino di Sant'Eugenio (730) e, sempre a breve distanza da Siena, il monastero femminile di Sant'Abbondio (detto Santa Bonda, fondato nell'801) sotto la diretta giurisdizione del Vescovo. L'autorit\u00e0 episcopale in citt\u00e0 e sul territorio, gi\u00e0 forte nel periodo dei gastaldi longobardi, si rafforz\u00f2 con i conti franchi.\nCon lo sfasciarsi dell'Impero carolingio il Vescovo rimase l'unica incontrastata autorit\u00e0. Il conte imperiale rientr\u00f2 in Siena soltanto con Ottone I e fu poco durevole. Il Vescovo esercit\u00f2 il potere con un consiglio di consoli nobili e chiamando la popolazione davanti alla chiesa per approvare le proposte.\nGi\u00e0 dall'inizio dell'XI secolo il Capitolo della Cattedrale aveva assunto grande importanza: i canonici erano tenuti a vita comune, officiavano la liturgia nella Cattedrale e avevano dato vita ad una \"Schola\" canonicale, dalla quale ebbe poi origine l'antica Universit\u00e0. Fu canonico della Cattedrale di Siena anche il dotto San Bruno, poi vescovo di Segni. I canonici senesi fondarono nell'area dinanzi alla Cattedrale anche il grande Spedale di Santa Maria della Scala, per i pellegrini malati ed abbandonati, affidandone la cura ad una congregazione di laici, i Frati dello Spedale, ma riservandosi l'approvazione del Rettore e la vigilanza sull'amministrazione. Fino alla fine del XIV secolo il capitolo ebbe il diritto di eleggere il vescovo. A Siena fu eletto contro l'antipapa Benedetto X il legittimo papa Niccol\u00f2 II (1058), segno che la Chiesa senese era in linea col nuovo movimento di riforma.\nIl Vescovo di Siena ottenne (nel 1055 circa) il privilegio di esercitare i diritti feudali su un ampio territorio tra l'Arbia e la Merse, denominato appunto il feudo vescovile di Murlo, sul quale la signoria dell'episcopato senese dur\u00f2 per oltre sette secoli, in pratica fino alla soppressione dei privilegi feudali sotto Pietro Leopoldo (1786) Granduca di Toscana. Nel secolo XI i grandi feudatari del territorio approfittarono del disordine politico e religioso originato dalla lotta tra Papato e Impero (quando Gregorio VII affront\u00f2 Enrico IV reggeva la Chiesa senese il vescovo Ridolfo, 1072-1084) per allargare i loro domini. Ma ormai il movimento per l'unificazione della vita comunale era in atto; e sotto la guida del vescovo e dei consoli veniva limitata la potenza dei grandi feudatari del territorio.\nNel 1159 fu eletto papa il giurista senese Rolando Bandinelli, che prese il nome di Alessandro III. Nelle tensioni sorte tra papa Alessandro e l'imperatore germanico Federico Barbarossa, il Vescovo di Siena, l'attivo e zelante Ranieri (1129-1167), fu fervente sostenitore della linea papale nei confronti delle pretese imperiali. Sotto il suo episcopato accadde che i consoli di Siena, premuti dal vicario imperiale, imprigionarono alcuni ecclesiastici. Il Vescovo Ranieri scomunic\u00f2 i consoli e pose l'interdetto sulla citt\u00e0 e il contado. Il clero rest\u00f2 fedele al papa concittadino, ma il Vescovo fu costretto a fuggire da Siena senza farvi ritorno (mor\u00ec nel 1170).\nRisale a questo tempo la dedicazione della nuova Cattedrale. Siena ghibellina ebbe il riconoscimento imperiale delle citt\u00e0 libere (1186); libera elezione dei consoli (che la citt\u00e0 gi\u00e0 eleggeva da vari decenni), libera di batter moneta e sovranit\u00e0 di governo su tutto il territorio ad essa annesso; il riconoscimento fu completato con l'istituzione del podest\u00e0 (1199). Il movimento di unificazione comunale fu ostacolato da guerre continue tra Siena e Firenze, guerre che n\u00e9 i vescovi Buono (1189-1215) e Buonfiglio (1216-1252), n\u00e9 la predicazione di pace degli Ordini nuovi dei domenicani, francescani, e Servi di Maria placarono, finch\u00e9 Siena riusc\u00ec a debellare la rivale guelfa (1260) e a dominare sulla Toscana per un decennio, dopo essersi data una saggia costituzione civile (1262). I grossi mercanti e banchieri guelfi arrivarono ad impadronirsi del governo che essi, i \"Nove\", tennero con saggezza ed energia e senza notevoli scosse per un lungo periodo (1292-1355).\nI secoli XIII e XIV segnano un vero e proprio fiorire di santit\u00e0 nella Chiesa senese, con figure di primo piano nella storia della Chiesa, mistici e operatori di carit\u00e0, dotti teologi, sapienti pastori e laici ferventi. L'esperienza del beato Andrea Gallerani (circa 1200-1251), fondatore della \"Casa di Misericordia\" (circa 1240) si allarg\u00f2 con la \"Compagnia dei Disciplinati\" sotto le volte dello Spedale (1295), la quale ha continuato a lungo la beneficenza antica sotto il nome di \"Societ\u00e0 di Esecutori di pie disposizioni\"; San Bernardo Tolomei (1272-1348) fond\u00f2 nel 1319 la Congregazione dei Monaci Benedettini Olivetani; sorsero le Certose di Maggiano, Pontignano e Belriguardo; il Comune volle progettare una nuova e pi\u00f9 grande Cattedrale: il Vescovo Donusdeo Malavolti (1313-1351) ne benedisse (1339) la prima pietra, ma l'ambizioso progetto rimase incompiuto e ad oggi se ne possono vedere le imponenti vestigia sul lato destro del Duomo. Siena era popolata di chiese, di conventi, di spedali abbelliti da notevoli opere d'arte. Tre anni dopo la peste del 1348, lo stesso vescovo Donusdeo benefici\u00f2 con il suo testamento (1351) 20 parrocchie, 34 conventi, 2 badie, 13 spedali. Nel secolo XIV l'eremo agostiniano Lecceto divenne centro di spiritualit\u00e0 e culla della riforma dell'Ordine agostiniano; il Beato Giovanni Colombini intorno al 1360 fond\u00f2 a Siena l'Ordine dei Gesuati, ma soprattutto nacque, visse ed oper\u00f2 in questo periodo Santa Caterina (1347-1380), della famiglia Benincasa, oggi venerata come dottore della Chiesa (1970), compatrona d'Italia (1939) e compatrona d'Europa (1999). Dalla famiglia senese degli Albizzeschi nacque a Massa Marittima e si form\u00f2 a Siena San Bernardino (1380-1444), che divenuto frate francescano sar\u00e0 uno dei pi\u00f9 insigni predicatori dell'Italia del tempo e riformatore dell'Ordine abbracciando il movimento dell'Osservanza. Fra i santi e i beati vissuti in questo periodo a Siena e nel territorio dell'attuale diocesi si annoverano anche: San Galgano fondatore dell'omonima Abbazia, il predicatore domenicano beato Ambrogio Sansedoni, il beato Antonio da Monticiano, il beato Lucesio (o Lucchese da Poggibonsi) primo terziario francescano, i Santi protomartiri francescani Pietro e Donnolo, la beata Fina da San Gimignano, il beato Pier Pettinaio, citato da Dante nella Commedia (Purg. XIII, 125-129), il beato Alberto da Chiatina, arciprete di Colle di Val d'Elsa, e il beato eremita carmelitano Franco da Grotti.\nDurante questi secoli l'Universit\u00e0 di Siena fu elevata dall'Imperatore Carlo IV (1357) a Studio generale con facolt\u00e0 al Vescovo di conferire le lauree. Sempre a Siena si svolse l'incompiuto Concilio ecumenico del 1423.\nPer la storia della Chiesa di Siena determinante fu l'episcopato di Enea Silvio Piccolomini (1450-1458), che innalzato al soglio pontificio con il nome di Pio II, elev\u00f2 la sede di Siena al rango di arcidiocesi e sede metropolitana il 23 aprile 1459 con la bolla \"Triumphans Pastor\". La bolla prevedeva inoltre che all'arcidiocesi di Siena fossero assegnate come suffraganee le diocesi di Chiusi, Grosseto e Sovana, fino ad allora, come Siena, appartenenti alla provincia ecclesiastica romana, oltre alla la diocesi di Massa Marittima e Populonia, gi\u00e0 suffraganea di Pisa.\nFino alla fine del sec. XVI gli arcivescovi senesi furono tutti nominati tra i membri della nobile famiglia Piccolomini. Tra questi emergono il cardinale Francesco Todeschini Piccolomini (1460-1501), poi eletto papa col nome di Pio III, e Francesco Bandini Piccolomini, difensore del cattolicesimo contro i protestanti (1529-1588), nonostante i casi sporadici di defezione tra cui l'apostasia di Bernardino Ochino.\nIl concilio di Trento estese anche a Siena il suo fervore riformistico, specialmente attraverso l'apostolato dei neo-istituiti ordini dei Cappuccini e dei Gesuiti, stabilitisi a Siena rispettivamente nel 1536 e nel 1555. Esponente del rinnovato zelo pastorale della Controriforma fu l'arcivescovo cardinale Francesco Maria Tarugi (1597-1607), oratoriano e gi\u00e0 discepolo a Roma di San Filippo Neri, il quale tenne a Siena un Sinodo provinciale (1599) e una dettagliata Visita pastorale. Il clima spirituale del dopo Trento ebbe incisivi risvolti anche nella riorganizzazione delle antiche e la nascita di nuove Confraternite laicali e comunit\u00e0 religiose. Gli anni drammatici della caduta della Repubblica di Siena (1555) avevano ceduto il passo ad un rinnovato fervore religioso, l'orgoglio civico e il mai sopito spirito senese d'indipendenza avevano trovato nuovo motivo di essere nel culto alla Madonna di Provenzano, custodita e venerata nella nuova Insigne Collegiata, iniziata a costruire nel 1594 e aperta al culto con solenne dedicazione dall'arcivescovo Camillo Borghesi il 16 ottobre 1611. Con la devozione alla Madonna di Provenzano inizia anche la tradizione del Palio corso \"alla tonda\" in Piazza del Campo, come lo conosciamo oggi. Sempre nella seconda met\u00e0 del secolo XVI emerge la figura di Matteo Guerra (1538-1601), legato anch'egli all'esperienza dell'Oratorio romano di Filippo Neri, e fondatore a Siena di una Congregazione, detta \"dei Sacri Chiodi\", a carattere misto laicale e clericale, in tutto simile allo spirito oratoriano. La Congregazione ebbe sede nella chiesa di San Giorgio in Pantaneto e fu di estrema importanza anche per la formazione del clero, almeno fino alla sua soppressione (1666) e al trasferimento dei suoi beni al seminario arcivescovile.\nIl Seminario, in attuazione dei canoni tridentini, fu istituito per la prima volta come istituzione diocesana, sotto il diretto controllo dell'arcivescovo, nel 1614, dal cardinale arcivescovo Metello Bichi (1612-1615). Ebbe la sua prima sede nella chiesa di San Desiderio, presso l'abside del Duomo. Con l'arcivescovo Ascanio II Piccolomini il Seminario Arcivescovile Senese fu trasferito nel 1666 presso la chiesa di San Giorgio, gi\u00e0 sede della Congregazione dei S. Chiodi; irrobustito dalla munificenza del papa senese Alessandro VII (1655-1667), richiamava giovani da ogni parte della Toscana, quasi in gara col Convitto Tolomei diretto dai Gesuiti, ai quali dopo la soppressione (1774) subentrarono gli Scolopi.\nIl 14 agosto 1730 avvenne il furto sacrilego di 351 ostie consacrate nella basilica di San Francesco, ritrovate poi il 17 agosto nella Collegiata di santa Maria in Provenzano. Le SS. Particole, in numero di 223, sono tutt'oggi conservate prodigiosamente incorrotte nella basilica di San Francesco e sono note come il Miracolo eucaristico di Siena.\nLe controversie sul giansenismo sfiorarono appena la diocesi. Ma quando il granduca Pietro Leopoldo pretese di attuare le sue riforme religiose, l'arcivescovo Tiberio Borghesi, in seguito alla soppressione granducale delle compagnie laicali e del riassestamento delle parrocchie cittadine (1783-1786), difese fermamente i diritti della dottrina e disciplina ecclesiastica.\nGli ordini religiosi soppressi dai francesi (1808-1809) ritornarono dopo la Restaurazione. Durante il periodo risorgimentale fu arcivescovo Giuseppe Mancini (1824-1855), uomo di grande cultura e carit\u00e0 pastorale; sotto il suo episcopato il Seminario Arcivescovile fu trasferito nel complesso conventuale di San Francesco. Seguirono gli anni turbolenti della caduta del Granducato d Toscana e della sua annessione al Regno d'Italia, con l'ennesima soppressione degli ordini religiosi e l'incameramento della maggior parte dei loro beni da parte dello Stato post-unitario. Nel 1914, per opera dell'arcivescovo Prospero Scaccia, il Seminario ottenne la facolt\u00e0 di conferire lauree in teologia, che mantenne fino alla riforma di Pio XI nel 1931; l'Universit\u00e0 di Siena aveva infatti soppresso la facolt\u00e0 di teologia nel 1860. Nel 1920, sempre durante l'episcopato di mons. Scaccia, papa Benedetto XV beatific\u00f2 la senese Anna Maria Taigi (1769-1837), terziaria trinitaria, nata a Siena e trasferitasi poi a Roma, dove fu sposa e madre esemplare, fervente nella preghiera e zelante nella carit\u00e0.\nDurante gli anni drammatici della seconda guerra mondiale resse le sorti dell'arcidiocesi il bresciano Mario Toccabelli (1935-1961), che contribu\u00ec non poco, attraverso i contatti con le forze belligeranti, a risparmiare Siena dal flagello dei bombardamenti e delle distruzioni. Il 18 giugno 1944 rinnov\u00f2 solennemente l'atto di donazione della Citt\u00e0 alla Madonna. Nel 1954 il Seminario Arcivescovile Senese fu eretto, da papa Pio XII, in Pontificio Seminario Regionale, mantenendo la sua sede in San Francesco.\nNella seconda met\u00e0 del Novecento l'arcidiocesi ottenne due importanti ampliamenti territoriali: nel luglio 1954 vengono aggregati all'arcidiocesi i due vicariati di Chiusdino e Monticiano, scorporati dalla diocesi di Volterra, mentre nel corso degli anni '70, sul versante nord-orientale, dalla diocesi di Arezzo fu trasferito a quella di Siena il territorio di Asciano e le parrocchie sulle rive dell'Arbia legate al culto di sant'Ansano, ossia Dofana e Montaperti.\nIl 6 giugno 1961 fu nominato arcivescovo di Siena Mario Ismaele Castellano, gi\u00e0 frate domenicano, vescovo di Volterra e poi assistente ecclesiastico dell'Azione Cattolica. Castellano prese parte attiva al Concilio Vaticano II, fond\u00f2 e promosse l'Associazione Internazionale dei Caterinati, accolse papa San Giovanni Paolo II nella sua prima visita a Siena (1980). Durante il suo episcopato fu beatificata la religiosa senese Savina Petrilli, fondatrice della Congregazione delle Sorelle dei Poveri di S. Caterina da Siena. Nel 1975 fu nominato anche vescovo di Colle di Val d'Elsa e nel 1978 vescovo di Montalcino.\nTre Presuli della Chiesa senese sono stati elevati al soglio pontificio: Eugenio IV, Pio II e Pio III. Sono inoltre originari di Siena e del suo territorio i papi: San Giovanni I, San Gregorio VII, Alessandro III, Marcello II, Paolo V e Alessandro VII.\nLa sede di Montalcino.\nLa fede cristiana giunse nel territorio di Montalcino nei primi secoli. Nell'area che si trovava sul confine fra gli antichi episcopati di Arezzo e Chiusi sorgevano diverse chiese pievaniali (cio\u00e8 dotate di battistero), ampiamente documentate in epoca longobarda e carolingia. Nell'area dell'attuale insediamento urbano fu edificata nell'XI secolo la pieve del Santissimo Salvatore, principale chiesa cittadina che diverr\u00e0 poi la futura cattedrale della diocesi.\nIl centro della vita cristiana, oltre che politica, economica e culturale di tutta l'area, emerge tuttavia nella met\u00e0 dell'VIII secolo con la fondazione dell'abbazia di Sant'Antimo, pochi chilometri pi\u00f9 a sud di Montalcino, nel territorio della diocesi di Chiusi, sede da allora di un'importante presenza monastica benedettina. Nell'814 il castello di Montalcino fu donato dall'imperatore Ludovico il Pio agli Abati di S. Antimo, con diritto di giurisdizione sia spirituale che temporale. Il governo dell'Abbazia su Montalcino ebbe termine nel XIII secolo, allorch\u00e9 il castello pass\u00f2 sotto il dominio della Repubblica di Siena. Prosegu\u00ec tuttavia la giurisdizione canonica, confermata dai papi a partire da Anastasio IV con la bolla \"Cum omnibus\" del 1153.\nLa diocesi di Montalcino fu eretta il 13 agosto 1462 con la bolla \"Pro excellenti\" di papa Pio II, ricavandone il territorio dalle diocesi di Arezzo (11 parrocchie), di Grosseto (6 parrocchie) e di Chiusi (6 parrocchie). L'antica pieve romanica del SS. Salvatore venne elevata al rango di Cattedrale. Originariamente Montalcino era unita \"aeque principaliter\" alla diocesi di Pienza ed immediatamente soggetta alla Santa Sede. Il primo vescovo di Pienza e Montalcino fu il nobile senese Giovanni Cinughi de' Pazzi (1462-1470).\nGirolamo II Piccolomini, figlio di Bonsignore, ottenne il 20 novembre 1528 da papa Clemente VII la divisione temporanea delle due sedi. Questa prima divisione dur\u00f2 fino al 1535. L'unione tra Montalcino e Pienza fu revocata una seconda volta tra il 1554 e il 1563. Il 23 maggio 1594 con la bolla \"Ad exequendum\" papa Clemente VIII divise definitivamente Montalcino da Pienza, con effetto a partire dalla fine dell'episcopato dell'allora vescovo in carica Francesco Maria Piccolomini, conclusosi con la sua morte nel 1599.\nIn occasione della divisione temporanea del 1528 alla diocesi di Montalcino furono assegnate le terre e i beni dell'abbazia ormai decaduta, e al vescovo da allora fu trasmesso anche il titolo di \"abate di Sant'Antimo\".\nIl 15 giugno 1772, col beneplacito di papa Clemente XIV, Montalcino si ingrand\u00ec ulteriormente per l'acquisizione di sei pievi dalla diocesi di Chiusi e di otto pievi da quella di Pienza.\nSi deve al vescovo Giuseppe Bernardino Pecci (1774-1809), gi\u00e0 Abate generale olivetano, la fondazione del seminario diocesano nei locali dell'antico convento di Sant'Agostino.\nNel 1817, sotto l'episcopato di Giacinto Pippi, si decise di demolire l'antica cattedrale, ormai inadeguata e fatiscente; la nuova cattedrale che mantenne il titolo del SS. Salvatore, in stile neoclassico, opera dell'architetto senese Agostino Fantastici, fu aperta al culto e solennemente dedicata nel 1832 dal vescovo Giovanni Bindi Sergardi.\nL'ultimo vescovo di Montalcino fu il pistoiese Ireneo Chelucci (1938-1970), che resse a lungo la diocesi, attraverso gli anni drammatici del passaggio della seconda Guerra mondiale e partecip\u00f2 come Padre conciliare ai lavori del Concilio Vaticano II.\nLa sede di Colle di Val d'Elsa.\nSecondo la tradizione il cristianesimo fu portato nel territorio Colle di Val d'Elsa da san Marziale, discepolo dell'apostolo san Pietro, durante il suo viaggio verso la Gallia, dove avrebbe poi fondato la Chiesa di Limoges. L'antico castello di Colle e le sue pertinenze si trovavano \"ab antiquo\" sotto la diocesi di Volterra.\nL'abbazia di San Salvatore a Spugna, che sorgeva alle porte del castello di Colle, gioc\u00f2 un ruolo importante nella strutturazione ecclesiastica del territorio, amministrandolo con giurisdizione sia civile che canonica almeno fino al secolo XII, quando inizi\u00f2 ad emergere la figura dell'Arciprete della Pieve ad Elsa (situata originariamente nell'area dell'odierna Gracciano d'Elsa), i cui diritti e prerogative vennero trasferiti sotto l'arcipretato del Beato Alberto da Chiatina alla chiesa del SS. Salvatore, all'interno delle mura del castello, che divenne cos\u00ec la chiesa principale di tutto il territorio colligiano. Non rare furono le controversie fra gli Arcipreti di Colle e i Vescovi di Volterra. Gli Arcipreti rivendicavano la loro autorit\u00e0 e la loro indipendenza dalla Chiesa volterrana in forza delle bolle papali di Pasquale II, di Gelasio II e di Adriano IV. Nel 1386 papa Urbano VI, per porre fine alla disputa, diede mandato all'Abate di San Galgano di risolvere la questione: non ne se conosce l'esito, ma nella bolla di erezione della diocesi, la collegiata di Colle venne qualificata come essere stata \"nullius dioecesis\".\nLa diocesi di Colle di Val d'Elsa fu eretta il 5 giugno 1592 con la bolla \"Cum super universas\" di papa Clemente VIII, ricavandone il territorio dalle arcidiocesi di Firenze e di Siena, dalla diocesi di Fiesole e soprattutto dalla diocesi di Volterra. Fin dalla fondazione la diocesi fu suffraganea di Firenze. Il primo vescovo di Colle fu Usimbardo Usimbardi (1592-1612), nobile colligiano, gi\u00e0 canonico della cattedrale di Santa Maria del Fiore in Firenze e uomo di fiducia del Granduca Ferdinando I de' Medici. Con Usimbardo iniziarono i lavori per demolire l'antica pieve e collegiata del Santissimo Salvatore ed edificare la nuova Cattedrale dei Santi Alberto e Marziale.\nSi deve al vescovo Cosimo della Gherardesca la fondazione nel 1618 del seminario vescovile nell'attuale piazza del Duomo e la costruzione del Palazzo vescovile, oltre all'indizione di diverse visite pastorali, in ottemperanza alle decisioni del concilio di Trento\nIl 18 settembre 1782 papa Pio VI trasfer\u00ec dal territorio della diocesi di Volterra a quello di Colle anche la Collegiata di San Gimignano, con annesso territorio.\nL'ultimo vescovo di Colle, il fiorentino Francesco Niccoli (1932-1965), acquist\u00f2 nel 1937 dall'ordine dei frati minori conventuali l'antico convento di San Francesco, appena fuori le mura di Colle, con l'intento di trasferirvi il seminario vescovile, che fu inaugurato nel 1940. Il vescovo Niccoli, pur anziano e malato, fu presente a quasi tutte le sessioni del Concilio Vaticano II.\nLe sedi unite.\nA partire dal 1965 la diocesi di Colle di Val d'Elsa rimase vacante, e dal 1970 anche la sede di Montalcino: in entrambi i casi fu nominato amministratore apostolico l'arcivescovo di Siena Mario Jsmaele Castellano. Per Colle di Val d'Elsa, Castellano si fece coadiuvare dai vescovi ausiliari Angelo Fausto Vallainc, dal 1970 al 1975, e da Fernando Charrier, dal 1984 al 1989. L'arcivescovo Castellano fu nominato vescovo di Colle di Val d'Elsa il 7 ottobre 1975 e di Montalcino il 19 gennaio 1978, unendo cos\u00ec \"in persona episcopi\" le tre sedi di Siena, Colle e Montalcino.\nPer il governo di Montalcino mons. Castellano fu coadiuvato anche dal vescovo ausiliare Alessandro Staccioli, O.M.I., che ivi risiedette dal 1975 al 1985.\nIl 30 settembre 1986, in forza del decreto \"Instantibus votis\" della Congregazione per i vescovi, fu stabilita la \"plena unione\" delle tre diocesi e la nuova circoscrizione ecclesiastica ha assunto il nome attuale.\nDal 28 maggio al 5 giugno 1994 l'arcidiocesi ha ospitato il XXII Congresso eucaristico nazionale, cui \u00e8 intervenuto come legato pontificio il cardinale Giacomo Biffi. Nel 1996 ha accolto per la seconda volta papa Giovanni Paolo II in visita pastorale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 197.180 persone contava 177.460 battezzati, corrispondenti al 90,0% del totale."}
{"id": "494059", "revid": "2095509", "url": "https://it.wikipedia.org/wiki?curid=494059", "title": "Enzio d'Antonio", "text": "Biografia.\nNasce il 16 maggio 1925 a Lanciano, dove riceve la sua formazione, nel seminario diocesano della citt\u00e0, per proseguire nel Pontificio seminario regionale \"San Pio X\" di Chieti.\nViene ordinato presbitero il 29 giugno 1949.\nIl 18 marzo 1975 \u00e8 nominato vescovo di Trivento e coadiutore di Boiano-Campobasso. Riceve la consacrazione episcopale l'11 maggio dello stesso anno dal cardinale Antonio Poma, coconsacranti gli arcivescovi Enrico Bartoletti e Leopoldo Teofili.\nFino al 1977 guida la diocesi di Trivento; dal 1977 al 1979 l'arcidiocesi di Boiano-Campobasso.\nArcivescovo titolare di Velebusdo dal 1979, si sta preparando alla missione \"ad gentes\", quando l'improvvisa morte di mons. Leopoldo Teofili gli fa accettare la nomina ad arcivescovo nella sua citt\u00e0 natale.\nGuida l'arcidiocesi di Lanciano e la diocesi di Ortona (dal 1986 unite nell'arcidiocesi di Lanciano-Ortona) dal 1982 al 2000. Inaugura il restauro di diverse chiese a Lanciano, la chiesa dello Spirito Santo e la chiesa della Madonna delle Grazie in localit\u00e0 Marcianese. Scrive diversi libri sulla storia dell'arcidiocesi di Lanciano-Ortona, tra cui un opuscolo sulla incoronazione della Madonna del Ponte, avvenuta nel 1833; ripristina inoltre il rito sacro della processione della Squilla, istituito il 23 dicembre 1588 da mons. Paolo Tasso.\nMuore il 17 dicembre 2019 a Lanciano all'et\u00e0 di 94 anni e, in seguito ai funerali, viene sepolto nel cimitero cittadino.\nGenealogia episcopale.\nLa genealogia episcopale \u00e8:"}
{"id": "494060", "revid": "124701039", "url": "https://it.wikipedia.org/wiki?curid=494060", "title": "Parco naturale regionale dell'Antola", "text": "Il parco naturale regionale dell'Antola \u00e8 un'area naturale protetta che si trova in Liguria e precisamente tra l'entroterra genovese e l'Appennino ligure vero e proprio. Il territorio (4.837 ha) \u00e8 sito interamente nella citt\u00e0 metropolitana di Genova e confina a nord con la provincia di Alessandria e ad est con la provincia di Piacenza; \u00e8 facilmente raggiungibile anche dalla provincia di Pavia.\nStoria.\nVenne istituito con legge regionale n\u00ba 12 del 22 febbraio 1995 con una superficie di 4.837 ettari. Del parco hanno fatto parte due comunit\u00e0 montane ora soppresse: la Comunit\u00e0 montana Alta Valle Scrivia e la Comunit\u00e0 montana Alta Val Trebbia. La sede del parco \u00e8 a Busalla.\nTerritorio.\nIl parco \u00e8 suddiviso nelle seguenti zone:\nIl centro del parco: il monte Antola.\nL'intero parco \u00e8 dominato dal Monte Antola (1597 metri) che fa da spartiacque tra le valli principali del parco: la val Vobbia e la val Brevenna (che confluiscono poi nell'alta valle Scrivia) e le valli Brugneto e Cassingheno che confluiscono nell'alta val Trebbia. Questa posizione divisoria ha permesso alla montagna di essere durante i secoli passati un importante crocevia commerciale tra gli abitanti delle due valli.\nDalla vetta si pu\u00f2 ammirare un paesaggio straordinario che spazia dall'intera costa ligure fino alla Corsica e all'Arcipelago Toscano a sud; dagli Appennini alle Alpi Apuane ad est; dalla Riviera di Levante della Liguria alle Alpi Marittime ad ovest e infine dalla Pianura Padana fino alle Alpi dalle quali svettano chiari il Monviso, il Monte Bianco e il Monte Rosa.\nLe valli del parco.\nVal Vobbia.\nLa Val Vobbia, parte dell'Alta valle Scrivia, \u00e8 delimitata ad est dal valico di San Fermo e dal Monte Buio (sulla cima del quale la valle trova il suo punto pi\u00f9 alto, 1402 metri), a sud dal Monte Riundo, dal Monte Alpisella e dal Monte Schigonzo, a sud-ovest dalla sella di Crocefieschi, dalle Rocche del Reopasso, dal Bric dell'Aiuola e dal Monte Reale, e da nord verso est da Montecanne, dal Bric delle Camere, da Costa Salata e dalla Cima dell'Erta. Al centro della valle si innalza il Monte Crav\u00ec, con i suoi 990 metri. \u00c8 caratterizzata dalla presenza del Castello della Pietra, imponente fortificazione eretta intorno all'anno 1000 fra due speroni di conglomerato.\nVal Pentemina e Valbrevenna.\nLa Val Pentemina e la Valbrevenna sono due valli di grande importanza principalmente storica. Sono state inserite nel parco per la presenza di numerosi mulini, casoni in pietra (utilizzati in passato per il pascolo) e terrazzamenti che testimoniano la secolare attivit\u00e0 del passato degli abitanti locali.\nA Senarega, in Val Brevenna, \u00e8 attualmente incorso di restauro da parte del Parco il millenario Castello Fieschi.\nIl borgo di Pentema \u00e8 invece famoso per il presepe contadino che vi si svolge ogni anno e che rappresenta una sorta di museo etnografico della civilt\u00e0 contadina dei secoli scorsi nelle Valli dell'Antola.\nAlta Val Trebbia.\nL'alta Val Trebbia \u00e8 caratterizzata dalla gran quantit\u00e0 di corsi e bacini d'acqua come il Lago del Brugneto e il fiume Trebbia, con i suoi affluenti (di sinistra, fra i quali il Terenzone e il Cassingheno, e di destra, fra i quali il Sermigliasca e il Moglia) e dalla presenza di numerose faggete. Peculiari sono anche i numerosi paesi presenti sui versanti della valle e che ne arricchiscono la bellezza paesaggistica ed i pregi storico-architettonici. Sono presenti sui crinali ampie distese di pascoli e prati in cui viene praticato l'allevamento brado di mandrie di bovini, ricoperte in primavera da magnifiche fioriture di genziane, narcisi ed altri fiori appenninici.\nIl Fiume Trebbia rappresenta una grande attrattiva per i turisti ed in particolare per pescatori e amanti degli sport d'acqua.\nComuni.\nIl Parco comprende, totalmente o in parte, i comuni di: Busalla, Crocefieschi, Fascia, Gorreto, Montebruno, Propata, Ronco Scrivia, Rondanina, Savignone, Torriglia, Valbrevenna, Vobbia.\nFlora.\nLa flora del parco presenta un'enorme variet\u00e0 e si suddivide in tre rami principali: la flora arborea, la flora arbustiva e i fiori e le piante grasse.\nFlora arborea.\nLa flora arborea \u00e8 principalmente dominata dal Faggio (\"Fagus sylvatica\") che domina totalmente l'area boschiva tra i 1.000 e i 1.500 metri d'altitudine; oltre i 1.500 metri sono presenti il sorbo degli uccellatori (\"Sorbus aucuparia\") e il sorbo montano o farinaccio (\"Sorbus aria\") mentre al di sotto dei 1.000 metri appena il faggio inizia a diradarsi prende spazio una grande quantit\u00e0 di specie arboree. Attorno ai torrenti e nelle zone pi\u00f9 umide prendono spazio alberi come l'ontano bianco (\"Alnus incana\") e il pioppo tremolo (\"Populus tremula\") e altri pioppi (\"Populus alba\" e \"P.canescens\"). Comunque gli alberi che pi\u00f9 di ogni altra rappresentano la media montagna e le fasce collinari del parco sono quelle del genere \"Quercus\": il cerro (\"Quercus cerris\"), il rovere (\"Quercus sessiliflora\") e la roverella (\"Quercus pubescens\"). Tra questi alberi vi sono anche numerosi castagni, oramai ridotti a boschi cedui per lo sfruttamento del legname, (\"Castanea sativa\"). Infine ad arricchire tutti questi boschi vi sono numerosissimi altri alberi tra i quali il carpino nero (\"Ostrya carpinifolia\"), il carpino bianco (\"Carpinus betulus\"), l'orniello (\"Fraxinus ornus\"), l'acero campestre (\"Acer campestre\"), l'olmo campestre (\"Ulmus minor\") e alcuni alberi da frutto selvatici.\nArbusti.\nAnche gli arbusti sono vari e numerosi e tra di essi vanno citati il ginepro (\"Juniperus communis\"), il rovo (\"Rubus ulmifolius\"), il lampone (\"Rubus idaeus\"), il falso bosso (\"Polygala chamaebuxus\"), il fior di stecco (\"Daphne mezereum\"), il mirtillo (\"Vaccinium myrtillus\"), il corniolo (\"Cornus mas\"), la fusaggine chiamata anche berretta del prete (\"Euonymus europaeus\"), l'erica (\"Erica arborea\"), il citiso (\"Cytisus sessilifolius\"), il pungitopo (\"Ruscus aculeatus\"), la vitalba (\"Clematis vitalba\", ormai diventata invasiva), il caprifoglio (\"Lonicera caprifolium\"), il biancospino (\"Crataegus oxyacantha\"), la rosa selvatica (\"Rosa canina\"), la ginestra (\"Spartium junceum\").\nTra le felci o piante di sottobosco che crescono principalmente in luoghi ombreggiati vi sono la felce dolce o liquerizia (\"Polypodium vulgare\"), la ruta di muro (\"Asplenium ruta-muraria\"), la felce maschio (\"Dryopteris filix-mas\"), la felce aquilina (\"Pteridium aquilinum\") e la notolena (\"Notholaena marantae\") che invece cresce in luoghi soleggiati.\nFiori e piante grasse.\nI prati e i sottoboschi del parco presentano un'enorme ricchezza floristica. Tra i fiori pi\u00f9 comuni vanno citati la primula (\"Primula acaulis\"), l'elleboro (\"Helleborus viridis\"), la polmonaria (\"Pulmonaria officinalis\"), l'anemone trifoliata (\"Anemone trifolia\"), i denti di cane (\"Erythronium dens-canis\"), il campanellino (\"Leucojum vernum\"), l'erba trinit\u00e0 (\"Hepatica triloba\"), la scilla (\"Scilla bifolia\"), il croco (\"Crocus vernus\"), la genziana di Koch (\"Gentiana acaulis\"), la primula officinale (\"Primula veris\"), la sambucina (\"Dactylorhiza sambucina\") nelle variet\u00e0 rossa e gialla, la nigritella (\"Nigritella nigra\"), la genziana maggiore (\"Gentiana lutea\"), la viola farfalla (\"Viola calcarata\") ed il botton d'oro (\"Trollius europaeus\"), il narciso (\"Narcissus poeticus\"), il veratro (\"Veratrum album\", fiore velenoso), il giglio rosso (\"Lilium croceum\"), il giglio martagone (\"Lilium martagon\"), l'aquilegia comune (\"Aquilegia vulgaris\"), il geranio selvatico (\"Geranium sylvaticum\"), la liliagine (\"Anthericum liliago\") e la margherita comune (\"Chrysanthemum leucanthemum\").\nSpecie pi\u00f9 rare sono invece la fritillaria (\"Fritillaria tenella\"), l'erba viperina (\"Echium vulgare\"), la bozzolina (\"Polygala vulgaris\") dai fiori lilla o porporini e la sassifraga (\"Saxifraga bulbosa\").\nTra le numerose specie di piante vanno citate anche alcune crassulacee, uniche rappresentanti delle piante grasse: \"Sedum album\", \"Sedum acre\", \"Sedum reflexum\" e \"Sempervivum tectorum\".\nFauna.\nMammiferi.\nI mammiferi sono sicuramente gli animali di maggior richiamo turistico. Tra tutti l'animale di pi\u00f9 grande pregio \u00e8 il lupo italiano (\"Canis lupus italicus\") che ha fatto recentemente la sua ricomparsa nel territorio del parco (in cui non era pi\u00f9 presente dalla met\u00e0 del XIX secolo) specialmente nell'area attorno al Monte Antola. Le sue prede principali sono il daino (\"Dama dama\", del quale \u00e8 stato effettuato un importante ripopolamento) e il capriolo (\"Capreolus capreolus\"). Tra gli altri mammiferi vi sono il cinghiale (\"Sus scrofa\"), la volpe (\"Vulpes vulpes\"), il tasso (\"Meles meles\"), la faina (\"Martes foina\") e la donnola (\"Mustela nivalis\"), lo scoiattolo (\"Sciurus vulgaris\"), il ghiro (\"Glis glis\"), il moscardino (\"Muscardinus avellanarius\") ed infine la lepre (\"Lepus europaeus\"). Pi\u00f9 incerta \u00e8 invece la presenza della puzzola (\"Mustela putorius\").\nUccelli.\nNumerose sono anche le specie di uccelli. Tra i rapaci vi sono la poiana (Buteo buteo), il gheppio (\"Falco tinnunculus\"), lo sparviere (\"Accipiter nisus\") ed il falco pecchiaiolo (\"Pernis apivorus\"). Presso i numerosi corsi d'acqua sono presenti molti uccelli tra cui il merlo acquaiolo (\"Cinclus cinclus\"), il corriere piccolo (\"Charadrius dubius\"), la ballerina bianca (\"Motacilla alba\"), la ballerina gialla (\"Motacilla flava\") ed il martin pescatore (\"Alcedo atthis\"). Tra gli altri tipi di uccelli vanno citati la ghiandaia (\"Garrulus glandarius\"), la pernice rossa (\"Alectoris rufa\") e il picchio verde (\"Picus viridis\").\nPesci, Anfibi e Rettili.\nTra i pesci sono abbastanza comuni la trota fario (\"Salmo trutta fario\") e il vairone (\"Telestes multicellus\", che vive soltanto nelle acque pi\u00f9 limpide); altre specie ittiche sono il barbio (\"Barbus tyberinus\") ed il cavedano (\"Squalius squalus\").\nTra gli anfibi, a parte la comune salamandra (\"Salamandra salamandra\") vi sono alcuni endemismi appenninici ormai molto rari come il tritone appenninico (\"Triturus alpestris apuanus\", esclusivo degli Appennini e delle Alpi Marittime), la salamandrina dagli occhiali (\"Salamandrina terdigitata\", dell'appennino del versante tirrenico) e il geotritone di Strinati (\"Speleomantes strinatii\", dell'appennino centro-settentrionale). Tra le rane vi sono la rana appenninica (\"Rana italica\") e la rana temporaria (\"Rana temporaria\").\nTra i rettili il pi\u00f9 comune \u00e8 la vipera (\"Vipera aspis\"); \u00e8 anche per\u00f2 presente la biscia viperina (\"Natrix maura\").\nAccessi.\nIl parco pu\u00f2 essere raggiunto sia tramite il servizio autostradale, con l'Autostrada A7 (caselli di Busalla, Ronco Scrivia e Isola del Cantone), che con le seguenti strade statali:\nIn treno si possono raggiungere le valli con la ferrovia Genova-Casella, a scartamento ridotto, che collega l'Alta Valle Scrivia con le valli genovesi del Polcevera e del Bisagno.\nPunti di interesse.\nOsservatorio astronomico regionale Parco Antola.\nL\"Osservatorio astronomico regionale Parco Antola - Comune di Fascia\" (OARPAF) si trova in localit\u00e0 Casa del Romano di Fascia, sullo spartiacque tra la val Borbera e la val Trebbia, a 1.410\u00a0m d'altitudine all'interno del Parco regionale. Il progetto di un osservatorio nel parco risale al 1998 ma l'osservatorio \u00e8 stato inaugurato solo nel settembre del 2011: la gestione era affidata al comune di Fascia fino al 14 marzo 2012, mentre oggi \u00e8 sotto la gestione dell'Ente Parco.\nNella nuova costruzione \u00e8 stato sistemato un telescopio da 800\u00a0mm e la ricerca e la didattica universitaria sono state affidate, a seguito di un Protocollo di intesa, all'Universit\u00e0 di Genova. Sono inoltre presenti un planetario, un laboratorio di astrofisica e una stazione meteorologica.\nSentieri.\nAll'interno del parco esistono numerosissimi sentieri tra i quali il pi\u00f9 importante \u00e8 sicuramente l'Alta via dell'Antola che attraversa da ovest ad est tutto il parco. Esistono poi numerosi sentieri che partono dalle varie valli e che spesso arrivano al Monte Antola o alle Rocche del Reopasso (come la Via ferrata attrezzata delle Rocche del Reopasso). Infine vanno citati i numerosi sentiero \"ad anello\" tra i quali l'Anello del Lago del Brugneto, l'Anello di Pentema, l'Anello di Caprile e l'Anello di Chiappa.\nRecentemente l'Ente Parco ha dato il via ad una iniziativa per dare l'affidamento dei sentieri alle aziende agricole ed alle associazioni locali per favorirne fattori come fruibilit\u00e0 e percorribilit\u00e0.\nAlta Via dell'Antola.\nIl sentiero attraversa tutto il confine settentrionale del parco, e contiene, come tappe lungo il suo percorso, anche alcune importanti vette del parco (Monte carmo, 1.640\u00a0m, Bric delle Camere 1.016\u00a0m e Monte Zucchello, 1.416\u00a0m) e alcuni importanti passi di montagna come il Passo di Costa Salata (un tempo attraversato da un'antica Via del Sale). La difficolt\u00e0 del sentiero non \u00e8 elevata ma \u00e8 consigliabile attraversarlo a tappe pernottando nei numerosi luoghi adatti alla sosta o al pernottamento data la lunga durata necessaria all'attraversamento (17 ore).\nAnello del Lago del Brugneto.\nIl sentiero, si snoda attorno alle rive del lago artificiale e prende quindi le caratteristiche di un sentiero ad anello. Buona parte del percorso si stende all'interno della faggeta che circonda il lago ed \u00e8 possibile avvistare numerosi daini anche durante la loro stagione dell'amore. Un breve tratto del percorso ricalca l'antica Via del sale che collegava i paesi costieri del Tigullio con il Piemonte. Vi sono numerose aree di sosta e ristoro.\nAttivit\u00e0.\nAll'interno del parco vi sono numerosi sport e attivit\u00e0 praticabili. Tra le tante vi sono:\nStrutture ricettive.\nIl parco offre anche vari servizi tra i quali educazione e didattica ambientale e servizi escursionistici e visite guidate. Un'importante attrattiva del parco \u00e8 il \"Treno di Casella\", l'unico esempio ligure di ferrovia a scartamento ridotto. Tra le strutture ricettive va citato il Rifugio Parco Antola, costruito dall'Ente Parco e gestito dal Club Alpino Italiano."}
{"id": "494063", "revid": "278830", "url": "https://it.wikipedia.org/wiki?curid=494063", "title": "Fausto Amodei", "text": "Biografia.\nInizia a studiare la fisarmonica da giovanissimo, passando poi al pianoforte e, infine, alla chitarra. Studia e si diploma presso il Liceo Alfieri, a Torino, per poi laurearsi in Architettura al Politecnico di Torino. Allo stesso tempo continua la pratica musicale e inizia la sua attivit\u00e0 politica nel movimento laico di sinistra Unit\u00e0 Popolare, fondato da Ferruccio Parri; nel 1966 diverr\u00e0 anche deputato del Partito Socialista Italiano di Unit\u00e0 Proletaria.\nIl nome di Fausto Amodei \u00e8 legato indissolubilmente a quello del gruppo dei Cantacronache, da lui fondato a Torino nel 1958 assieme a Michele Straniero, Giorgio De Maria, Margot, Emilio Jona, Sergio Liberovici, e al quale contribuirono e collaborarono anche letterati e poeti del calibro di Italo Calvino e Franco Fortini: il loro intento era quello di scrivere canzoni che si staccassero dagli standard dell'epoca, basati su melodie facili e testi d'amore, trattando anche tematiche politiche o d'attualit\u00e0: \u00e8 cos\u00ec che Amodei compose canzoni quali \"Il tarlo\", feroce critica dell'economia capitalistica, \"La zolfara\", cronaca di un incidente in miniera scritta insieme da Amodei e Straniero portata al successo da Ornella Vanoni nel 1961 o ancora \"Qualcosa da aspettare\", riproposta poi nel 1964 da Enzo Jannacci.\nTra le sue caratteristiche, che lo distinguono dagli altri membri del gruppo, l'uso dell'ironia e della satira, mediati certamente da Georges Brassens: infatti, sul finire degli anni cinquanta, Amodei scopre il repertorio del grande cantautore francese, che in seguito ispirer\u00e0 la prima produzione di Fabrizio De Andr\u00e9; \u00e8 per lui un'autentica folgorazione, e decide di tradurre diverse canzoni di Brassens in lingua piemontese, traduzioni che in seguito saranno definite da Brassens stesso, assieme a quelle in milanese di Nanni Svampa e di Beppe Chierici, come tra le migliori mai eseguite in ogni idioma (ricordiamo che Brassens, di madre lucana, era capace di intendere piuttosto bene l'italiano).\nNel 1960, in occasione dei moti popolari contro il governo di Fernando Tambroni che coinvolsero molte citt\u00e0 italiane con scontri sanguinosi, morti e feriti, scrive la sua canzone pi\u00f9 famosa, \"Per i morti di Reggio Emilia\", ancora conosciutissima ed eseguita in occasione di manifestazioni operaie e studentesche. La canzone \u00e8 stata anche interpretata e registrata da Maria Carta, Milva, dagli Stormy Six e dai Modena City Ramblers. Il gruppo musicale CCCP Fedeli alla linea ha intitolato l'EP del 1985 \"Compagni, cittadini, fratelli, partigiani\", traendo il titolo dal verso iniziale di \"Per i morti di Reggio Emilia\".\nNel 1964, la sua canzone \"Qualcosa da aspettare\" viene inclusa nello spettacolo \"22 canzoni\" di Enzo Jannacci e registrata nell'album \"Enzo Jannacci in teatro\".\nUn'altra sua canzone, \"La marcia della pace\", viene incisa nel 1964 da Maria Monti, nell'album \"Le canzoni del no\" (pubblicato da I Dischi del Sole), che viene sequestrato in tutta Italia proprio a causa di questa canzone (scritta da Amodei in collaborazione con Franco Fortini), i cui versi \"E se la patria chiama, lasciatela chiamare\" vengono giudicati come sovversivi, in quanto invito all'obiezione di coscienza.\nNel 1972 incide l'album \"Se non li conoscete\": la canzone omonima \u00e8 una feroce satira sul Movimento Sociale Italiano; sempre nello stesso anno collabora con Donatella Moretti, per cui scrive una canzone dell'album \"Conto terzi\", \"Per troppo amore\".\nNel 1974 incide l'album \"L'ultima crociata\", la cui prima facciata \u00e8 interamente dedicata al referendum sul divorzio. Tra le canzoni si segnala Al referendum rispondiamo NO, che sar\u00e0 oggetto di numerose imitazioni nelle campagne elettorali per i referendum successivi. Sar\u00e0 la sua ultima incisione per oltre trent'anni.\nCollabora anche al Nuovo Canzoniere Italiano di Ivan Della Mea e Giovanna Marini e incide per I Dischi del Sole. Dalla collaborazione con il gruppo bolognese Canzoniere delle Lame nasce il disco \"Il prezzo del mondo\".\nNel 1975 riceve il Premio Tenco; l'anno successivo compone una cantata per sei strumenti e quattro voci intitolata \"Il Partito\", ispirata alle memorie politiche di Camilla Ravera.\nNel 1983 collabora con Raffaella De Vita per lo spettacolo antimilitarista \u2018'Gli allegri macellai'\u2019.\nSi defila poi dall'attivit\u00e0 musicale attiva fino alla fine del 2005, quando fa uscire un nuovo album, intitolato con ironia \"Per fortuna c'\u00e8 il cavaliere\", e in cui riprende i concerti.\nNel 2020 scrive il testo della canzone \"Scherza coi santi\", cantata da Malva.\nNel\u00a02021 in occasione del centenario della\u00a0 nascita del Partito Comunista Italiano, dalla partitura originale della sua cantata del 1976 \"Il Partito\" \u00e8 stato tratto uno spettacolo, per\u00a0 la concertazione di Giovanna Marini e l\u2019esecuzione del Coro Inni e Canti di Lotta della Scuola Popolare di Musica di Testaccio di Roma diretto da Sandra Cotronei."}
{"id": "494064", "revid": "46291", "url": "https://it.wikipedia.org/wiki?curid=494064", "title": "Parco Naturale dell'Antola", "text": ""}
{"id": "494066", "revid": "4454543", "url": "https://it.wikipedia.org/wiki?curid=494066", "title": "Tenshinan", "text": ""}
{"id": "494069", "revid": "1318658", "url": "https://it.wikipedia.org/wiki?curid=494069", "title": "Dolomiti Friulane", "text": "Le Dolomiti Friulane (dette anche Dolomiti d'Oltre Piave oppure Catena Duranno-Monfalconi-Pramaggiore, \"Dolomitis furlanis\" in friulano) sono una serie di gruppi montuosi adiacenti, appartenenti alle Prealpi Carniche, poste a cavallo tra le province di Belluno ad ovest, Udine e Pordenone ad est, inserite nella lista del Patrimonio mondiale naturale dell'UNESCO il 26 giugno 2009, e al cui interno \u00e8 istituito il Parco naturale delle Dolomiti Friulane.\nClassificazione.\nLa SOIUSA classifica le Dolomiti Friulane come supergruppo alpino e vi attribuisce la seguente classificazione:\nCaratteristiche.\nGeograficamente inserite tra l'alto corso del Tagliamento a nord, il corso del torrente Cellina a sud, l'alta val del Piave a ovest e l'alta valle del Meduna a est, si trovano, ad esclusione della parte bellunese, nel territorio del Parco naturale delle Dolomiti Friulane, a nord del gruppo delle Prealpi Bellunesi (catena Cavallo-Visentin). Il paesaggio predominante \u00e8 quello caratteristico delle Prealpi Orientali, con vallate strette e lunghe che si addentrano tra vette e torrioni dolomitici: la zona, per via della sua asprezza e severit\u00e0, \u00e8 meta privilegiata di escursionisti, alpinisti e semplici amanti della natura.\nSuddivisione.\nSecondo la SOIUSA sono suddivise in quattro gruppi e due sottogruppi:\nScendendo lungo il corso del Piave da nord verso sud troviamo nell'ordine il \"Gruppo della Cridola\", il \"Gruppo Spalti-Monfalconi\" ed il \"Gruppo del Duranno\". Ad oriente dei precedenti si colloca il \"Gruppo del Prammaggiore\".\nMontagne.\nLa cima pi\u00f9 alta \u00e8 la Cima dei Preti (2.703\u00a0m), mentre\naltre cime di rilievo sono:"}
{"id": "494070", "revid": "4506", "url": "https://it.wikipedia.org/wiki?curid=494070", "title": "Cesarione", "text": ""}
{"id": "494071", "revid": "287204", "url": "https://it.wikipedia.org/wiki?curid=494071", "title": "John Walker", "text": ""}
{"id": "494074", "revid": "833149", "url": "https://it.wikipedia.org/wiki?curid=494074", "title": "Vento apparente", "text": "Il vento apparente \u00e8 quel particolare vento percepito da un osservatore in movimento; in condizioni di aria ferma, esso possiede intensit\u00e0 proporzionale e direzione opposte a quella del movimento. In presenza di vento reale, il vento apparente \u00e8 la somma vettoriale del vento prodotto dall'avanzamento e del vento reale.\nNavigazione a vela.\nNella navigazione a vela il vento apparente ha grande importanza perch\u00e9 \u00e8 in relazione all'intensit\u00e0 e direzione di questo che vengono regolate le vele per seguire una rotta prescelta. Poich\u00e9 il vento apparente \u00e8 quello che effettivamente agisce sull'imbarcazione, la sua velocit\u00e0 pu\u00f2 essere misurata con l'anemometro di bordo. La strumentazione moderna consente anche di calcolare la velocit\u00e0 del vento reale quando sono conosciute la velocit\u00e0 della barca e del vento apparente.\nI vettori delle velocit\u00e0 che concorrono al vento apparente sono rappresentati nel disegno, dal quale si pu\u00f2 dedurre che il vento apparente coincide con il vento reale solo quando l'imbarcazione \u00e8 ferma rispetto al fondo marino, mentre all'aumentare della velocit\u00e0 dell'imbarcazione il vento apparente si discosta sempre pi\u00f9 dal vento reale per avvicinarsi al vento di avanzamento.\nPoich\u00e9 \u00e8 il vento apparente ad incidere sulla velatura ne consegue che la navigazione con vento in poppa \u00e8 la meno efficace, poich\u00e9 all'aumentare della velocit\u00e0 dell'imbarcazione corrisponde una proporzionale diminuzione dell'intensit\u00e0 del vento che agisce sulle vele. Infatti su di un qualsiasi mezzo che si muovesse ad una velocit\u00e0 sempre pi\u00f9 vicina a quella del vento reale e nella stessa esatta direzione, la percezione di vento apparente tenderebbe ad annullarsi, e quindi anche la spinta sulla vela.\nPer il motivo sopra enunciato una imbarcazione a vela in procinto di raggiungere un punto (boa) posto sottovento rispetto alla propria posizione avr\u00e0 maggiore velocit\u00e0 di avvicinamento all'oggetto non percorrendo la rotta pi\u00f9 breve e con vento in poppa, bens\u00ec bordeggiando in modo tale da mantenere un angolo con la direzione del vento apparente pi\u00f9 favorevole alla efficacia della velatura. \u00c8 questo il tipo di navigazione che cerca una imbarcazione in regata, in un percorso a bastone e al momento di affrontare il lato di poppa.\nAlcune imbarcazioni a vela, in particolare multiscafi o tavole a vela, generando con l'avanzamento un notevole vento apparente, possono navigare a velocit\u00e0 superiori anche di 2 3 volte quella del vento reale presente in quel momento. Gli scafi moderni possono superare la velocit\u00e0 del vento reale anche nelle andature di bolina. Il vento apparente, infatti, in termini di velocit\u00e0 aumenta in rapporto con la velocit\u00e0 della barca che dovr\u00e0 continuare a poggiare, ovvero ad aumentare l'angolo tra la sua rotta e la direzione del vento reale. Con l'aumento del vento apparente si incrementa pure la velocit\u00e0 della barca che dovr\u00e0 continuare a poggiare aumentando, per\u00f2, la sua velocit\u00e0. Questo incremento si fermer\u00e0 quando si raggiunger\u00e0 l'equilibrio tra la forza del vento e la resistenza all'avanzamento dello scafo, quella aerodinamica e soprattutto quella idrodinamica. Nelle vecchie barche questa possibilit\u00e0 di navigare di bolina ad una velocit\u00e0 superiore a quella del vento non era possibile per le forme dello scafo ma soprattutto per i materiali impiegati che rendevano la costruzione notevolmente pi\u00f9 pesante di quella di un corrispondente scafo moderno realizzato con materiali compositi come la fibra di carbonio. Questa differenza \u00e8 molto maggiore nel caso di scafi a vela che riescono a navigare rialzati su ali immerse secondo il principio usato da un aliscafo. Anche alcuni mezzi di terra a propulsione velica, vedasi le slitte sul ghiaccio a vela, che, oltretutto subiscono una notevole minore resistenza all'avanzamento rispetto ad un'imbarcazione in acqua, possono ancor pi\u00f9 facilmente raggiungere velocit\u00e0 superiori a quelle del vento reale.\nNavigazione aeronautica.\nNei velivoli il vento apparente assume importanza nelle fasi di decollo e di atterraggio, consentendo di ottenere adeguata portanza con minore velocit\u00e0 di avanzamento."}
{"id": "494079", "revid": "287204", "url": "https://it.wikipedia.org/wiki?curid=494079", "title": "Pola (incrociatore)", "text": "Il Pola fu un incrociatore pesante della Regia Marina, appartenente alla classe Zara, costruito nei cantieri OTO di Livorno ed entrato in servizio nel 1932. Fu affondato durante la seconda guerra mondiale nel corso della battaglia di Capo Matapan il 29 marzo 1941.\nStoria.\nPeriodo interbellico e seconda guerra mondiale.\nImpostata nei cantieri OTO di Livorno il 17 marzo 1930, la nave venne varata il 5 febbraio 1931 con il nome di \"Pola\" in onore dell'omonima citt\u00e0 italiana, per poi entrare in servizio il 21 dicembre 1932. Nel corso del periodo interbellico l'incrociatore svolse un'intesa attivit\u00e0 di addestramento nelle acque del mar Mediterraneo, oltre a riviste navali nelle acque italiane e visite nei porti nazionali; tra il 1936 e il 1937 il \"Pola\" fu impegnato operativamente nelle acque della Spagna durante il periodo della guerra civile spagnola, come parte della missione internazionale volta a contrastare il contrabbando di armi nella regione. Il 23 novembre 1938, nel corso di un'esercitazione nelle acque di casa, il \"Pola\" invest\u00ec per errore il cacciatorpediniere \"Lampo\" provocandogli gravissimi danni tra cui il distacco della sezione di prua.\nNel giugno 1940, all'entrata dell'Italia nella seconda guerra mondiale, il \"Pola\" (al comando del capitano di vascello Manlio De Pisa dal 3 agosto 1939) ricopriva l'incarico di nave di bandiera dell'ammiraglio Riccardo Paladini, comandante della 2\u00aa Squadra navale ed era dotato degli idrovolanti IMAM Ro.43. In questa veste l'incrociatore prese parte alla battaglia di Punta Stilo il 9 luglio 1940, primo importante scontro tra le flotte italiana e britannica: l'incrociatore scambi\u00f2 colpi con le unit\u00e0 nemiche e, al pari del resto della squadra italiana, fu preso di mira per errore dai bombardieri della Regia Aeronautica, senza tuttavia riportare alcun danno. Dal 25 luglio 1940 il \"Pola\" fu nave di bandiera dell'ammiraglio Angelo Iachino, succeduto a Paladini alla guida della 2\u00aa Squadra; il 31 agosto l'incrociatore prese il mare con il resto della flotta per contrastare un trasferimento di navi britanniche da Gibilterra ad Alessandria d'Egitto (operazione Hats), ma rientr\u00f2 in porto senza essere entrato in contatto con il nemico. Il \"Pola\" si trovava ancorato a Taranto nella notte tra l'11 e il 12 novembre 1940 quando la base fu attaccata da aerosiluranti britannici, ma non riport\u00f2 alcun danno; il 27 novembre seguente l'incrociatore partecip\u00f2 invece alla battaglia di capo Teulada, finendo sotto il tiro delle unit\u00e0 nemiche ma senza riportare conseguenze.\nIl 14 dicembre 1940 il \"Pola\" si trovava ancorato a Napoli quando il porto fu preso di mira da un'incursione di bombardieri nemici: colpito da due bombe, l'incrociatore riport\u00f2 55 perdite tra morti e feriti tra l'equipaggio (compreso il comandante in seconda, capitano di fregata Oliviero Diana, ferito gravemente) e vari danni tra cui uno squarcio nello scafo, rimanendo in riparazione fino al 6 febbraio 1941. Il comandante rimase il capitano De Pisa ed il comandante in seconda fu sostituito con il capitano di fregata Silvano Brengola.\nPromosso Iachino alla guida della squadra da battaglia (dicembre 1940), il \"Pola\" fu ritrasferito alla 1\u00aa Divisione incrociatori dell'ammiraglio Carlo Cattaneo in coppia con altre due unit\u00e0 della stessa classe, gli incrociatori \"Zara\" (nave ammiraglia) e \"Fiume\"; il 27 marzo 1941 la divisione salp\u00f2 da Taranto quindi per partecipare a una massiccia incursione italiana contro il traffico nemico nel Mediterraneo orientale, azione che port\u00f2 alla battaglia di Capo Matapan.\nA Capo Matapan.\nDopo un'infruttuosa ricerca di convogli nemici e uno scontro senza esito con una formazione di incrociatori britannici a sud dell'isolotto di Gaudo, nel pomeriggio del 28 marzo la flotta italiana fu attaccata da aerosiluranti che danneggiarono la nave da battaglia \"Vittorio Veneto\". Le altre unit\u00e0 si radunarono intorno all'unit\u00e0 colpita per difenderla da altri attacchi aerei, e fu nel corso di uno di essi che, alle 19:50 circa, un aerosilurante Fairey Swordfish britannico decollato da Creta colp\u00ec il \"Pola\" con un siluro, mettendo fuori uso tanto apparato motore quanto l'impianto elettrico e lasciandolo immobilizzato in mezzo al mare; la nave, praticamente alla deriva, imbarcava acqua e, priva di energia elettrica, non poteva muovere le torri dei cannoni. Con una controversa decisione, l'ammiraglio Iachino ordin\u00f2 a Cattaneo di invertire la rotta e di inviare a soccorso del \"Pola\" l'intera 1\u00aa Divisione unitamente ai cacciatorpediniere della IX Squadriglia (\"Vittorio Alfieri\", \"Giosu\u00e8 Carducci\", \"Alfredo Oriani\" e \"Vincenzo Gioberti\"); la manovra di soccorso port\u00f2 le unit\u00e0 italiane a breve distanza dalle flotta britannica dell'ammiraglio Andrew Cunningham che, cogliendole di sorpresa grazie all'oscurit\u00e0, aprirono il fuoco affondando i due incrociatori \"Zara\" e \"Fiume\" e i cacciatorpediniere \"Alfieri\" e \"Carducci\".\nImpossibilitato a manovrare e fare fuoco, il \"Pola\" era rimasto immobile nel corso dello scontro venendo quasi del tutto ignorato dalle unit\u00e0 britanniche, lanciate alla caccia della danneggiata \"Vittorio Veneto\"; solo dopo due ore di infruttuosa ricerca i britannici tornarono a dedicarsi all'immobilizzato incrociatore: il cacciatorpediniere si avvicin\u00f2 al \"Pola\" con l'intenzione di silurarlo, ma visto che dall'unit\u00e0 non giungevano segni di ostilit\u00e0 il comandante britannico diede ordine di affiancare la nave italiana per trarne in salvo l'equipaggio. I britannici riferirono di aver trovato sull'incrociatore una certa confusione tra l'equipaggio: quando l'incrociatore era stato colpito diversi uomini si erano gettati in mare, convinti che la nave stesse per affondare; in seguito molti di questi uomini erano stati recuperati a bordo, ma il contatto con l'acqua gelata aveva iniziato a produrre casi di assideramento e per scaldarsi molti di essi si tolsero le uniformi bagnate e ingerirono abbondanti quantit\u00e0 di alcolici. Le immagini di gruppi di marinai seminudi e in stato di ubriachezza spinsero quindi i britannici a pensare che sull'unit\u00e0 italiana vi fosse stato un crollo della disciplina. Catturato e trasferito a bordo l'equipaggio italiano (comprendente i comandanti De Pisa e Brengola e 255 uomini), il \"Jervis\" si stacc\u00f2 dall'incrociatore che, intorno alle 3:55, fu infine silurato e affondato dal cacciatorpediniere .\nIn percentuale, le perdite del \"Pola\" furono inferiori a quelle delle altre unit\u00e0, ma fu registrato comunque un numero di vittime elevato: perirono 328 uomini su 1041 imbarcati. Tutti i superstiti, incluso il comandante De Pisa, furono fatti prigionieri.\nDurante il conflitto l'incrociatore effettu\u00f2 dodici missioni di guerra per un totale di 13.174 miglia nautiche percorse."}
{"id": "494085", "revid": "3689", "url": "https://it.wikipedia.org/wiki?curid=494085", "title": "Remenato", "text": ""}
{"id": "494096", "revid": "320578", "url": "https://it.wikipedia.org/wiki?curid=494096", "title": "Angelica Kauffmann", "text": ""}
{"id": "494105", "revid": "339392", "url": "https://it.wikipedia.org/wiki?curid=494105", "title": "Independence Day - Il giorno della riscossa", "text": ""}
{"id": "494106", "revid": "467420", "url": "https://it.wikipedia.org/wiki?curid=494106", "title": "Josef Hoffmann", "text": "Biografia.\nEsponente della Secessione viennese, con l'architetto Otto Wagner, fra gli altri, gi\u00e0 suo insegnante all'Accademia di Vienna, fu anche un designer, la cui opera, improntata ad una spinta ed essenziale astrazione geometrica (tipiche le sue prevalenti quadrettature), apre il nuovo secolo in chiave decisamente modernistica. Per la rivista della Secessione, \"Ver Sacrum\", edita fra il 1898 e il 1903, esegu\u00ec illustrazioni (in particolare, vari progetti d'arredo per interni domestici, o per padiglioni espositivi), fregi decorativi e vignette: caratteristiche elaborazioni dello Jugendstil austriaco.\nSi occup\u00f2 quindi degli allestimenti delle periodiche esposizioni viennesi della Secessione nel padiglione realizzato per lo scopo nel 1898 da Joseph Maria Olbrich, ed ebbe un ruolo importante nel lancio europeo dello scozzese Charles Rennie Mackintosh; il giovane architetto di Glasgow fu invitato ad esporre alla mostra del 1900 le creazioni di \"design\" del gruppo di quattro artisti di cui era, per cos\u00ec dire, il regista. Nel 1903 Hoffmann fond\u00f2 col collega Koloman Moser e il finanziere e amatore d'arte Fritz W\u00e4rndorfer la Wiener Werkst\u00e4tte, associazione fra designer, artisti e produttori (chiuse nel 1932) ispirata alle analoghe inglesi sorte circa un ventennio addietro, impostate secondo il movimento estetico morrisiano dell'artigianato artistico delle Arts and Crafts.\nNel 1987 il Museum f\u00fcr angewandte Kunst (MAK) di Vienna ha organizzato una mostra intitolata \"\"Josef Hoffmann: Ornament zwischen Hoffnung und Verbrechen\". Nel 1992 il MAK ha concepito insieme alla Galleria moraviana di Brno un'esposizione nella casa natalizia \"Museo Josef Hoffmann\"\" a Brtnice e dal 2006 le due istituzioni presiedono la direzione a diritti uguali. Il museo presenta un'esposizione permanente e inoltre vengono concepite mostre particolari sull'architetto e i suoi contemporanei.\nProgetti.\nDopo aver avviato da qualche anno una brillante carriera di progettista di case e ville per l'alta borghesia industriale, tra il 1904 e il 1906 progett\u00f2 e realizz\u00f2 il sanatorio di Purkersdorf; qui, come altrove, si tratta di una Gesamtkunstwerk, per la progettazione integrale di arredo e architettura dell'oblungo edificio dalle candide e terse superfici intonacate, in cui si coglie l'ispirazione ai caratteri della casa giapponese tradizionale, che fornisce pi\u00f9 di uno spunto ai cosiddetti pionieri, architetti e designer, del Movimento Moderno. Il suo progetto pi\u00f9 famoso \u00e8 palazzo Stoclet, costruito nei sobborghi di Bruxelles: capolavoro di marca viennese in terra belga. Iniziato nel 1905, questo edificio era stato commissionato da Adolphe Stoclet, banchiere e collezionista d'arte. Hoffmann non ebbe alcuna limitazione nei costi, perch\u00e9 l'intenzione del progetto era quella di creare un palazzo suburbano assolutamente esclusivo per Adolphe e Suzanne Stoclet: uno spazio moderno per esporre rare collezioni d'arte e dare speciali ricevimenti culturali.\nGli ambienti sono disposti secondo un principio di libera aggregazione funzionale, esibito dall'inedita articolazione esterna. Gli elementi di rilievo, disposti in modo da ottenere un equilibrio dinamico, sono il portico e la torre (sormontata da quattro statue e decorata alla tipica maniera secessionista), che sar\u00e0 fonte d'ispirazione per analoghe soluzioni art d\u00e9co (ad esempio, nei grattacieli americani). Le superfici sono rivestite di sottili lastre di pietra e gli spigoli sono sottolineati da listelli in bronzo lievemente decorati; il risultato \u00e8 un volume che d\u00e0 l'impressione di essere privo di spessore. Notevole l'allestimento e la decorazione degli interni, fra i quali si impongono il vestibolo a doppia altezza e l'oblunga sala da pranzo incrostata di marmi, con un pavimento segnato in lunghezza da due larghe fasce a motivo scaccato optical da cui sorgono, dietro il severo scuro basamento continuo di un mobilio di servizio, le opposte pareti decorate a mosaico da Gustav Klimt con l'ipnotico motivo a girali della fitta ramificazione dorata di un albero, nella cui trama \u00e8 intessuta, confondendosi nell'intensa vibrazione dorata, fra il bizantino e il giapponese, la rigida figura eretta di una donna (\"L'Attesa\"), fronteggiata sull'altra parete lunga dall'omologa forma a snella stele dell'abbraccio di una coppia (\"Beatitudine\").\nFra il 1909 e il 1911 progetta la casa Ast a Vienna, nei modi di una sintetica trasfigurazione geometrizzante del classicismo (ad esempio le paraste somigliano pi\u00f9 a tende dischiuse che ad un elemento dell'ordine), che si pone fra i modelli pi\u00f9 efficaci del gusto D\u00e9co in architettura, compresa quella d'interni, di cui appunto Hoffmann \u00e8 ritenuto un immediato precursore."}
{"id": "494109", "revid": "4506", "url": "https://it.wikipedia.org/wiki?curid=494109", "title": "Glywysing", "text": ""}
{"id": "494111", "revid": "62221", "url": "https://it.wikipedia.org/wiki?curid=494111", "title": "Feromoni", "text": ""}
{"id": "494118", "revid": "47767", "url": "https://it.wikipedia.org/wiki?curid=494118", "title": "Pastinaca", "text": ""}
{"id": "494119", "revid": "10431", "url": "https://it.wikipedia.org/wiki?curid=494119", "title": "Riserva naturale di Decima-Malafede", "text": "La riserva naturale di Decima Malafede \u00e8 un'area naturale protetta che per la maggior parte si trova nel territorio del comune di Roma, e nella restante in quello di Pomezia, istituita nel 1997. La riserva ha una superficie di 6145 ettari.\nDescrizione.\nSi trova nella parte sud-ovest del territorio comunale e, grosso modo, \u00e8 delimitato dal Grande Raccordo Anulare, dalla via Pontina, dalla via Laurentina e dal territorio del comune di Pomezia.\nAll'interno della Riserva si trova l'area naturale della Solfatara, caratteristica per la presenza di materiali ferrosi e solforosi, e per la presenza di tre piccoli laghi.\nNella zona della riserva sono presenti resti di insediamenti umani preistorici."}
{"id": "494121", "revid": "642594", "url": "https://it.wikipedia.org/wiki?curid=494121", "title": "Olympic Slam", "text": ""}
{"id": "494124", "revid": "729019", "url": "https://it.wikipedia.org/wiki?curid=494124", "title": "WCW World Heavyweight Championship", "text": "Il WCW World Heavyweight Championship \u00e8 stato il titolo principale della divisione maschile della World Championship Wrestling, creato il 10 gennaio 1991 e ritirato il 18 novembre 2001.\nIn seguito alla vendita della WCW nel marzo del 2001, la cintura pass\u00f2 all'acquirente World Wrestling Federation e il design fu riutilizzato per il World Heavyweight Championship, difeso in WWE tra il 2002 e il 2013.\nStoria.\nIl titolo fu creato l'11 gennaio 1991, quando Ric Flair sconfisse Sting per il titolo NWA World Heavyweight Championship, rendendolo cos\u00ec \"NWA/WCW World Heavyweight Championship\" fino al 1\u00ba luglio 1991, quando Ric Flair fu licenziato dal General Manager della WCW Jim Herd. Flair pass\u00f3 alla WWF e port\u00f2 con s\u00e9 la Big Gold Belt che rappresentava tale titolo.\nIl titolo fu vinto da Lex Luger che sconfisse Barry Windham in uno Steel cage match a The Great American Bash il 14 luglio 1991.\nNel 2001 la WWF acquist\u00f2 la WCW ed ottenne il diritto di utilizzare i suoi titoli, compreso il WCW World Heavyweight Championship, cos\u00ec Vince McMahon decise di unificare il WWF Championship con il WCW Championship. \nL'ultimo match dove fu utilizzato questo titolo avvenne a Vengeance, in cui avvenne l'unificazione delle due cinture nel Undisputed WWF Championship per mano di Chris Jericho. Da allora il titolo \u00e8 scomparso, sebbene nel 2002 sia stato presentato un nuovo titolo con lo stesso design, chiamato World Heavyweight Championship, che fu assegnato a Triple H dal General Manager di \"Raw\" Eric Bischoff, quando l'allora Undisputed WWE Champion Brock Lesnar decise di difendere il titolo esclusivamente nel roster di \"SmackDown!\".\nCintura.\nLa Big Gold Belt era di cuoio nero con la placca centrale dorata e decorata con diversi ghirigori, con un planisfero al centro con una corona sopra di esso. All'estremit\u00e0 della cintura era montato il logo della WCW e sotto di esso la scritta \"World Heavyweight Wrestling Champion\".\nLa placca era fissata alla parte in cuoio con otto gemme rosse e con ad entrambi i lati del planisfero coronato due lottatori intenti a combattere.\nSu entrambi i lati della cintura erano presenti due placche rettangolari dorate e fissate alla parte in cuoio con quattro gemme rosse, con al centro due lottatori intenti a combattere. Questa versione del titolo verr\u00e0 ripresa esattamente uguale dalla WWE per il World Heavyweight Championship."}
{"id": "494130", "revid": "13415", "url": "https://it.wikipedia.org/wiki?curid=494130", "title": "Immigrato", "text": ""}
{"id": "494138", "revid": "767487", "url": "https://it.wikipedia.org/wiki?curid=494138", "title": "Sovrani del Morgannwg", "text": "Lista dei sovrani del Morgannwg (X-XI secolo)."}
{"id": "494140", "revid": "1543377", "url": "https://it.wikipedia.org/wiki?curid=494140", "title": "Coenobium Vocale", "text": "Il Coenobium Vocale \u00e8 un gruppo vocale maschile con sede a Piovene Rocchette (Vicenza), fondato nel 1989 dall'attuale direttore Maria Dal Bianco.\nStoria.\nCoenobium Vocale \u00e8 un gruppo vocale maschile impegnato in attivit\u00e0 concertistica e di ricerca nell'ambito della letteratura musicale antica, romantica e contemporanea. Si \u00e8 affermato in numerosi concorsi nazionali e internazionali: 1\u00ba premio al Concorso Polifonico Nazionale di Quartiano (1993 e 2013); Gran Premio E. Casagrande al Concorso Nazionale di Vittorio Veneto (1993 e 2001); 2\u00ba premio nella categoria canto gregoriano al Concorso Internazionale Guido d'Arezzo (1995); 1\u00ba premio nella categoria voci pari al Concorso Nazionale Guido d'Arezzo (1995). \nCollabora con enti e associazioni culturali quali la Fondazione Levi di Venezia, il Teatro La Fenice di Venezia, l'Universit\u00e0 di Padova, l'Accademia Olimpica di Vicenza, l'Associazione Amici della Musica di Vicenza, la Societ\u00e0 del Quartetto. Ha partecipato a rassegne, festival e stagioni concertistiche quali il Festival di Musica Antica di Trento, il Festival Galuppi, Festival In canto gregoriano di Firenze, l'Asiagofestival, anche con progetti tematici e opere monografiche come, ad esempio, il dramma liturgico Officium Stellae, la Passione di Christo secondo Giovanni di F. Corteccia (1527), le Lamentationes Hieremiae prophetae di M. A. Ingegneri. Ha realizzato progetti tematici su Giovanni Matteo Asola, Giovanni Croce, Saverio Mercadante, Padre Davide da Bergamo, Giuseppe Sarto (Pio X) e opere di autori contemporanei quali Claudio Ambrosini, Giovanni Bonato, Paolo Ugoletti, Domenico Clapasson, Manuela Kerer, Zsolt G\u00e1rdonyi, anche in prima esecuzione assoluta. Ha collaborato con importanti nomi della cultura e del teatro italiano come Arnoldo Fo\u00e0, Pamela Villoresi, Melania Mazzucco, Sandro Cappelletto, Gianfranco De Bosio, Giulio Cattin, Bepi De Marzi, Luciano Bertoli. \nUna parte significativa dell'attivit\u00e0 artistica \u00e8 raccolta in alcuni lavori discografici: Musica Dei donum (1996), Lux fulgebit (2002), Pio X \u2013 la sua musica (2003), per Tactus Saverio Mercadante, Musica Sacra e Stile operistico (2004), Cantate (2007), Spatium (2012), Confini (2015). \nNel 2014 \u00e8 stato indicato dal quotidiano la Repubblica tra i gruppi pi\u00f9 popolari nel panorama dei cori amatoriali italiani.\nIl gruppo \u2013 che ha tenuto numerosi concerti in Italia, Francia, Germania, Repubblica Ceca, Slovenia, Spagna e Svizzera \u2013 si presenta anche in formazione mista e cameristica, per repertori monodici e rinascimentali.\nRepertorio.\nIl repertorio del coro spazia dal gregoriano alla musica contemporanea (A.P\u00e4rt, G. Bonato, G.Orban, O.Dipiazza, V.Nees), passando per la Musica antica di Perotino e dei successivi autori fiamminghi del quattrocento (G.Dufay, J.Des Prez), toccando poi la musica rinascimentale (T.Tallis, Palestrina, A. Willaert, J.Gallus, Ingegneri, ecc.), la musica dell'Ottocento (S.Mercadante, F.Mendelssohn, Padre Davide da Bergamo, E.Grieg, ecc.) e quella del novecento (L.Perosi, D.Milhaud, F.Poulenc, G. F. Malipiero, Samuel Barber ecc.)."}
{"id": "494144", "revid": "123663813", "url": "https://it.wikipedia.org/wiki?curid=494144", "title": "Julius Kugy", "text": "Biografia.\nLa madre Giulia Vessel era triestina di lingua slovena (figlia del poeta Jovan Vesel Koseski) mentre il padre Pavel era carinziano ma si era trasferito a Trieste dove aveva fondato con un socio una ditta di importazione di merci coloniali chiamata \"Pfeifer &amp; Kugy\".\nIn giovent\u00f9 si appassion\u00f2 alle montagne grazie ai numerosi soggiorni presso il villaggio natale del padre, Lind, vicino ad Arnoldstein. Frequent\u00f2 il Ginnasio a Trieste e prosegu\u00ec gli studi universitari a Vienna dove si laure\u00f2 in giurisprudenza nel 1882. Alla morte del padre si dedic\u00f2 alla gestione dell'azienda familiare senza per\u00f2 trascurare l'alpinismo.\nAnche se ebbe modo di esplorare gran parte delle Alpi dedic\u00f2 la sua intera carriera alpinistica a scalare le vette delle Alpi Giulie, aprendo non meno di 50 nuove vie assieme a guide locali, note furono la scalata al J\u00f4f di Montasio e quella alla \u0160krlatica.\nOltre all'alpinismo Kugy coltivava molti altri interessi fra cui la scrittura, la musica e la botanica. Assieme all'amico Albert Bois de Chesne organizz\u00f2 un giardino botanico alpino, e durante le sue escursioni si dedica anche a rilievi botanici, cercando in particolare una pianta, la \"Scabiosa trenta\", che si riveler\u00e0 poi inesistente.\nIn ambito musicale, con altri appassionati di musica fonda la \"Societ\u00e0 dei filarmonici\", un'orchestra di musicisti non professionisti e il \"Coro Palestriniano\"; agli inizi del XX secolo don\u00f2 alla chiesa cattolico-armena dei Mechitaristi di Trieste un organo che suoner\u00e0 spesso alla domenica durante le celebrazioni.\nNel 1915, allo scoppio della Prima guerra mondiale si arruol\u00f2 volontario nell'esercito austro-ungarico bench\u00e9 avesse 57 anni. Durante il conflitto, grazie alla sua vasta conoscenza del fronte dell'Isonzo svolger\u00e0 il ruolo di ufficiale \"Alpenreferent\" (consulente alpino), creando una scuola di roccia e fornendo preziosi consigli ai comandi dell'esercito.\nAl termine del conflitto, ormai in et\u00e0 avanzata, smise di scalare e si dedic\u00f2 completamente alla scrittura, pubblicando libri e scrivendo su riviste specializzate, nel 1932 scrive la propria biografia intitolata \"Arbeit, Musik, Berge - Ein Leben\" (\"La mia vita nel lavoro, per la musica, sui monti\"); mor\u00ec a Trieste, il 5 febbraio 1944.\nA Julius Kugy, che parlava correntemente tedesco e italiano e, pur non padroneggiandone la lingua (com'egli stesso scrive nel libro \"Aus dem Leben eines Bergsteigers\"), era molto vicino al popolo e alla cultura slovena sono dedicate monumenti e vie in Austria, Italia e Slovenia, ed \u00e8 considerato il padre dell'alpinismo moderno nelle Alpi Giulie."}
{"id": "494150", "revid": "2056951", "url": "https://it.wikipedia.org/wiki?curid=494150", "title": "Oligoneoptera", "text": "Gli Oligoneoptera sono l'unico superordine della coorte degli Endopterygota o Holometabola. Si tratta di insetti della sottoclasse Pterygota, e costituiscono nello schema tassonomico un raggruppamento la cui caratteristica generale consiste nell'olometabolia.\nQuesti insetti hanno pi\u00f9 stadi larvali di vario aspetto, comunque del tutto diversi dall'adulto e privi di qualsiasi traccia di ali. Agli stadi larvali segue uno stadio ninfale quiescente (pupa) durante il quale avvengono profonde modificazioni che porteranno ad un individuo adulto (immagine) completamente diverso, morfologicamente e anatomicamente, dalla larva. Nella pupa compaiono gli abbozzi delle ali. L'ontogenesi in questo gruppo si sviluppa pertanto nei seguenti stadi:\nuovo - larva - pupa - immagine\nIl percorso da larva ad immagine \u00e8 sotto l'influsso di ormoni specifici: l'ecdisone e la neotenina (o ormone giovanile). Il primo induce la muta, il secondo inibisce la metamorfosi.\nIn presenza di neotenina ed ecdisone, gli insetti di questo gruppo attraversano diversi stadi larvali in cui vengono aumentate le dimensioni dell'individuo che compie, allo scopo, diverse mute. Gli abbozzi alari sono presenti durante questo stadio come aree di cellule indifferenziate denominate dischi immaginali.Ad un certo momento, venuta meno la concentrazione di neotenina e in presenza solo di ecdisone, inizia lo stadio quiescente denominato pupa (crisalide nei Lepidotteri), a volte protetta da un pupario o da un bozzolo. Una pupa in cui le appendici del futuro adulto sono libere viene denominata \"pupa exarata\", mentre \u00e8 detta \"pupa obtecta\" se le appendici sono saldate al corpo. Durante questo stadio molti organi larvali si degradano o vengono assorbiti e nello stesso tempo si originano le nuove strutture adulte proprie dell'immagine. Avviene cio\u00e8 una totale rivoluzione strutturale da cui si generer\u00e0 un nuovo individuo adulto.\nTassonomia.\nGli Endopterigoti comprendono almeno specie conosciute suddivise in una decina di ordini fra cui compaiono quelli pi\u00f9 evoluti.\nI pi\u00f9 recenti orientamenti tendono a superare la suddivisione classica fra Endopterigoti e Esopterigoti, comprendendo nell'unico raggruppamento, su base filogenetico, denominato \"Neoptera\". Con questa impostazione gli Endopterigoti si distinguerebbero dai raggruppamenti dei Polyneoptera e dei Paraneoptera come il ramo evolutivo pi\u00f9 recente, comprendendo le forme pi\u00f9 evolute degli Pterygota. L'individuazione dei ranghi di livello superiore a quello di ordine \u00e8 tuttavia controversa. Gli Endopterigoti si possono identificare nel rango di coorte, comprendente il solo superordine degli Oligoneoptera, la cui suddivisione interna si basa sullo schema seguente:\nUn'altra classificazione, alquanto diffusa, suddivide l'ordine dei \"Neuroptera\" in tre ordini distinti, i Neurotteri propriamente detti (o \"Planipennia\"), i \"Megaloptera\" e i \"Raphidioptera\".\nComportamento.\nIn questo gruppo, larve e adulti differiscono non solo per l'aspetto ma anche per il comportamento:"}
{"id": "494153", "revid": "19794451", "url": "https://it.wikipedia.org/wiki?curid=494153", "title": "Preston North End", "text": ""}
{"id": "494156", "revid": "1652635", "url": "https://it.wikipedia.org/wiki?curid=494156", "title": "Anna O.", "text": "Il suo vero nome rest\u00f2 ignoto a lungo al pubblico e agli studiosi.\nAfferma Ernest Jones che \u00abFreud si interess\u00f2 molto al caso di Anna O., di cui venne a conoscenza poco dopo la sua conclusione avvenuta nel giugno 1882: per essere esatti, il 18 novembre\u00bb. Infatti, malgrado \"Studi sull'isteria\" (1895) fosse firmata \"Dr. Jos. Breuer und Dr. Sigm. Freud\", egli dubita che tra gli autori si possa annoverare Freud.\nIn una annotazione polemica anzi afferma che, essendo stata la Pappenheim stessa a scoprire il metodo catartico, \u00abil suo nome merita di essere ricordato\u00bb. \u00c8 giusto al riguardo ricordare che Ernest Jones fu polemico in modo estremo e talvolta malevolo, come nel caso in cui sostenne - ma fu smentito - che una malattia mentale avesse colpito S\u00e1ndor Ferenczi negli ultimi anni di vita.\nLa giovane paziente - descritta molto bella, intelligente, di grandi doti poetiche e d'immaginazione, oltre che comprensione, intuizione e acuto senso critico - era ventunenne all'epoca del manifestarsi dei primi sintomi: stati emotivi soggetti a incomprensibili sbalzi, come momenti di forte allegria seguiti da profonda depressione. La sfera sessuale risultava del tutto negata, come assente da ogni trasporto erotico, in quanto mai era stata innamorata; in tale condizione aveva sviluppato una grande capacit\u00e0 di sognare ad occhi aperti le vicende di un suo \"teatro privato\" che le permetteva di dar libero sfogo all'immaginazione, creando storie fantastiche. A tali fantasie si dedicava anche mentre era in compagnia di persone con le quali riusciva ad apparire comunque attenta e partecipe.\nI disturbi.\nNel luglio del 1880, alcuni mesi dopo che il padre si era ammalato gravemente, iniziarono a manifestarsi diversi disturbi che nel complesso divennero rapidamente invalidanti:\nIl decorso.\nPu\u00f2 esser diviso in parti ben distinte:\nLo sviluppo iniziale.\nNei primi mesi della malattia paterna la giovane si dedic\u00f2 con sacrificio al malato e, trascurando se stessa per il manifestarsi di una ripugnanza di ogni tipo di alimenti, and\u00f2 incontro a un progressivo deperimento che esit\u00f2 in grave anemia; per l'aggravarsi di tali problemi fu costretta ad abbandonare le cure del padre. Per una tosse persistente venne chiamato un medico, e fu in questa circostanza che Anna incontr\u00f2 per la prima volta Joseph Breuer che la ritenne un sintomo nervoso e considerati gli altri numerosi sintomi intervenuti inizi\u00f2 a praticarle l'ipnosi.\nDiversi fenomeni si presentarono nel corso della malattia; tra questi le \"assenze diurne\" nelle quali immaginava situazioni delle quali talvolta riferiva qualcosa e, se un presente ne ripeteva una parola, iniziava a descrivere scene o a narrare storie spesso affliggenti, solitamente con una ragazza seduta al capezzale di un malato. Si addormentava solo a notte fonda, di un sonno agitato, per ridestarsi al mattino con nuove storie. Durante il trattamento di Breuer, se durante l'ipnosi serale per qualche motivo non era riuscita a raccontare la sua storia, il giorno dopo per calmarsi doveva raccontarne due e, col passare del tempo si trattava di storie sempre pi\u00f9 tragiche e spaventose.\nAll'inizio del dicembre 1880 comparve lo strabismo convergente e un'astenia che la tenne a letto fino all'inizio di aprile 1881. Durante questo periodo comparvero nuovi disturbi fra cui cefalea occipitale sinistra, lo strabismo convergente si aggravava durante gli stati di eccitazione, sensazione di vedersi cadere addosso le pareti della camera, diverse turbe visive, paresi dei muscoli della regione anteriore del collo, contratture che iniziarono dal braccio destro per propagarsi poi alla gamba e giunsero a interessare anche la parte sinistra. In ogni circostanza Anna provava sensazioni d'ansia incontenibile.\nL'intervento di Breuer.\nBreuer intraprese la cura gi\u00e0 sospettando la gravit\u00e0 della paziente in base ai sintomi; ella soffriva di due diversi stati: uno in cui riconosceva l'ambiente circostante, era depressa, ansiosa ma relativamente normale, l'altro in cui era sotto l'effetto di allucinazioni, aggressiva, scagliava oggetti contro le persone.\nNel primo stato soffriva di vuoti di memoria e lamentava di \"aver perso una parte del tempo\", ma se veniva rassicurata dai presenti passava al secondo stato e reagiva accusandoli di volerla confondere, affermando di essere sul punto d'impazzire.\nAnche prima che il suo stato la costringesse a letto mostrava vuoti di memoria, interrompendosi nel mezzo di un discorso e ripetendo pi\u00f9 volte le ultime parole pronunciate. Tali fenomeni si aggravarono nel tempo finch\u00e9 ella apparve normale solo per brevi periodi mentre gli sbalzi d'umore aumentavano e le allucinazioni divenivano pi\u00f9 spaventose (vedeva serpenti neri al posto dei capelli e dei nastri). Nei rari momenti di lucidit\u00e0 si lamentava dell'oscurit\u00e0 del suo cervello, temeva di diventare cieca, sorda, e di avere due personalit\u00e0, una buona ed una malvagia.\nBen presto si manifest\u00f2 una dislalia da una difficolt\u00e0 nel trovare le parole seguita dalla perdita della grammatica e della sintassi, in breve tempo divent\u00f2 completamente mutacica. Breuer con un'intuizione geniale congettur\u00f2 che la giovane, sentendosi offesa per qualcosa, avesse deciso di non proferire pi\u00f9 parola; ma l'unico modo per sbloccare la situazione era di ottenere che parlasse. Ottenne ci\u00f2 mediante l'ipnosi e il risultato positivo coincise con una progressiva ripresa della mobilit\u00e0 degli arti del lato sinistro nel marzo 1881. Rimessi i sintomi intervenne un disturbo disfasico particolare, che Freud descrive cos\u00ec: \u00abNel periodo in cui la paziente aveva dimenticato la propria lingua madre e tutte le altre, eccettuato l'inglese, la sua padronanza di quest'ultima raggiunse un livello tale ch'ella era in grado, quando le si presentava un libro in tedesco, di fornire a prima vista una perfetta e fluida traduzione inglese\u00bb.\nDi tale paradossale abilit\u00e0, Anna sembrava non accorgersi. La nuova configurazione dei sintomi dur\u00f2 per qualche tempo: la giovane parlando in inglese e comprendendo il tedesco, nei momenti di grave ansia tornava a perdere l'uso della parola e talvolta si esprimeva in un miscuglio di lingue. Dalla morte del padre, avvenuta poco tempo dopo, ebbe inizio un peggioramento delle condizioni: non riusciva a riconoscere le persone, a parte Breuer, e inizi\u00f2 a rifiutare il cibo pretendendo che fosse solo il medico a nutrirla. Numerosi furono, durante tutto tale periodo, i tentativi di suicidio.\nL'intervento di Freud.\nPer indicazione di Freud un importante esperimento fu condotto per la prima volta da Breuer nella cura della malata: l'applicazione del metodo catartico, che consisteva nel visitare la paziente di sera ponendola sotto ipnosi e inducendola a raccontare tutti i pensieri che avevano occupato la sua mente dall'ultima visita del medico. In seguito a tale nuova modalit\u00e0 di relazione il rapporto fra Anna e il medico si fece pi\u00f9 intenso, la ragazza non riusciva ad aprirsi con nessun altro, ogni volta che Breuer era costretto ad allontanarsi per qualche giorno tutti i progressi che aveva raggiunto con le sedute sembravano sparire ed ella diventava irrequieta, agitata, intrattabile. La conduzione del caso divenne impossibile per il manifestarsi del fenomeno che successivamente Freud avrebbe chiamato \"passione di transfert\", a causa del quale la paziente aveva iniziato a provare sentimenti d'amore per il medico.\nBreuer scopr\u00ec che quando la paziente in ipnosi dava sfogo verbale ai pensieri che riguardavano il periodo d'incubazione della malattia, certi sintomi scomparivano. Ad esempio dal rifiuto di Anna nel bere un bicchiere d'acqua malgrado il caldo e il bisogno di bere, dedusse che per lei era impossibile: sollevava il bicchiere e lo avvicinava alle labbra ma subito lo respingeva. Durante l'ipnosi Anna rifer\u00ec di avere visto una volta il cagnolino della sua dama di compagnia bere da un bicchiere ma non aveva parlato con nessuno dell'accaduto per evitare di essere scortese. Dopo che la causa del disturbo fu cos\u00ec espressa il fenomeno non ricomparve pi\u00f9. Si pot\u00e9 cos\u00ec dedurre per la prima volta che i disturbi isterici hanno causa nelle passate esperienze del paziente.\nIn ragione della \u201cpassione di transfert\u201d si stava creando fra Anna e Breuer uno stretto legame che provocava problemi alla vita matrimoniale del medico; stando al racconto di Ernest Jones, biografo \"ufficiale\" di Freud, nell'impossibilit\u00e0 di tollerare la situazione e non essendo possibile a quel tempo una spiegazione scientifica, egli decise di non occuparsi pi\u00f9 del caso. Subito dopo tale decisione ella ebbe un episodio di \u201cparto isterico\u201d, che doveva essere apparentemente il frutto di un rapporto immaginario con Breuer ma nel quale si metteva in scena il desiderio inconscio di avere un figlio da un rapporto incestuoso col padre. Breuer praticando l'ipnosi ottenne che tale manifestazione terminasse ma, spaventato dalla reazione emotiva della paziente, la abbandon\u00f2 e part\u00ec con la moglie per una seconda luna di miele a Venezia, dove sarebbe stata concepita la figlia Dora. Tuttavia, come hanno rivelato gli studi di Albrecht Hirshmueller, biografo di J. Breuer, \u00e8 falso sia che i coniugi Breuer siano partiti precipitosamente per Venezia, sia che col\u00e0 abbiano concepito la figlia Dora, come era stato riferito. Quest'ultima nacque l'11 marzo 1882, ben tre mesi prima del suo supposto concepimento. Ma anche del famoso parto isterico non c'\u00e8 traccia nel rapporto redatto da Breuer per lo psichiatra R. Binswanger, direttore della clinica di Kreuzlingen, e padre del pi\u00f9 celebre Ludwig, cui fu affidata Anna-Bertha (su tutto ci\u00f2 vedere: R. Speziale-Bagliacca \"Sigmund Freud\", Le Scienze, dicembre 1999)."}
{"id": "494160", "revid": "547992", "url": "https://it.wikipedia.org/wiki?curid=494160", "title": "Lex Hortensia", "text": "La Lex Hortensia de plebiscitis (287 a.C.) fu una legge promulgata a Roma ai tempi della Repubblica, dal dittatore Quinto Ortensio a seguito di un ennesimo conflitto tra patrizi e plebei.\nLa legge imponeva che le deliberazioni prese durante il \"Concilium plebis\" (concilio della plebe) dovessero vincolare tutto il popolo romano. La diretta conseguenza fu l'equiparazione dei cosiddetti \"Plebiscita\" (le decisioni dei \"concilia plebis tributa\"), alle \"leges rogatae\", le quali erano le deliberazioni dei \"comitia centuriata\"."}
{"id": "494162", "revid": "1408685", "url": "https://it.wikipedia.org/wiki?curid=494162", "title": "Fricativa dentale sorda", "text": "La fricativa dentale sorda \u00e8 una consonante fricativa presente in alcune lingue, che in base all'alfabeto fonetico internazionale \u00e8 rappresentata col simbolo . \nNella lingua italiana tale fono \u00e8 presente esclusivamente come allofono regionale, presente nella cosiddetta gorgia toscana, caratterizzata dalla fricativizzazione delle occlusive, compresa la dentale sorda, in posizione intervocalica: esempi: \"veduto\" con pronuncia , \"andato\" con pronuncia , \"la Toscana\" con pronuncia .\nCaratteristiche.\nLa fricativa dentale sorda presenta le seguenti caratteristiche:\nAltre lingue.\nEmiliano e romagnolo.\nIn Emilia questo suono \u00e8 presente nella parte centro orientale della regione, in particolare nelle province di Bologna, Ferrara e buona parte di quella di Modena. \u00c8 presente in tutta la Romagna. Esempi sono zent\" (cento), zrieza\" (ciliegia), \"zinzala\" (zanzara), dove la z non \u00e8 quella italiana, bens\u00ec quella fricativa dentale sorda, anche se viene spesso rappresentata graficamente con z. Caratteristica peculiare di questo fonema \u00e8 per\u00f2 la realizzazione non solcata e non con la punta della lingua ma con la lama contro gli alveoli superiori.\nInglese.\n\"think\" \"pensare\"\nGreco.\nIn lingua greca moderna tale fono \u00e8 reso nell'alfabeto greco:\nQuesto suono \u00e8 apparso nel greco a partire dalla tarda koin\u00e8."}
{"id": "494163", "revid": "1442080", "url": "https://it.wikipedia.org/wiki?curid=494163", "title": "Osvaldo Fattori", "text": "Carriera.\nMediano, inizi\u00f2 la carriera con la maglia biancorossa del guidandolo alla promozione in Serie A nel 1942 e formando una linea mediana con i compagni di squadra Alfonso Santagiuliana e Luigi Abeni; tutti e tre vennero provati in un test per la Nazionale in blocco finch\u00e9 ancora militavano in seconda divisione.\nNel 1944-1945 vinse il Torneo Lombardo nelle file del e dopo il conflitto mondiale prima disput\u00f2 un campionato di massima serie con la neonata , quindi nel 1947 pass\u00f2 all', con cui esord\u00ec in campionato il 14 settembre 1947: fu titolare fisso per tre stagioni, quindi nel 1950-1951 gioc\u00f2 2 partite.\nTornato titolare la stagione successiva, fu fra i primi rincalzi nelle due stagioni che videro l'Inter conquistare altrettanti scudetti consecutivi, nel 1953 e nel 1954.\nLasci\u00f2 l'Inter nel 1954, dopo aver giocato in maglia nerazzurra sette stagioni, scendendo in campo 178 volte e segnando 7 reti. Fin\u00ec la carriera nel Brescia dopo cinque stagioni in Serie B, le ultime quattro come allenatore giocatore.\nIn seguito allen\u00f2 anche altre squadre tra cui la e la Solbiatese senza molta fortuna.\nIn carriera ha totalizzato complessivamente 238 presenze e 7 reti nella Serie A a girone unico e 121 presenze e 9 reti in Serie B."}
{"id": "494166", "revid": "122346651", "url": "https://it.wikipedia.org/wiki?curid=494166", "title": "Salvatore Antibo", "text": "Unico atleta italiano ad avere vinto una gara in Coppa del mondo, \u00e8 stato primatista italiano dei e dei piani, prima che entrambi i record venissero battuti da Yemaneberhan Crippa.\nBiografia.\nDopo aver giocato a calcio in giovent\u00f9, a 17 anni conobbe l'allenatore palermitano Gaspare Polizzi che lo indirizz\u00f2 al fondo ottenendo ottimi risultati gi\u00e0 da juniores, tra cui la medaglia d'argento nei piani agli Europei di categoria del 1981.\nAi Giochi olimpici di si classific\u00f2 4\u00ba nella finale dei 10000 m piani, vinti da Alberto Cova; Antibo aveva commesso l'errore di calzare delle scarpe nuove, che lo fecero soffrire durante la gara, privandolo probabilmente di una medaglia. Nel 1986, fu medaglia di bronzo agli Europei sui in un podio tutto italiano, Mei, Cova, Antibo. Nel 1987 ottenne un terzo posto nei e un secondo posto nei in Coppa Europa.\nAi Giochi olimpici del 1988 si classific\u00f2 2\u00ba nella finale dei piani, dietro al marocchino Brahim Boutayeb. Da quel momento, rimase imbattuto per quasi tre anni sulla distanza. Il biennio 1989-90 fu il suo periodo d'oro: fu l'ultimo europeo in grado di rivaleggiare con gli atleti africani, prima che questi prendessero definitivamente il dominio nella categoria. Nel 1989 si avvicin\u00f2 al primato mondiale dei piani, ottenendo il secondo tempo di sempre (27'16\"50) a tre secondi dall'allora record del portoghese Fernando Mamede: questo tempo \u00e8 rimasto primato italiano per i successivi trent'anni, prima di essere battuto nel 2019 da Yemaneberhan Crippa. Il 13'05\"59 sui , ottenuto l'anno seguente, rimase record nazionale fino al 2020, quando venne migliorato dallo stesso Crippa. Nel 1989, vinse i in Coppa del mondo, rappresentando l'Europa; Antibo resta l'unico italiano ad aver vinto una gara in questa competizione.\nAgli Europei del 1990, vinse la medaglia d'oro sia nei che nei piani. Domin\u00f2 la prima gara, distanziando gli immediati inseguitori di mezzo giro. Vittima di una caduta nelle fasi iniziali del , riusc\u00ec a raggiungere il gruppo e a vincere la gara allo sprint. Nel 1991, vinse anche in Coppa Europa. Nello stesso anno perse tuttavia l'imbattibilit\u00e0 sui , sconfitto al termine di una gara spettacolare dal marocchino Khalid Skah.\nIl podista siciliano era quindi il favorito nei piani ai Mondiali di Tokyo del 1991, ma durante la seconda parte di gara fu vittima di un improvviso calo fisico; riusc\u00ec a terminare ma arriv\u00f2 ultimo. Dopo la gara si sapr\u00e0 che la causa della crisi era stata un attacco di epilessia, malattia che gli era stata diagnosticata gi\u00e0 da ragazzo. Riuscir\u00e0 tuttavia a tornare a gareggiare ottenendo, tra l'altro, un brillante 4\u00ba posto ai Giochi di . In quest'ultima gara, fu per un breve lasso di tempo medaglia di bronzo: il vincitore della prova, il marocchino Khalid Skah, fu squalificato per essersi accordato con il suo connazionale Hamou Boutayeb che, doppiato durante la gara, ostacol\u00f2 l'atleta keniota Richard Chelimo. Khalid Skah fu in seguito confermato vincitore, e Antibo si classific\u00f2 al 4\u00ba posto.\nAntibo partecip\u00f2 ancora alla finale dei piani ai Mondiali 1993 a Stoccarda e, all'ingresso dell'ultimo giro, fu doppiato dalla nuova stella della specialit\u00e0, l'etiope Haile Gebrselassie.\nAntibo \u00e8 stato fidanzato con la mezzofondista e maratoneta Rosanna Munerotto. Curiosamente non ha mai vinto un titolo italiano. In seguito agli effetti invalidanti dell'epilessia dal 2004 \u00e8 beneficiario del vitalizio per gli sportivi, dedicato esclusivamente per gli atleti italiani che hanno vinto almeno una medaglia alle olimpiadi. La diaria \u00e8 stata concessa dalla Presidenza del Consiglio secondo la Legge Onesti."}
{"id": "494167", "revid": "1718925", "url": "https://it.wikipedia.org/wiki?curid=494167", "title": "Max Giusti", "text": "Carriera.\nTelevisione.\nDi origini marchigiane da parte di padre (Monterubbiano) e sarde da parte di madre (Norbello), \u00e8 cresciuto nel quartiere romano Portuense, a Casetta Mattei, intraprendendo da giovanissimo la carriera televisiva. Ha esordito sul piccolo schermo nel 1991 prendendo parte a due programmi di Rai 2, \"Stasera mi butto\" e \"Ricomincio da due\" (quest'ultimo con Raffaella Carr\u00e0). Nel 1993 partecipa a \"Mi raccomando\" insieme a Massimo Ranieri mentre in seguito prende parte a \"Mio capitano\" (1996) e al programma umoristico \"Seven show\" (1998-1999).\nNel 2001 \u00e8 tra i conduttori di \"Stracult\", trasmissione in cui apparvero anche Max Tortora ed \u00c9va Henger, che acquis\u00ec molta popolarit\u00e0. Ha messo in mostra le sue doti di imitatore in \"Quelli che il calcio\", \"La grande notte del luned\u00ec sera\", accanto a Gene Gnocchi e Simona Ventura e in \"Cocktail d'Amore\", condotto da Amanda Lear, in cui ha proposto l'imitazione di Cristiano Malgioglio. Nel 2003 present\u00f2 \"Gli isolati\", programma satirico basato sul reality show \"L'isola dei famosi\", che ebbe un buon successo di pubblico e di critica. Nell'estate del 2006 conduce con Sabrina Nobile la prima stagione di \"Matin\u00e9e\", in onda su Rai Due. Sempre nel 2006 \u00e8 nel cast della fiction della RAI, \"Raccontami\", con la regia di Riccardo Donna e Tiziana Aristarco, dove interpreta il ruolo del \"maresciallo Mollica\".\nNel 2007 ha assunto la conduzione di \"Stile Libero Max\", show che ripropone il format di \"Libero\" reso famoso da Teo Mammucari. Ospiti fissi della trasmissione sono la comica Lucia Ocone e il critico musicale, nonch\u00e9 famoso chitarrista della scena rock italiana, Richard Benson. Nel 2007 entra da coprotagonista nel ruolo dell'Ispettore Raffaele Marchetti nel cast di \"Distretto di Polizia 7\", per la regia di Alessandro Capone e sar\u00e0 presente anche nell'ottava stagione, in onda dal settembre 2008. Nell'autunno 2008 \u00e8 in video pure nel cast della seconda stagione della serie \"Raccontami\". Dal settembre 2008 conduce una delle pi\u00f9 importanti e controverse trasmissioni di Raiuno, \"Affari tuoi\", sostituendo il collega Flavio Insinna.\nRitorna dal settembre 2009 sempre come conduttore della trasmissione in prima serata \"Affari tuoi\" su Raiuno abbinata alla Lotteria Italia 2010. Su Canale 5 \u00e8 sempre tra i protagonisti della nuova stagione di \"Distretto di Polizia\" regia di Alberto Ferrari. Nell'edizione 2009-2010 di \"Quelli che il calcio\", Max non fa parte del cast, per\u00f2 quando \"Affari tuoi\" non va in onda per la Nazionale italiana di calcio, fa delle comparsate. Nella primavera 2010, avendo dato il posto a Fabrizio Frizzi con \"Soliti ignoti - Identit\u00e0 nascoste\", continua la sua attivit\u00e0 di conduttore con lo show \"Stasera \u00e8 la tua sera\", in onda per quattro gioved\u00ec consecutivi in prima serata. Nel giugno 2010, \u00e8 protagonista, insieme a Fabrizio Frizzi, del variet\u00e0 \"Attenti a quei due - La sfida\".\nConduce l'8 dicembre 2010 il programma \"Il pubblico Da Casa\", spin-off del fortunato Da Da Da che si basa esclusivamente sul televoto degli spettatori i quali hanno l'opportunit\u00e0 di scegliere quale siano le categorie di personaggi televisivi \"ripescati\" nelle teche Rai destinati a vincere la puntata. Dal 13 febbraio 2012 torna a condurre \"Affari tuoi\" su Raiuno. Il 2 giugno 2013 conduce la sua ultima puntata del gioco dei pacchi. In 5 anni di conduzione ha aperto oltre 900 pacchi. Dal gennaio 2013 presenta il nuovo variet\u00e0 di Rai 1 \"Riusciranno i nostri eroi\", affiancato dalle attrici Laura Chiatti e Donatella Finocchiaro, e dallo showman Cristiano Malgioglio. Nell'estate del 2014 conduce su Rai Sport 1 il programma comico-sportivo \"Maxinho do Brazil\", dedicato ai mondiali di calcio brasiliani.\nIl 31 maggio 2015 \u00e8 ospite, insieme a Cristiano Malgioglio a \"Quelli che il calcio\", condotto da Nicola Savino.\nIl 2 giugno conduce, insieme ad Amadeus, Claudio Lippi e Pupo la Partita del cuore su Rai 1. Dall'11 settembre al 20 novembre 2015 \u00e8 concorrente del programma \"Tale e quale show\", condotto da Carlo Conti su Rai 1.\nDal 29 agosto 2016 approda a Discovery conducendo sul NOVE la prima edizione del game show \"Boom!\" in seguito rinnovato per altre quattro edizioni, in seguito per il canale conduce il quiz-upfront \"Quizzovery\" e in una puntata di \"Cucine da incubo\" si presta a un crossover col suo game show; dal 27 agosto 2018 presenta un altro quiz, \"Chi ti conosce?\", che chiude per bassi ascolti dopo 30 puntate il 5 ottobre, e il programma di cucina \"C'\u00e8 posto per 30?\".\nNel 2020, insieme a Marco Mazzocchi ha partecipato all'ottava edizione di \"Pechino Express\"; la coppia \u00e8 stata eliminata in semifinale, conducendo poi, su Rai 2 la nuova stagione di \"Boss in incognito\".\nNel 2021 partecipa alla seconda edizione de \"Il cantante mascherato\" con la maschera del Lupo, classificandosi terzo. Dal 1\u00ba settembre conduce \"Guess My Age - Indovina l'et\u00e0\" su TV8, al posto di Enrico Papi tornato a Mediaset dopo quattro anni.\nTeatro.\nAutore e attore di numerose commedie teatrali insieme all'amica e allora sua fidanzata Selvaggia Lucarelli, nel 1994 recit\u00f2 in \"Cessate il fuoco\" per proseguire con \"30 anni\", \"Come un pesce fuor d'acqua\" e \"Il grande sfracello\". Nel 2001, al teatro Palatenda di Roma, ebbe l'occasione di lavorare insieme a Dario Fo ed Enrico Montesano in \"Rassegna Mostrocomico\".\nSempre del 2001 \u00e8 \"Il GladiAttore\" mentre l'anno successivo diede vita a \"Lo scemo del villaggio globale\", sul tema della globalizzazione affrontato ovviamente con sarcasmo. Interprete ormai affermato, \u00e8 stato diretto da Pietro Garinei in \"Aggiungi un posto a tavola\" (2002) e \"Se il tempo fosse un Gambero\" (2005). Nel 2008 con lo spettacolo \"Max Giusti\" si \u00e8 esibito al PalaLottomatica di Roma il 16 aprile e il 4 luglio. \u00c8 in replica il 26 luglio 2008.\nNel 2017 torna sul palco con \"Cattivissimo Max\" e \"Va tutto bene\".\nCinema.\nLa sua carriera ha avuto uno sbocco anche al cinema, dove ha esordito nel 2000 con la commedia di Carlo Vanzina \"E adesso sesso\"; in precedenza aveva fatto parte del cast del film per la televisione \"Ladri si nasce\" di Pier Francesco Pingitore e del sequel di quest'ultimo, \"Ladri si diventa\", entrambi in onda su Canale 5.\nNel 2001 ha avuto una parte in \"Heaven\" di Tom Tykwer mentre nel 2004 \u00e8 tornato a generi pi\u00f9 congeniali con \"Le barzellette\", ancora di Vanzina. Le sue ultime interpretazioni sul grande schermo sono \"La fiamma sul ghiaccio\", con Raoul Bova e Donatella Finocchiaro, e \"Nero bifamiliare\" di Federico Zampaglione. Nel 2010, per la prima volta nella sua carriera, presta la voce ad un personaggio animato, Gru, il protagonista del film della Universal Pictures \"Cattivissimo me\", ruolo che manterr\u00e0 nei successivi lungometraggi del franchise.\nVita privata.\nIl 4 luglio 2009 Giusti si \u00e8 sposato con Benedetta Bellini, con la quale ha avuto due figli: Matteo, nato il 23 novembre 2010 e Caterina, nata il 9 giugno 2012.\n\u00c8 proprietario a Roma di un club di tennis, sport di cui \u00e8 un grande appassionato.\nIl 3 ottobre 2010, in occasione della giornata nazionale per la lotta contro la Sclerosi laterale amiotrofica, partecipa a un concerto gratuito ad Arzignano insieme a Lucio Dalla, Luca Carboni, Giusy Ferreri, Francesco Grollo, Fiorella Mannoia, Marco Mengoni, Ron e gli Statuto."}
{"id": "494168", "revid": "7073", "url": "https://it.wikipedia.org/wiki?curid=494168", "title": "Massimiliano Giusti", "text": ""}
{"id": "494169", "revid": "1575398", "url": "https://it.wikipedia.org/wiki?curid=494169", "title": "Valle del Cesano", "text": "La valle del Cesano \u00e8 una valle delle Marche. Il suo territorio \u00e8 attraversato dall'eponimo fiume Cesano e si trova a cavallo tra la provincia di Ancona e la provincia di Pesaro e Urbino.\nComuni.\nI comuni che insistono sulla valle sono 11:\nPaesaggio.\nIl paesaggio della valle \u00e8 molto variegato: si passa dalle alture del monte Catria per scendere alle dolci colline su cui poggiano i castelli medievali ed arrivare alla spiaggia di Marotta.\nIl paesaggio si presenta ancora incontaminato, e la presenza di numerosi beni archeologici, architettonici, monumentali, enogastronomici e naturalistici la rendono turisticamente attraente.\nArcheologia.\nLa valle si caratterizza sin dalla preistoria per un'elevata e continuativa presenza antropica.\nTutte le varie culture e civilt\u00e0 (et\u00e0 del ferro, Piceni, Galli Senoni, Romani) che l'hanno abitata hanno lasciato testimonianza considerevoli.\nGli esempi pi\u00f9 significativi sono: la citt\u00e0 romana di Suasa che in epoca romana era l'unico \"municipium\" della valle e grazie alla sua posizione baricentrica anche punto di riferimento per la popolazione della vallata, i Bronzi dorati da Cartoceto di Pergola unico gruppo statuario equestre in bronzo dorato della civilt\u00e0 romana che si \u00e8 conservato fino ai nostri giorni, il sito del monastero di Santa Maria \"in Portuno\" in localit\u00e0 Madonna del Piano di Corinaldo, altri numerosi reperti del periodo preromano sono conservati nel Museo archeologico del territorio di Suasa.\nRecenti rilevazioni di superficie condotte dall'universit\u00e0 di Bologna hanno evidenziato la presenza di centinaia di siti archeologici di diverse epoche che testimoniano come la densit\u00e0 di popolamento nella valle sia stata molto alta sin dalla preistoria.\nArchitettura.\nAlcuni esempi delle architetture di maggior pregio sono il monastero di San Gervasio in Bulgaria in localit\u00e0 Centocroci di Mondolfo (VI secolo), l'abbazia di San Lorenzo in Campo (IX secolo), il Monastero di Fonte Avellana, nonch\u00e9 tutti gli antichi borghi medievali che si sono conservati sino ad oggi ancora abitati, in particolare il borgo di Frontone, la rocca di Mondavio e le mura medio-medievali e il centro storico di Corinaldo, Mondolfo, Pergola e Sant'Andrea di Suasa che sono considerati tra i borghi pi\u00f9 belli e meglio conservati d'Italia.\nEnogastronomia.\nI principali prodotti tipici della valle sono: la Cipolla di Suasa, coltivata solo a Castelleone di Suasa e San Lorenzo in Campo, la cui valorizzazione \u00e8 iniziata dal 1999, notevoli anche i prodotti tipici delle Terre di Frattula in particolare il salame di Frattula.\nNumerosi i vini DOC: Verdicchio dei Castelli di Jesi, il Rosso Conero, il Bianchello del Metauro, il Sangiovese dei Colli Pesaresi rosso, il Pergola doc nelle tre versioni novello, rosso e passito, il Garofanata.\nNatura.\nL'incontaminato e diversificato paesaggio costituisce esso stesso la principale attrazione naturalistica della valle.\nLe tipiche colline marchigiane contraddistinte da una agricoltura diffusa con appezzamenti di terreno poco estesi ma molto colorati si distinguono dalle colline toscane per un andamento meno aspro e la presenza della quercia invece del cipresso come albero che caratterizza il paesaggio.\nDa ricordare anche la presenza di una foresta fossile ritrovata risalente a anni fa sotto il letto del fiume Cesano."}
{"id": "494170", "revid": "287204", "url": "https://it.wikipedia.org/wiki?curid=494170", "title": "Amalia Gre", "text": ""}
{"id": "494172", "revid": "287204", "url": "https://it.wikipedia.org/wiki?curid=494172", "title": "Amalia Gr\u00e8", "text": ""}
{"id": "494173", "revid": "84184", "url": "https://it.wikipedia.org/wiki?curid=494173", "title": "Marotta (disambigua)", "text": ""}
{"id": "494174", "revid": "380654", "url": "https://it.wikipedia.org/wiki?curid=494174", "title": "Airplane Spin", "text": ""}
{"id": "494176", "revid": "3653201", "url": "https://it.wikipedia.org/wiki?curid=494176", "title": "Clemente X", "text": ""}
{"id": "494180", "revid": "339392", "url": "https://it.wikipedia.org/wiki?curid=494180", "title": "Shooting Star Press", "text": ""}
{"id": "494181", "revid": "3653323", "url": "https://it.wikipedia.org/wiki?curid=494181", "title": "San Pietro in Vaticano", "text": ""}
{"id": "494182", "revid": "57342", "url": "https://it.wikipedia.org/wiki?curid=494182", "title": "H\u00e9ctor Puricelli", "text": "Carriera.\nGiocatore.\nArrivato al Bologna negli anni trenta, fu presto soprannominato \"testina d'oro\" per le sue doti di colpitore di testa, che valsero ai felsinei lo scudetto del 1939 e del 1941, nonch\u00e9 la classifica cannonieri negli stessi due anni. Singolare il fatto che quando giocava in Uruguay non avesse mai segnato di testa, non avendo compagni che sapessero crossare. Ma quando approd\u00f2 al Bologna scopr\u00ec questa specialit\u00e0, complice il fatto di avere come ala Amedeo Biavati, che calciava cross perfetti. \nPassato al , vi gioc\u00f2 4 anni, chiudendo la carriera al , dove gioc\u00f2 in Serie B per due stagioni, nelle quali si mise in luce segnando molte reti. \nDisput\u00f2 anche una partita con la nazionale azzurra.\nCon il Bologna in cinque campionati segn\u00f2 80 reti in 133 partite, mentre con il Milan in quattro stagioni segn\u00f2 55 reti in 157 partite.\nNei due anni al Legnano segn\u00f2 25 reti in 38 partite.\nAllenatore.\nChiusa la carriera di giocatore, intraprese quella di allenatore, guidando molte squadre italiane. Inizi\u00f2 come Direttore Tecnico del nel vittorioso campionato di Serie B 1950-1951, ultimo suo anno da calciatore, e nel successivo campionato di Serie A 1951-1952.\nFra i suoi successi si ricorda lo scudetto del 1955 con il Milan, quando subentr\u00f2 a B\u00e9la Guttman, la doppia promozione dalla C alla A ottenuta col in soli tre anni negli anni sessanta e le varie salvezze ottenute nel Cagliari e nel , che guid\u00f2 in tre riprese fra il 1968 e il 1975.\nHa allenato anche il Foggia (ben 7 stagioni, intervallate da altre esperienze), in serie B nel 1971-1972, poi in serie A nel 1976-1977 e 1977-1978 ed in Serie C nel 1979-1980, ottenendo il ritorno in Serie B della squadra. Rimase a Foggia fino al 1984, anno in cui chiuse la sua carriera. Nella seconda met\u00e0 degli anni '80, terminata la sua esperienza come allenatore fond\u00f2 una scuola calcio a Roma, dove si stabil\u00ec definitivamente.\nCuriosit\u00e0.\nNel 1948 partecip\u00f2, insieme ad altri calciatori, al film \"11 uomini e un pallone\" diretto da Giorgio Simonelli, nella parte di se stesso."}
{"id": "494188", "revid": "729019", "url": "https://it.wikipedia.org/wiki?curid=494188", "title": "Forte delle Saline", "text": "Il Forte delle Saline (detto anche Torre delle Saline) \u00e8 situato alla foce del fiume Albegna poco distante dal paese di Albinia nel comune di Orbetello in Toscana. Il forte ha una struttura quadrilatera, che ingloba, sul lato rivolto verso il mare, una torre coperta.\nStoria.\nLa torre quadrata fu costruita dai senesi nella seconda met\u00e0 del XV secolo (se ne conserva un progetto del 1469) a cui nel 1630, per volont\u00e0 di Filippo IV di Spagna, furono aggiunti un fortino, dei bastioni e un fossato, le cui acque erano alimentate dal vicino fiume, con relativo ponte levatoio, incorporando cos\u00ec il forte nel sistema difensivo realizzato per lo Stato dei Presidii. All'interno si trovavano i magazzini ed una piazza d'arme, abbastanza ampia per contenere una batteria.\nIl forte era posto in posizione strategica, in quanto da qui si controllavano le vicine saline, lo scalo fluviale, i traffici della via Aurelia ed i passaggi sul tombolo della Giannella.\nAlla foce dell'Albegna, nel marzo del 1645 sbarc\u00f2 un corpo di spedizione franco-piemontese, costituito per contendere agli spagnoli il controllo dello Stato dei Presidii. La guarnigione spagnola di stanza nel forte, davanti alle preponderanti forze nemiche, abbandon\u00f2 il forte senza sparare un colpo, rifugiandosi in Orbetello. Fu sempre da questo forte, che nel luglio dello stesso anno, i franco-piemontesi, sconfitti nei loro propositi, si imbarcarono per tornare in patria.\nDi propriet\u00e0 pubblica, \u00e8 utilizzato come Archivio della Soprintendenza."}
{"id": "494193", "revid": "599013", "url": "https://it.wikipedia.org/wiki?curid=494193", "title": "C18", "text": ""}
{"id": "494195", "revid": "768068", "url": "https://it.wikipedia.org/wiki?curid=494195", "title": "Strumento traspositore", "text": "Uno strumento traspositore \u00e8 uno strumento musicale che produce note reali diverse da quelle scritte sulla sua parte.\nOsservando una partitura per orchestra o banda, si osserver\u00e0 che in un passaggio all'unisono, gli strumenti traspositori hanno una notazione diversa dagli altri: la stessa nota d'effetto (do, ad esempio) pu\u00f2 essere scritta re, la, sol o in altre posizioni. Inoltre l'armatura di chiave (i diesis e i bemolli presenti in chiave) \u00e8 diversa. Ci\u00f2 avviene perch\u00e9 questi strumenti seguono una convenzione di lettura diversa.\nOrigine storica.\nQuesta apparente complicazione ha una motivazione storica, che va ricercata nei ritorti applicati anticamente agli ottoni (ai corni in particolare) per abbassarne il diapason. Quando vedeva scritto un do, lo strumentista produceva la \"nota fondamentale\" del suo strumento (che era uguale al \"do\" del clavicembalo): dovendo eseguire una composizione in un'altra tonalit\u00e0 e non avendo in mano uno strumento cromatico, il cornista doveva \"allungare\" lo strumento applicando un ritorto pi\u00f9 lungo: producendo lo stesso armonico che abbiamo chiamato \"nota fondamentale\", usciva un suono pi\u00f9 grave (e adatto alla nuova composizione). Visto che l'azione fisica del musicista era sempre uguale a se stessa (cio\u00e8 produrre la \"nota fondamentale\") sembr\u00f2 logico adottare anche una uniformit\u00e0 di scrittura, scrivendo sempre lo stesso do con significato convenzionale di \"nota fondamentale\" indifferentemente dal ritorto applicato. Il ritorto necessario veniva prescritto a chiare lettere all'inizio della parte.\nL'uso di ritorti, come la costruzione di strumenti tagliati in determinate tonalit\u00e0, determinava una leggera modificazione nel timbro dello strumento stesso: ad esempio, il clarinetto in Si bemolle ha un timbro pi\u00f9 scuro e caldo del clarinetto in Do (pi\u00f9 corto e pi\u00f9 leggero, oggi preferito nella musica klezmer e nel ballo liscio italiano proprio per il timbro pi\u00f9 squillante). Con l'evoluzione storica dello strumento, alcuni tagli presero il sopravvento sia per praticit\u00e0 di uso (proporzioni ergonomiche) sia per le caratteristiche timbriche.\nVantaggi della convenzione.\nQuesto tipo di convenzione si applica oggi ad innumerevoli strumenti a fiato e permette all'esecutore di cambiare strumento (all'interno della stessa famiglia) facendo sempre corrispondere ad una nota scritta la stessa posizione delle dita, indipendentemente dal risultato reale. Ad esempio, tutti i sassofoni si scrivono nella stessa maniera anche se il \"do centrale\" di un sassofono soprano \u00e8 di fatto due ottave e mezza pi\u00f9 acuto di un \"do centrale\" del tubax. Lo strumentista in tutti e due i casi ha di fronte a s\u00e9 un \"do\", usa la stessa posizione delle dita ed usa lo stesso approccio nei confronti della nota (che in tutti e due i casi richiede una quantit\u00e0 di aria proporzionalmente piccola, \u00e8 di facile emissione ed \u00e8 tendenzialmente calante ma molto sensibile alla correzione di labbro). Tutti questi parallelismi tra due note che sul pianoforte risultano cos\u00ec lontane hanno fatto la fortuna di questo sistema di notazione apparentemente \"difficile\".\nLo studioso, messo davanti ad una partitura trasposta, far\u00e0 fatica a capire se un passaggio \u00e8 all'unisono o armonizzato (ad esempio) o a fare un'analisi armonica \"verticale\". In compenso (grazie all'omogeneit\u00e0 di scrittura e di diteggiatura tra strumenti della stessa famiglia) pu\u00f2 individuare molto pi\u00f9 rapidamente tutte le caratteristiche melodiche (\"orizzontali\") dei suoni scritti, conoscere a prima vista la loro posizione nell'estensione dello strumento (grave-medio-acuto), individuarne quindi il timbro (soffocato-forzato-brillante), le possibilit\u00e0 dinamiche (le note estreme dell'estensione sono meno flessibili), le tendenze di intonazione, la facilit\u00e0 di emissione, le possibilit\u00e0 di articolazione, le difficolt\u00e0 tecniche, la possibilit\u00e0 di eseguire trilli, tremoli e glissati, eccetera.\nCasi particolari.\nI timpani venivano anticamente trattati come strumenti traspositori, indicando convenzionalmente con Do la tonica del brano e con Sol la dominante. Questa scrittura \u00e8 stata superata dall'evoluzione stilistica della musica (per cui i termini di tonica e dominante hanno perso di significato), dall'evoluzione nell'uso dello strumento (non pi\u00f9 solo sui due gradi fondamentali) e dall'adozione del meccanismo a pedale che permette un rapido cambio di intonazione dello strumento durante il brano e quindi richiede una notazione adeguata: quella a note reali in chiave di basso.\nI corni sono stati scritti come strumenti traspositori impiantati nella tonalit\u00e0 del brano fino ad Ottocento inoltrato, quando l'adozione dei pistoni aveva gi\u00e0 reso obsolete le vecchie ritorte per lasciare il posto al corno in Fa o doppio in Si\u266d/Fa. Il cornista deve quindi essere pronto tutt'oggi ad eseguire col corno in Fa parti scritte per strumenti in Re, in La eccetera. Siccome le caratteristiche timbriche con questa pratica variano di molto (una parte originale per corno \"in Do acuto\" \u00e8 estremamente alta e forzata per un corno in Fa), si usano talvolta ricostruzioni di corni naturali (con ritorte) per l'esecuzione di musica precedente all'Ottocento.\nAlcuni strumenti sono traspositori di ottava: questo significa che le loro note vengono scritte un'ottava pi\u00f9 in alto o pi\u00f9 in basso rispetto al suono reale, per evitare parti scritte con troppi tagli addizionali e quindi scomode da leggere (e da scrivere). Si tratta della chitarra, del contrabbasso, del controfagotto, dell'ottavino, del clarinetto basso e diversi altri. Le alterazioni in chiave non subiscono nessuna modificazione.\nLe \"chiavi antiche\".\nCompito del compositore \u00e8 quello di segnare le note con la giusta trasposizione per ogni strumento, modificando opportunamente l'armatura in chiave. Leggendo la partitura al pianoforte bisogner\u00e0 compiere il percorso inverso, riportando la notazione convenzionale a quella \"standard\" in do. Per fare questo un utile mezzo \u00e8 quello delle cosiddette chiavi antiche. Si sostituisce mentalmente la chiave presente all'inizio del rigo con quella pi\u00f9 opportuna all'interno del setticlavio: la nota scritta in una determinata posizione assume cos\u00ec il nome della nota \"reale\". Per leggere, ad esempio, la parte di uno strumento tagliato in si bemolle si pu\u00f2 immaginare la chiave di tenore, per uno tagliato in mi bemolle la chiave di basso e cos\u00ec via. Con un ulteriore passaggio mentale si trasporta la nota di ottava fino ad arrivare alla nota d'effetto.\nIl clarinetto piccolo in Mi\u266d, ad esempio, si scrive in chiave di violino una terza minore sopra con tre diesis in pi\u00f9. La \"chiave antica\" per leggere gli strumenti in Mi\u266d \u00e8 quella di basso, ma \u00e8 sbagliato dire che il clarinetto piccolo (uno degli strumenti pi\u00f9 acuti dell'orchestra) si scrive in chiave di basso! Per eseguire al pianoforte i suoni reali bisogna sostituire mentalmente la chiave di violino con quella di basso, aggiungere tre bemolli e trasportare il tutto due ottave sopra.\nAlcuni esecutori suonano i loro strumenti traspositori effettuando direttamente questa sostituzione e chiamando cos\u00ec ogni nota col suo nome \"reale\". Anche chi adotta la convenzione degli strumenti traspositori \u00e8 generalmente in grado di dire in ogni momento quale nota reale sta suonando."}
{"id": "494196", "revid": "287204", "url": "https://it.wikipedia.org/wiki?curid=494196", "title": "Romulus", "text": ""}
{"id": "494197", "revid": "2208340", "url": "https://it.wikipedia.org/wiki?curid=494197", "title": "Prefettura di Fukushima", "text": " \u00e8 una prefettura giapponese di circa 1,85 milioni di abitanti, con capoluogo nell'omonima citt\u00e0 di Fukushima. Si trova nella regione di Tohoku, sull'isola di Honsh\u016b.\nStoria.\nFino alla Restaurazione Meiji l'area della prefettura di Fukushima era nota come Provincia di Mutsu. Le fortificazioni di Shirakawa e di Makoso vennero costruite attorno al V secolo per proteggere il \"Giappone civilizzato\" dai \"barbari\" del nord. Dopo la riforma Taika, Fukushima divenne parte della provincia di Mutsu nel 646. Nel 718 furono create le province di Iwase e di Iwaki, ma tornarono nuovamente sotto Mutsu nel 722 e nel 724. Nel 1293 la provincia di Fukushima venne conquistata dal principe Subaru, e oggi ora la regione \u00e8 nota anche come Michinoku e \u014csh\u016b.\nL'11 marzo 2011 la prefettura \u00e8 stata fortemente coinvolta nei fatti collegati con il Terremoto del Tohoku del 2011, ed \u00e8 diventata tristemente nota per l'incidente nucleare di Fukushima Dai-ichi.\nGeografia fisica.\nFukushima \u00e8 la prefettura pi\u00f9 a sud della regione del T\u014dhoku, e quindi vicina a Tokyo. Le montagne presenti all'interno la dividono in tre aree principali, denominate \"Aizu\", caratterizzata dai laghi montani rigogliose foreste e inverni nevosi, \"Nakad\u014dri\", il cuore agricolo della regione, e \"Hamad\u014dri\", la regione lungo l'Oceano Pacifico. La prefettura di Fukushima \u00e8 situata tra il 139\u00ba e il 141\u00ba di longitudine est e il 37\u00b0 - 38\u00b0 gradi di latitudine nord e si trova all'incirca alla stessa altezza della Grecia e della Sicilia.\nEconomia.\nTurismo.\nAizuwakamatsu fu il luogo di un'importante battaglia durante la guerra Boshin, in cui 19 membri del Byakkotai eseguirono il rito del seppuku. Le loro tombe presso il monte Iimori sono un'importante destinazione di pellegrinaggio.\nKitakata \u00e8 famosa per il ramen tipico, nonch\u00e9 diversi magazzini tradizionali ben conservati.\nA Ouchijuku si trovano alcuni edifici del periodo Edo, mentre il Monte Bandai fa parte del Parco nazionale Bandai-Asahi. Durante la sua ultima eruzione, nel 1888, il vulcano cre\u00f2 diversi quartieri e nuovi laghi, fra cui i \"Laghi dei 5 colori\" (Goshiki-numa)."}
{"id": "494199", "revid": "1305772", "url": "https://it.wikipedia.org/wiki?curid=494199", "title": "Pat Metheny Group", "text": "Pat Metheny Group \u00e8 il primo album del Pat Metheny Group, pubblicato nel 1978. Si tratta del primo disco come leader del gruppo inciso da Metheny.\nClassifica.\nAlbum"}
{"id": "494223", "revid": "1888309", "url": "https://it.wikipedia.org/wiki?curid=494223", "title": "Chiesa di Santa Maria presso San Celso", "text": "Santa Maria presso San Celso (nome completo Santa Maria dei Miracoli presso San Celso) \u00e8 un antico santuario di Milano, posto in corso Italia al civico 37.\n\u00c8 affiancato dall'antica chiesa di San Celso.\nBasilica minore dal 1950, rappresenta un notevole esempio dell'Architettura rinascimentale a Milano; la sua facciata \u00e8 un capolavoro del manierismo italiano.\nStoria e descrizione.\nIniziata da Gian Giacomo Dolcebuono e da Giovanni Battagio nel 1493, in pieno Rinascimento per accogliere un'icona miracolosa della Madonna, fu forse inizialmente prevista a pianta centrale, anche se nel proseguimento, piuttosto rapido dei lavori, venne dotata di una navata ed un atrio porticato antistante la facciata. La costruzione fu una delle prime architetture pienamente rinascimentali di Milano.\nLa cupola.\nLa prima parte ad essere costruita fu infatti la cupola ottagonale, coperta all'esterno da un tiburio con un loggiato ad arcatelle, ornato da dodici statue in cotto di Agostino Fonduli secondo la tradizione architettonica lombarda. Nel 1494 venne richiesto a Giovanni Antonio Amadeo di fornire un modello e nel 1498 lo stesso si incaric\u00f2 di procurare colonne e capitelli per il tiburio.\nNavata e coro.\nNel 1506 all'impianto originario venne aggiunto, sempre ad opera di Amadeo, un corpo longitudinale con una navata, coperta da una monumentale volta a botte cassettonata e cappelle laterali, al presbiterio fu anche aggiunto un coro poligonale a deambulatorio, sul modello del Duomo di Milano.\nQuadriportico.\nNel primo XVI secolo, dopo un concorso vinto nel 1505 da Cristoforo Solari, fu aggiunto il classicheggiante quadriportico, costituito su tre lati dalla successione di semicolonne corinzie che inquadrano archi e sono sormontati da una trabeazione, secondo un modello ricavato dall'architettura romana, molto innovativo per l'epoca. \nIl prospetto esterno del portico, verso la strada \u00e8 stato variamente attribuito a Cesare Cesariano oppure a Cristoforo Lombardo (il Lombardino) o allo stesso Solari.\nFacciata.\nIl primo disegno, non realizzato, di Vincenzo Seregni fu ripreso da Galeazzo Alessi che compose il progetto in stile manierista dell'imponente ed ornatissima facciata. Venne realizzata, in marmo di Carrara, a partire dal 1572 da Martino Bassi. Le statue per le nicchie mediane e quelle distese sopra al portale si devono a Stoldo Lorenzi; quelle erette sopra il portale, quelle delle nicchie laterali e quelle del fastigio del timpano vennero eseguite da Annibale Fontana, come anche i bassorilievi con \"Storie evangeliche\".\nInterno.\nLa decorazione pittorica fu realizzata in due fasi distinte: la prima, successiva al 1535, riflette le preferenze venete e manieristiche introdotte nel periodo della dominazione spagnola, mentre la successiva esibisce le tendenze controriformate espresse dal 1565 da Carlo Borromeo. \nIl primo momento testimonia di un periodo di transizione sia politico che artistico: con la morte dell'ultimo degli Sforza, Francesco II (1535), il Ducato entra a far parte dei possedimenti spagnoli di Carlo V d'Asburgo mentre, dal punto di vista pittorico, le morti del Bramantino (1530) e di Bernardino Luini (1532) evidenziano l'esaurirsi della precedente stagione pittorica.\nL'egemonia anche culturale esercitata dai nuovi dominatori impone l'aprirsi della citt\u00e0 al gusto della pittura veneta e manieristica. La chiesa, che per un decreto ducale del 1491 godeva di grande autonomia rispetto al clero ed era retta da un Capitolo di diciotto nobili, divenne uno dei luoghi centrali per le nuove tendenze e per i rapporti tra dominatori spagnoli e aristocrazia locale, come mostrano le visite di Carlo V (1541) e Filippo II (1548) durante i loro soggiorni trionfali a Milano. \nNon sorprende quindi che il deambulatorio che corre intorno al presbiterio fosse decorato con una serie di tele di importanti artisti, tra i quali Gaudenzio Ferrari, che vi dipinse \"Il Battesimo di Cristo\" (1540-41), il bresciano Moretto con la sua \"Conversione di San Paolo\" (1540-45) e Callisto Piazza, autore del \"San Gerolamo\" (1542-44).\nGli affreschi sotto la cupola della chiesa, coi quattro Dottori a fianco dei finestroni e i quattro Evangelisti nei pennacchi sono opera di Andrea Appiani.\nVi si conservano inoltre numerosi affreschi e pale d'altare di artisti lombardi del Rinascimento e del Barocco: Giovan Battista Crespi detto il Cerano, Camillo e Giulio Cesare Procaccini, Carlo Francesco Nuvolone, Antonio Campi, Bergognone, Callisto Piazza. Da segnalare soprattutto Giovan Battista della Cerva, e, all'altare del transetto destro, una bella pala di Paris Bordon. Il coro \u00e8 decorato con stalli su disegno di vari artisti; il leggio ligneo \u00e8 stato disegnato da Giuseppe Meda.\nNel transetto sinistro, all'interno di un altare disegnato da Martino Bassi, si conserva la veneratissima statua marmorea dell\"'Assunta\" di Annibale Fontana (1586), completata in seguito da due angioletti reggicorona di Giulio Cesare Procaccini.\nIn una teca posta all'ingresso sono esposti dei paramenti del cardinale Alfredo Ildefonso Schuster e il calco, fatto alla morte, del viso e della mano, effettuato dallo scultore don Marco Melzi dell'Istituto Beato Angelico di Milano.\nL'antico affresco della Madonna miracolosa (celebre per i miracoli e per l'apparizione del 30 dicembre 1485) si trova ora sotto un altare alla sinistra del presbiterio ed \u00e8 visibile solo durante alcune feste. Nella navata sinistra \u00e8 invece collocato un affresco della Madonna con Bambino del XIV secolo che nel 1620 fu visto lacrimare.\nL'organo a canne venne costruito nel 1958 dalla ditta Balbiani-Vegezzi Bossi e si articola in tre corpi, quello maggiore sulla cantoria in controfacciata, entro la cassa dello strumento precedente ottocentesco, e gli altri dietro gli stalli del coro; la consolle dispone di due manuali e pedaliera, e i registri sono in totale 27, con trasmissione elettropneumatica.\nIl miracolo del 1485.\nVenerd\u00ec 30 dicembre 1485 si sarebbe verificato un evento miracoloso: di fronte a trecento persone circa, mentre celebrava la messa il presbitero G. Pietro Porro, da un'immagine della Madonna col Bambino coperta da una grata e da un velo, si vide la Vergine scostare con la mano sinistra il velo e mostrarsi viva e splendente ai presenti, \"\"aprendo le braccia e giungendo pi\u00f9 volte le mani\".\nSuccessivamente e con \"rapidit\u00e0 incredibile\"\" spar\u00ec la peste, che torturava Milano ormai da quattro anni e che aveva provocato la morte di oltre cinquantamila cittadini. I fatti miracolosi vennero sottoposti a regolare processo canonico presso la Curia, che il 1\u00ba aprile 1486 approv\u00f2 la loro autenticit\u00e0 dopo aver ascoltato numerosi testimoni, le cui dichiarazioni giurate vennero messe in iscritto e conservate nell'archivio di San Celso. II miracolo port\u00f2 una rifioritura di vita religiosa che impose la necessit\u00e0 di un ingrandimento della chiesa originale.\nTradizione milanese.\nDa secoli \u00e8 tradizione che le spose milanesi, subito dopo la celebrazione del matrimonio, portino un mazzo di fiori alla Madonna esposta in questa chiesa."}
{"id": "494229", "revid": "1609015", "url": "https://it.wikipedia.org/wiki?curid=494229", "title": "Frederic Leighton", "text": "Biografia.\nStudi\u00f2 all'University College School di Londra, prima di partire per l'Europa continentale in viaggio di studio. Tra i suoi maestri giovanili, Eduard von Steinle e Giovanni Costa presso cui, a Firenze, venne introdotto all'Accademia di Belle Arti. Tra le sue opere del tempo \u00e8 famosa la rappresentazione della processione della Madonna di Cimabue attraverso Borgo Allegri.\nDurante la maturit\u00e0, visse ed oper\u00f2 prima a Parigi (dal 1855 al 1859) e poi a Londra (dal 1860 fino alla morte). Tra i pittori che conobbe in vita e che influenzarono la sua arte, Ingres, Delacroix, Corot e Jean-Fran\u00e7ois Millet. A Londra, dopo essere entrato a far parte dei preraffaelliti, progett\u00f2 la tomba di Elizabeth Browning, moglie del poeta Robert Browning, e nel 1864 divenne membro della Royal Academy of Arts, per poi diventarne presidente nel 1878; il suo dipinto \"Flaming June\", inizialmente non adeguatamente apprezzato e solo nel 1963 venduto ad un prezzo di appena 1000 \u00a3 ad un collezionista per finire a Porto Rico nel museo de Arte de Ponce (per figurare anche come copertina dal titolo \"La bella durmiente\" nell'esposizione, allestita nel 2009 al Museo del Prado a Madrid, dedicata alla pittura vittoriana), viene da molti considerato, per forma, colori e iconografia, quale emblema del movimento dei Preraffaelliti.\nVenne nominato cavaliere a Windsor nel 1878, baronetto nel 1886 e infine barone nel 1896. Mor\u00ec nel 1896 senza eredi, un giorno dopo l'ufficializzazione della sua carica: la sua casa a Holland Park \u00e8 ora il Leighton House Museum e ospita una vasta selezione tra disegni e dipinti."}
{"id": "494231", "revid": "697352", "url": "https://it.wikipedia.org/wiki?curid=494231", "title": "Decimazione (fumetto)", "text": "Decimazione (\"Decimation\") \u00e8 il titolo con il quale \u00e8 indicato il ciclo di storie che narra delle conseguenze della saga a fumetti \"House of M\", al termine della quale Scarlet pronuncia le parole \u00abBasta mutanti\u00bb (\"No More Mutants\") riducendone drasticamente la popolazione su Terra-616 e cancellando diversi universi paralleli in cui esistono. In accordo con quanto riportato sulle pagine di ' n. 191 (novembre 2006), il termine di \"House of M\" e il primo giorno di \"Decimazione\" coincidono con il 2 novembre, da allora in poi denominato M-Day.\nLe testate coinvolte si riconoscono dalla grafica di copertina che riporta una striscia nella banda laterale sinistra analoga a quella presente sugli albi coinvolti in \"House of M\", con la differenza che questa \u00e8 disegnata in maniera tale da essere parzialmente lacerata.\nMutanti rimasti dopo l'M-Day.\nNel gennaio del 2006 \u00e8 stata pubblicata una lista completa dei mutanti che hanno conservato i poteri nell'albo intitolato \"X-Men: The 198 Files\": tale numero comprende solo quei soggetti che il Governo degli Stati Uniti \u00e8 riuscito a catalogare, nulla impedisce che in futuro mutanti di cui si erano perse le tracce non possano tornare in scena. La lista comprende:\nDeceduti.\nDurante Necrosha Selene e la sua corte hanno utilizzato una combinazione di magia nera e virus T.O. per rianimare Calibano e utilizzare il suo potere di tracciamento del gene-X per far risorgere altri mutanti."}
{"id": "494233", "revid": "1494169", "url": "https://it.wikipedia.org/wiki?curid=494233", "title": "Volturno (disambigua)", "text": ""}
{"id": "494234", "revid": "1745361", "url": "https://it.wikipedia.org/wiki?curid=494234", "title": "Annihilation", "text": "Annihilation \u00e8 una saga a fumetti pubblicata negli Stati Uniti d'America dalla Marvel Comics da marzo 2006 a maggio 2007. Venne ideata da Keith Giffen, sviluppando spunti presenti nella sua miniserie dedicata a Drax il distruttore (\"Drax the Destroyer: Earth Fall\", settembre 2005), che funge da preludio alla saga ed \u00e8 incentrata su un gruppo di personaggi \"cosmici\", alcuni dei quali assenti da diverso tempo, strutturandosi attraverso un prologo, un crossover tra quattro miniserie parallele incentrate ognuna su un personaggio diverso, l'evento centrale e un'ultima miniserie a conclusione. Sono poi seguiti nel 2007 una nuova saga crossover, \",\" e una nuova serie regolare \"Nova\" (vol. 4).\nStoria editoriale.\nIl prologo alla saga fu un numero unico di 48 pagine, \"Annihilation: Prologue\", pubblicato il 15 marzo 2006. Seguirono quattro serie in parallelo di quattro numeri ciascuna, Silver Surfer (1\u00ba aprile 2006), Super-Skrull (12 aprile, 2006), Nova (19 aprile 2006) e Ronan the Accuser (26 aprile 2006). Venne poi pubblicata la miniserie di sei numeri, \"Annihilation,\" da agosto 2006 alla quale segu\u00ec la miniserie in due numeri \"Annihilation: Heralds of Galactus\" e una nuova serie di \"Nova\".\nNonostante non furono indicate in copertina come parte della saga, le miniserie \"Drax the Destroyer: Earthfall\" (settembre 2005) e \"Thanos\" (2004) sono da intendersi come i preludi della saga\nEdizione in volume.\nLa saga \u00e8 stata ristampata in volumi con copertina cartonata, Annihilation TPB (HC):\nEdizione italiana.\nLa saga \u00e8 edita da Panini Comics-Marvel Italia nei seguenti albi:\nNel 2014 la serie \u00e8 stata ristampata in 3 volumi della collana Marvel Monster Cosmici insieme a \"\" e alla serie \"Guardiani della Galassia\".\nTrama.\nDopo un'evasione di massa alle Kyln, le prigioni intergalattiche pi\u00f9 antiche del Big Bang, una flotta di astronavi organiche a forma di insetti attacca le celle e le distrugge. Senza nemmeno sapere chi comanda la flotta e perch\u00e9, l'universo entra in visibilio, soprattutto dopo la distruzione di Xandar, pianeta natale dei Nova Corps, di cui l'unico sopravvissuto \u00e8 Richard Rider, Nova Primo, che entra in possesso di tutta la forza Nova.\nDopo questi attacchi l'onda Annilathion colpisce l'impero Skrull, lo distrugge e passa a quello dei Kree. Dopo questi eventi si scopre che il vero comandante della flotta \u00e8 Annihilus e che Thanos di Titano \u00e8 suo alleato. Insieme scoprono che dalle Kyln sono evasi Tenebroso e Aegis, due entit\u00e0 cosmiche pari a Galactus. Grazie a loro riescono a catturare il Divoratore di mondi e a farne un'arma galattica. Intanto su Hala, pianeta madre Kree, Ronan l'Accusatore diventa imperatore supremo e uccide il Supremor, bench\u00e9 questo omicidio sia causato dalla morte vivente della Suprema Intelligenza. Per rispondere a questi attacchi viene creato il fronte unito, formato da Nova, Gamora, Drax, Star-lord, Badoon, Skrull, Kree, Ronan, il Super-skrull e Praxagora.\nAlla fine, dopo aver rapito la figlia di Drax, Dragoluna, Thanos cambia fronte e cerca di riprogrammare Galactus per fermare Annihilus, ma subito dopo viene ucciso da Drax. L'ira del Divoratore si riversa sull'onda e Annihilus viene ucciso da Nova.\nDrax The Destroyer: Earthfall.\nDrax il Distruttore \u00e8 insieme ai criminali Paibok, Lunatik e i Fratelli di Sangue su una astronave-prigione che si schianta in Alaska. Drax fa amicizia con una ragazzina di nome Cammi e cerca di proteggere i locali dagli altri prigionieri. Durante lo scontro, Drax viene ucciso da Paibok, ma successivamente riemerge con un nuovo corpo e riesce a sconfiggere Paibok e la sua banda.\nUn'altra astronave-prigione arriv\u00f2 sulla Terra per arrestare Drax e Cammi.\nPrologo.\nL'Onda Annihilation, una enorme armata di mostri e astronavi dall'aspetto insettoide proveniente dalla Zona Negativa, comandata da Annihilus, entra nell'universo dalla \"Frattura\", l'area dello spazio dove l'universo e la Zona Negativa si incontrano. La prigione Kyln e altri sistemi vicini vengono rapidamente distrutti. La Nova Corps, un corpo di polizia intergalattico chiama a rapporto tutti i suoi centurioni per un briefing su Xandar, il pianeta madre del corpo. Durante il briefing, Xandar viene attaccato dall'Onda Annihilation e i Nova vengono sterminati tutti eccetto Richard Rider, l'unico terrestre membro del corpo; anche Drax e Cammi, riuscirono a salvarsi.\nNel frattempo, Ronan L'Accusatore viene arrestato per tradimento, il Super Skrull scopre che l'Onda Annihilation si sta avvicinando al territorio dell'impero Skrull e Silver Surfer decide di investigare sulla invasione.\nNova.\nDopo la caduta di Xandar, Richard Rider, unico superstite della Nova Corps, decide di permettere all'Uni-Mente, il supercomputer che contiene tutta la conoscenza di Xandar e che forniva ai membri della Nova Corps l'energia chiamata Nova Force, di trasferirsi nel suo corpo e nella sua mente per impedire che si perda.\nCon l'intera conoscenza di Xandar e la Nova Force nel suo corpo, Richard diventa Nova Prime. Per compensare, l'Uni-Mente crea per Richard una nuova tuta che gli permette di regolare la Nova Force in modo che non impazzisca a causa dell'enorme potere che ora ha a disposizione.\nNova Prime, Drax e Cammi lasciano ci\u00f2 che resta di Xandar e vanno in un sistema vicino, arrivati l\u00e0, incontrano Quasar(Wendell Vaughn), l'eroe portatore delle Bande Quantiche, che stava aiutando la popolazione di un pianeta ad evadere. Arriva l'Onda Annihilation e Nova Prime e Quasar attaccarono per permettere ai civili di fuggire. Nova e Quasar si imbatterono in Annihilus, e quest'ultimo riusc\u00ec ad uccidere Quasar e a impossessarsi delle sue Bande Quantiche.\nDopo essere riuscito a fuggire, Nova chiede a Drax di insegnargli ad essere un combattente migliore.\nRonan.\nIn fuga dalle autorit\u00e0 Kree, Ronan si mette alla ricerca di Tana Nile, un testimone che l'aveva falsamente accusato di tradimento. Ronan atterra sul pianeta Godthab Omega dove trova un accampamento di guerrieri Kree guidati dal suo vecchio amico Korath. Korath dice a Ronan che Tana Nile si \u00e8 unita alle \"Grazie\", un gruppo di feroci guerriere guidate da Gamora che tenevano l'accampamento dei Kree sotto assedio. Dopo aver sconfitto Nebula e Stellaris, Ronan affronta Gamora in persona, che in realt\u00e0 era stata manipolata dal supercattivo Glorian.\nGodthab Omega viene attaccato dall'Onda Annihilation e Ronan, Gamora e Glorian si allearono per combattere le forze di Annihilus. Tana Nile viene uccisa impedendo a Ronan di dimostrare la sua innocenza. Nonostante ci\u00f2, Ronan decide comunque di ritornare nell'impero Kree per avvertire tutti della minaccia di Annihilus.\nSilver Surfer.\nAnnihilus manda il suo braccio destro Famelico a catturare gli araldi di Galactus per poter prendere da loro il Potere Cosmico. Silver Surfer si allea con gli ex-araldi Firelord e Air-Walker per fermare Famelico. Air-Walker viene ucciso, e Famelico cattura Terrax e Morg. Per poter diventare abbastanza potente da combattere l'Onda Annihilation, Silver Surfer decide di tornare ad essere l'araldo di Galactus, mentre Stardust e Firelord si uniscono al Fronte Unito per combattere Annihilus.\nGalactus rivela che la distruzione della prigione Kyln ha liberato Tenebroso e Aegis, due antiche entit\u00e0 cosmiche che furono sconfitte e imprigionate da Galactus quando l'universo era ancora giovane.\nThanos, alleato di Annihilus, si fece aiutare da Aegis e Tenebroso nel catturare Galactus.\nSuper Skrull.\nUna volta che l'Onda Annihilation raggiunge l'impero Skrull, incomincia ad utilizzare una super arma chiamata la Mietitrice Dei Dolori, una enorme astronave che converte interi pianeti in carburante per l'Onda. Scoprendo che il pianeta dove si trova suo figlio \u00e8 sulla strada dell'Onda, Kl'rt il Super-Skrull \u00e8 un giovane ingegnere Skrull, R'Kin si avventurano nella Zona Negativa per trovare un modo di fermare la Mietitrice Dei Dolori.\nKl'rt trova Hawal, il guardiano di una prigione planetaria e colui che ha progettato la Mietitrice. Usando la tortura, Kl'rt costringe Hawal a dargli un virus che pu\u00f2 distruggere la Mietitrice e forma un esercito con i detenuti della prigione.\nQuando Kl'rt ritorna all'impero Skrull con il suo nuovo esercito per distruggere la Mietitrice, R'kin lo tradisce e lo consegna all'Onda Annihilation come prigioniero. Kl'rt riesce a fuggire ma fallisce di salvare suo figlio dalla Mietitrice per poi sacrificarsi per distruggere la super arma.\nAnnihilation.\n205 giorni dopo l'inizio dell'invasione, Nova forma un esercito chiamato il Fronte Unito per combattere l'armata di Annihilus. Fra i membri del fronte unito ci sono Drax, Gamora, Ronan, Firelord, Stardust e Peter Quill. Catturano una delle regine di Annihilus che gli rivela che Thanos, Tenebroso e Aegis si sono alleati con Annihilus e hanno catturato Galactus e Silver Surfer. Credendo di avere ottenuto abbastanza Potere Cosmisco, Annihilus ordina l'uccisione degli altri Araldi di Galactus.\nPhyla-Vell, la figlia minore di Capitan Mar-Vell, raggiunge Drax e gli dice che sua figlia Dragoluna \u00e8 stata rapita da Thanos minacciando di ucciderla se cercheranno di attaccarlo. Famelico lancia un attacco al Fronte Unito e ha molti ex alleati di Nova dalla sua parte, incluso Terrax.\nDurante lo scontro, una lancia di energia riporta in vita il Super Skrull che si unisce al Fronte Unito. Le truppe di Famelico si ritirano con l'arrivo delle navi di Annihilus che ha trasformato Galactus in un'arma per distruggere interi pianeti. Il Fronte Unito \u00e8 costretto a ritirarsi e Nova manda un messaggio di avvertimento agli eroi della Terra mentre Drax si mette all'inseguimento di Thanos.\nThanos spiega a Dragoluna che si \u00e8 alleato con Annihilus solo per curiosit\u00e0 e quando scopre che lo scopo di Annihilus \u00e8 la distruzione di tutte le forme di vita nell'universo, decide di liberare Galacuts, ma prima di poterlo fare viene raggiunto e ucciso da Drax con un colpo solo. Drax e Dragoluna liberano Silver Surfer che a sua volta libera Galactus.\nIl furioso Galactus spazza via l'intera Onda Annihilation con una ondata di energia che disintegra anche i pianeti vicini e uno degli Osservatori.\nNello stesso tempo, Ronan e Super Skrull vanno sul pianeta Hala dominato dalla casata Fiyero. Ronan scopre che i Fiyero si sono alleati con Annihilus e che sono stati loro ad aver accusato di tradimento Ronan,\nRonan uccide i fiyero per poi uccidere l'Intelligenza Suprema, che era stata ridotta a un vegetale dai Fiyero e i Kree acclamano Ronan come loro imperatore.\nNova, Peter Quill e Phyla-Vell riescono ad avvicinarsi ad Annihilus con l'aiuto di Blastaar. Annihilus riesce a salvarsi dall'ondata di Galactus grazie alle Bande Quantiche per poi imbattersi in Nova che lo sfida a duello. Nel combattimento, Nova si ritrova in difficolt\u00e0 contro Annihilus finch\u00e9 non venne abbandonato dalle Bande Quantiche che scelgono Phyla come loro nuova portatrice. Nova riesce ad uccidere Annihilus, vendicando la Nova Corps. Esausto, Nova vede il fantasma di Thanos che \u00e8 finalmente insieme alla Morte.\nUn trattato di pace fra i Kree e ci\u00f2 che resta dell'Onda Annihilation viene firmato da Ronan che \u00e8 costretto a cedere alcuni territori dell'impero Kree a Famelico. Infine Famelico rivela che Annihilus \u00e8 rinato da una delle sue regine.\nAnnihilation: The Nova Corps Files.\nThe Nova Corps Files \u00e8 una sorta di enciclopedia dei personaggi che compaiono nella saga.\nHeralds of Galactus (Araldi di Galactus).\nCon la Morte di Annihilus, Terrax fu libero dalla sua schiavit\u00f9. Atterr\u00f2 su un pianeta dominato da un parassita spaziale che uccise per riottenere il proprio onore.\nStardust torna ad essere un servitore di Galactus e gli dimostra la sua fedelt\u00e0 dandogli in pasto un membro della sua razza.\nFirelord d\u00e0 la caccia ai servitori superstiti di Annihilus che distrussero il suo pianeta natale. Ne uccide molti ma altri gli implorano piet\u00e0 e Firelord gli concede di vivere, ma solo se non compiranno altre stragi.\nGalactus manda Silver Surfer all'inseguimento di Tenebroso e Aegis e li sconfigge con l'energia della Frattura."}
{"id": "494240", "revid": "1573940", "url": "https://it.wikipedia.org/wiki?curid=494240", "title": "Fricativa dentale sonora", "text": "La fricativa dentale sonora \u00e8 una consonante fricativa presente in alcune lingue, che in base all'alfabeto fonetico internazionale \u00e8 rappresentata col simbolo . \nNella lingua italiana tale fono non \u00e8 presente. \nAltre lingue.\nInglese.\nIn inglese \u00e8 rappresentato col digramma (che per\u00f2 nella maggior parte dei casi rende graficamente la fricativa dentale sorda ):\nIslandese.\nIn islandese \u00e8 un fonema ed \u00e8 reso graficamente con la lettera (\"edh\"), da cui la lettera IPA deriva.\nDanese.\nIn danese l'uso della fricativa dentale sonora avviene come lene, in posizione postvocalica, o in corpo di parola quando si ritrova la consonante lunga /d\u02d0/.\nSpagnolo.\nIn spagnolo esiste solamente come allofono del fonema /d/ quando quest'ultimo \u00e8 in posizione finale o quando non \u00e8 preceduto da o :\n\"cada\" \"ciascuno\" \n\"nada\" \"niente\" \n\"Madrid\" \nArabo.\nIn lingua araba questo fono \u00e8 reso dalla lettera . Esiste anche una lettera che ne rende la faringalizzazione: .\nGreco.\nIn lingua greca moderna tale fono \u00e8 reso nell'alfabeto greco:\nQuesto suono \u00e8 apparso nel greco a partire dalla tarda koin\u00e8."}
{"id": "494242", "revid": "31886", "url": "https://it.wikipedia.org/wiki?curid=494242", "title": "Volturno (divinit\u00e0)", "text": "Volturno (latino \"Volturnus\" o \"Vulturnus\") \u00e8 il nome di una divinit\u00e0 etrusca, ammessa nel pantheon romano alla fine delle guerre contro i popoli etruschi. La divinit\u00e0 era venerata a Roma, nel Velabro, quartiere etrusco della citt\u00e0, ove le era stato dedicato un tempio. Era venerato in Campania nella zona di Capua, antico limite territoriale della civilizzazione etrusca, ove veniva venerato come fiume.\nVolturno romano ed etrusco.\nEra ritenuto dalla storiografia di inizio '900 un dio romano, omonimo del fiume campano e a Roma patrono del vento caldo di sud-est (il moderno scirocco). In realt\u00e0 di questo dio abbiamo testimonianza dagli storici romani che venne introdotto a Roma in seguito alle lotte tra romani ed etruschi, quando dopo la conquista di \"Volsinii\" l'immagine del dio ivi venerato fu portata a Roma per evocare la sua protezione a favore dei romani e toglierla agli etruschi.\nAl suo culto era preposto un flamine minore, il flamine volturnale; le sue festivit\u00e0 erano denominate \"Volturnalia\" e si celebravano il 27 agosto.\nSecondo lo scrittore cristiano Arnobio, Volturno era ritenuto il padre di Giuturna. \nLa vecchia scuola positivista riteneva che Volturno essendo un dio fluviale fosse collegato con il Tevere. Tale identificazione derivava dalla omonimia tra il dio romano e il fiume campano, e da ci\u00f2 si era supposto che \"Volturnus\" fosse stato un antico nome del Tevere, forse il nome datogli dagli Etruschi. In realt\u00e0 non esiste alcun indizio che attribuisca al Tevere un nome diverso da quelli conosciuti, cio\u00e8 l'arcaico \"Albula\" e i successivi \"Thybris\" e \"Tiberis\".\nL'archeologo Mario Cristofani scrisse, nel 1985, un lungo articolo intitolato \u201cVoltumna-Vertumnus\u201d, per il museo Claudio Faina di Orvieto, in cui sosteneva che tutte le conoscenze che abbiamo di questo dio derivano solo da testimonianze letterarie ed epigrafiche latine, in relazione al cosiddetto Fanum Voltumnae, il santuario federale degli etruschi ove avvenivano le assemblee annuali delle poleis (citt\u00e0) etrusche e nell'articolo documenta con precisione filologica l'identit\u00e0 dei termini Voltumna, Volturnus e Vertumnus, nomi che hanno come base la radice verbale indoeuropea vert o volt che significa cambiare, ricominciare. \nCristofani affermava che il nome della divinit\u00e0 comparve in epoca repubblicana come Vertumnus o Volturnus, mentre l'accezione di Veltumna \u00e8 stata tramandata dagli annalisti come pronuncia colta etrusca. Il nome di Volsinii proverrebbe dalla stessa radice verbale, a dimostrazione dell'omogeneit\u00e0 linguistica del sito, mentre le differenti variazioni di scrittura del nome di Volturno potrebbero derivare dalla ben nota complessit\u00e0 dei \u201cdialetti\u201d etruschi.\nSempre secondo Cristofani il nome deriverebbe dal mostro Volta, sorta di drago che nell'Historia Naturalis di Plinio, distruggeva con il fuoco le campagne vulsiniesi. \nL'autore latino scrive che \u201cemerge dagli Annali del Pontefice Massimo che mediante riti e invocazioni si possono condizionare i fulmini, come fece Porsenna\u201d, e cio\u00e8 che il re etrusco, conoscendo l'Arte Fulgorale, invocati gli dei, li convinse a distruggere con un fulmine il drago Volta, mostro che infestava le campagne vulsiniesi, distruggendo tutto con il suo fiato infuocato. Sempre Plinio, parlando dei fulmini ricorda che \u201cuna volta Volsinii citt\u00e0 ricchissima degli etruschi, fu completamente distrutta da un fulmine\u201d.\nSecondo l'archeologo Francesco Nicosia, soprintendente per alcuni anni in Etruria Settentrionale, rileggendo i testi di Plinio e di Livio, si desume che \u201cVolta era una creatura mostruosa, mezzo uomo e mezzo-bestia\u201d, che nelle campagne vomitava valanghe di materiale incandescente seminando lo sterminio, ma \u201cacquietatosi, divent\u00f2 amico della razza umana, don\u00f2 fertilit\u00e0 alla terra, cre\u00f2 il bacino lacustre, le forme delle cose viventi e di quelle inerti, lo stupendo paesaggio ricco di foreste, popolato di animali\u201d, \u201cera il Voltumna, o Vertunna, il mutevole, principe degli dei etruschi e dell'etrusca Velzu (nome originario di Volsinii) che aveva il suo tempio ove ogni anno si riunivano i dignitari della Confederazione, re sacerdoti detti lucumoni insieme a folle di pellegrini e si deliberavano interessi comuni di pace e di guerra, si tenevano i giochi gladiatori, sacri misteri e altre manifestazioni religiose\u201d.\nIl carattere fluviale del dio romano Volturno fu respinto gi\u00e0 nel 1960 da Kurt Latte che invece avanz\u00f2 la proposta di identificarlo come \"forza del vento\".\nGli studi di Georges Dum\u00e9zil hanno chiarito, sulla base delle testimonianze letterarie classiche, che il dio Volturnus a Roma indica il vento di sud-est, nocivo ai vigneti e agli alberi da frutto, e scongiurato con i \"Volturnalia\".\nFavorino, citato da Aulo Gellio, riferisce che \"il terzo vento, quello che viene dal punto in cui il sole si alza al solstizio d'inverno, i Romani lo chiamano \"Vulturnuus\" e la maggior parte dei Greci, con un nome composto, \"Eur\u00f3notos\", perch\u00e9 si situa tra il Noto e l'Euro.\"\nDa una testimonianza di Columella sappiamo che anche in Betica (Spagna meridionale) i contadini chiamavano \"Volturnus\" il vento caldo che devastava le viti all'inizio della Canicola, se non venivano coperte da stuoie di palma.\nL'etimologia del nome del dio non \u00e8 molto chiara; secondo Theodor Mommsen sarebbe derivata dalla radice \"uoluere\", in quanto accettava l'interpretazione \"fluviale\" del dio. Altri hanno proposto un collegamento con il nome dell'avvoltoio, o con il nome del monte \"Voltur\" nei pressi di Venosa, ricordato gi\u00e0 da Orazio. Per Kurt Latte, potrebbe avere un'origine etrusca sulla base dell'esistenza del nome proprio etrusco \"Velthurna\".\nVolturno \u00e8 indicato, anche da Varrone, come il principale dio degli etruschi e sia Properzio che Ovidio asseriscono che era il \u201cdio confederale\u201d dei 12 popoli etruschi e per questo motivo i romani avevano cercato di attirarne i favori, perch\u00e9 in origine sarebbe stata loro ostile ed essendo il patrono di tutta l'Etruria ed in particolar modo di Volsinii, l'avevano \u201cindotto\u201d con la evocatio a cambiare sede, trasportandone l'immagine a Roma ed edificandogli un tempio, appositamente per averlo favorevole che sorgeva verso il Tevere, tra Aventino e Palatino, fuori dal pomerio delle mura serviane, trattandosi di divinit\u00e0 straniera. Varrone ricorda che gi\u00e0 ai tempi di Romolo era venerato come divinit\u00e0 secondaria, introdotta ufficialmente a Roma da Tito Tazio col nome di Vertumnus o Volturnus ed aveva un sacerdote, il \u201cflamine volturnale\u201d, introdotto anch'esso, durante la dominazione etrusca; anch'egli conferma l'esistenza di una statua del dio lungo il \u201cVicus Tuscus\u201d, tra Palatino e Velabro che veniva addobbata dai commercianti etruschi coi fiori, frutta, con strumenti e vesti tipiche delle attivit\u00e0 agresti. \nVarrone conferma che gli antichi eruditi e i poeti latini, facevano derivare il suo nome da \u201cvertere\u201d, cambiare, pertanto era il dio dell'Annus Vertens, con la facolt\u00e0 di cambiare le cose, come il suo stesso aspetto, o cambiare addirittura il corso del Tevere, evitando i danni delle inondazioni. Lo scrittore poneva Vertunno, con Quirino, Ops, Flora, introdotti a Roma da Tito Tazio, tra gli dei di \u201cterza funzione\u201d, protettori delle colture di stagione, sino a darsi il cambio con Autumnus che giungeva subito dopo \u201cai grappoli della prima uva\u201d.\nLo storico romano Sesto Pompeo Festo, vissuto nel II secolo, ricorda anch'egli di avere visto il tempio di Volturno nei pressi dell'Aventino ove era collocata la statua togata di M.F. Flacco, il conquistatore di Vulsinii. \nChiaramente la sua venerazione attecch\u00ec maggiormente dopo l'impresa di Flacco e ispir\u00f2 Propezio per la IV Elegia in cui il dio dice di vedere, dal suo tempio collocato presso l'ansa del Tevere, il Foro Romano e di recare in mano i frutti dell'orto e sulla fronte una ghirlanda di fiori. Si vanta inoltre di sapersi trasformare in ragazzo o in uomo, in falciatore o soldato, mietitore, Apollo, Bacco, Fauno, auriga, pescatore, mercante, pastore, fioraio, con tutti i corrispettivi attributi iconografici.\nVolturno campano.\nVolturno \u00e8 anche il dio patrono dell'omonimo fiume campano. Di questa divinit\u00e0 resta la testimonianza di una protome d'arco proveniente dall'anfiteatro dell'antica Capua. Volturnum era anche l'antico nome dell'attuale citt\u00e0 di Capua, prima ancora di Casilinum; secondo il linguista Massimo Pittau avrebbe un'origine etrusca. Secondo l'etruscologo Giulio Mauro Facchetti, il nome della citt\u00e0 (e quindi del dio-fiume) si riferirebbe al falco avvistato il giorno della fondazione e interpretato come segno divino di buon auspicio.\nIl poeta Stazio descrive la statua del dio collocata sul ponte costruito da Domiziano sul fiume Volturno: lo rappresentava sdraiato come ad un banchetto con in testa una corona di canne palustri intrecciate. Il poeta immagina che il dio-fiume si lamenti con voce roca del peso delle arcate del ponte, rimpiangendo il lieve peso delle zattere che solcavano le sue acque. Anche altri poeti latini cantarono il dio-fiume Volturno: Lucano e Silio Italico."}
{"id": "494245", "revid": "106908", "url": "https://it.wikipedia.org/wiki?curid=494245", "title": "Tiziano Scarpa", "text": "Con il suo romanzo \"Stabat Mater\" ha vinto il Premio Strega 2009 e il Premio SuperMondello 2009. I suoi libri sono tradotti in numerose lingue. Collabora alla rivista on line \"Il primo amore\" (pubblicata anche su carta dalle edizioni Effigie), della quale \u00e8 uno dei fondatori, dopo esserlo stato del blog collettivo \"Nazione Indiana\".\nSvolge un'intensa attivit\u00e0 di lettore scenico delle opere sue e altrui, a teatro e non solo.\nAltre opere.\nNegli anni Ottanta ha sceneggiato alcuni fumetti per \"Frigidaire\". Nel corso degli anni ha collaborato con vari quotidiani e riviste.\nHa scritto numerosi saggi e testi creativi su vari artisti, fra cui: Soc\u00ecetas Raffaello Sanzio, Giorgio De Chirico, Mimmo Rotella, Alberto Savinio, Anish Kapoor, Magnus, Ryan Mendoza, Tino Sehgal, Stefano Arienti, Luca Bertolo, Bertozzi e Casoni, Benedetta Bonichi, Emilio Cafiero, Mauro Ceolin, Andrea Contin, Paola Di Bello, Flavio Favelli, Maurizio Finotto, Luigi Gardenal, Francesca Ghermandi, Massimo Giacon, Fausto Gilberti, Michael Kenna, Marco Lodola, Luisa Menazzi Moretti, Bruno Muzzolini, Cristiano Pintaldi, Silvano Rubino, Wolfgang Stehle, Fabio Visintin.\nHa tradotto \"La caduta\", dello scrittore brasiliano Diogo Mainardi, Torino, Einaudi, 2013. ISBN 978-88-06-21983-3.\nPoesia.\nNei primi anni del Duemila partecipa a vari poetry slam, vincendone alcuni, fra cui il prestigioso International Poetry Slam di Romapoesia 2002.\nA Serrano, nel comune di Carpignano Salentino, gli \u00e8 stato assegnato il premio \"L'olio della poesia\" nel 2008 e per l'occasione \u00e8 stato pubblicato in 999 copie il quaderno \"Lu poeto s'addeventa fantasmo\", curato da Massimo Melillo ed edito da Manni. Dal 1996 in poi questo riconoscimento annuale \u00e8 andato, fra gli altri, a Edoardo Sanguineti, Mario Luzi, Giovanni Raboni, Alda Merini, Nico Orengo, Francesco Guccini, Valerio Magrelli, Giuseppe Conte, Milo De Angelis, Jolanda Insana.\nTesti per musica.\nHa scritto i testi del libretto per l'opera lirica \"Fuori dai denti\" di Stefano Bassanese (1999, incompiuta).\nHa collaborato ai testi dell'album di Massimo Giacon \"Nella citt\u00e0 ideale\" (Fridge records, 2003), dove canta il brano \"Funky God\".\nHa scritto e cantato i testi delle canzoni \"Ti ho sognato\" e \"Svegliati svegliati\", inclusi nella versione per tablet dell'edizione digitale di \"Lo show dei tuoi sogni\", con musiche di Luca Bergia e Davide Arneodo dei Marlene Kuntz.\nIl gruppo musicale Banda Osiris ha musicato il testo della sua poesia \"La favola dell'amore inventato\", inserita nell'album \"Banda 25\" (2006).\nIl cantante e autore Ugo Ferrari ha musicato \"Lu bombo muscario\" e \"La gattarina\", tratti da \"Groppi d'amore nella scuraglia\", inserendoli nell'album \"Popular greggio\" del gruppo Humus.\nLa poetessa Francesca Tuscano ha tratto dal romanzo \"Occhi sulla graticola\" il libretto dell'opera \"Incontro\", musicato dal fratello Fausto Tuscano.\nLa compositrice Maria Gabriella Zen ha scritto \"Tre frammenti da Stabat Mater\", per voce femminile e vibrafono (2014).\nRete e impegno civile.\nNel 2002 \u00e8 tra i fondatori del blog collettivo \"Nazione Indiana\", dal quale fuoriesce nel 2005 per fondare il sito-rivista \"Il primo amore\". Si \u00e8 speso firmando articoli, interviste, inchieste e appelli per sensibilizzare l'opinione pubblica su casi molto controversi, fra cui la riapertura del processo sulla morte di Pier Paolo Pasolini, il diritto dei figli adottati a conoscere le proprie origini, l'estradizione di Cesare Battisti, la demonizzazione dei Rom, il \u201crazzismo istituzionale\u201d di alcuni sindaci e amministratori locali veneti, contro il quale, il 25 gennaio 2008, ha organizzato una manifestazione a Treviso con altri autori del Nordest. Dal 2013 al 2016 ha avviato e coordinato il progetto collettivo di volontariato \u201cPiccoli Maestri a Venezia\u201d (letture nelle scuole di classici del passato e gemme del presente), in accordo con l'associazione romana \u201cPiccoli Maestri\u201d.\nLetture sceniche, partecipazioni teatrali e cinematografiche.\n\u00c8 salito sul palco centinaia di volte per varie letture sceniche da solo o con vari musicisti, fra cui: Banda Osiris; Enrico Rava; Massimo Giacon; Stefano Bollani; Marlene Kuntz; Debora Petrina; i Virtuosi Italiani diretti da Alberto Martini, con Gemma Bertagnolli; Stefano Bassanese; Francesco Bearzatti; Renato Cantini e Michele Staino; Mario Congiu; Federico Costanza; Giovanni Cospito; Massimo Don\u00e0; Giorgio Li Calzi; Alberto Mesirca; Gianluigi Trovesi e Gianni Coscia.\nFra le sue principali letture sceniche:\nHa partecipato al film \"Le rose del deserto\" (2006) di Mario Monicelli recitando il ruolo del capitano Dante Campiotti.\nHa fiancheggiato Vitaliano Trevisan nella lettura scenica del testo dell'autore vicentino \"Una notte in Tunisia\" (2009)."}
{"id": "494249", "revid": "1782831", "url": "https://it.wikipedia.org/wiki?curid=494249", "title": "Clarabella", "text": "Clarabella (\"Clarabelle Cow\") \u00e8 un personaggio immaginario dei cartoni animati e dei fumetti Disney. Ha esordito nei fumetti nella striscia pubblicata sui quotidiani americani il 2 aprile 1930 all'interno della storia Topolino nella valle infernale disegnata da Floyd Gottfredson. Il personaggio \u00e8 apparso come protagonista o comprimario in migliaia di storie a fumetti realizzate in vari paesi del mondo.\nGenesi e sviluppo del personaggio.\nCome molti altri personaggi Disney del periodo, anche questo inizi\u00f2 come comprimario privo di nome. Delle mucche con le sembianze di Clarabella apparvero in numerosi cortometraggi, gi\u00e0 da \"Alice on the Farm\" del 1926, precedente alla creazione di Topolino stesso, nel quale una mucca era necessaria per una gag di Ub Iwerks che vedeva Julius il gatto che cercava di mungerla: sia Clarabella che Orazio vennero utilizzati come normali animali da fattoria o come esseri antropomorfi a seconda delle esigenze di trama, anche nel primo biennio di cortometraggi di Topolino: gi\u00e0 nel primo corto di questi, \"L'aereo impazzito\" del 1928, compare una di queste mucche non antropomorfe, per l'occasione chiamata Caroline; mucche poco caratterizzate, ma che avevano gi\u00e0 capacit\u00e0 antropomorfe come quella di stare su due zampe o applaudire, compaiono in corti come \"Steamboat Willie\", \"The Karnival Kid\" (in cui sfoggia per la prima volta un cappellino con fiore come quello di Minni), \"Il treno di Topolino\", \"Le follie di Topolino\"; in \"L'aratro di Topolino\" \u00e8 la mucca di Minni, ma \u00e8 solo in \"Topolino ballerino\" del 1930 che il personaggio acquisisce definitivamente la sua identit\u00e0: distinta da altre mucche che continuano a comparire tra gli amici di Topolino e Minni, vestita ora con una gonna, fa coppia per la prima volta con Orazio Cavezza, e viene rivelato che si chiama Clarabelle Cow. Da allora in poi comparir\u00e0 in molti altri cortometraggi, formando un quartetto con il fidanzato e gli amici Topolino e Minni in cartoni come \"Topolino impresario di radiofonia\" o \"Topolino salta il pranzo\" (1931), ricevendo l'ultimo ruolo da protagonista in \"Topolino in vacanza\" (1934), in seguito al quale, come Orazio, perde rapidamente popolarit\u00e0 rispetto a Paperino, Pluto e Pippo (che svolge persino il ruolo del suo interesse amoroso spodestando Orazio, nel corto del 1935 \"Fanfara\" o nel moderno ' del 2004); dopo l'ultima apparizione come violinista in \"L'ora della sinfonia\" del 1942, non si rivedr\u00e0 fino al \"Canto di Natale di Topolino\" del 1983, poi in un cameo in \"Chi ha incastrato Roger Rabbit\" nel 1988 e ne \"Il principe e il povero\" del 1990. Compare nella serie \"Mickey Mouse Works\" e in \"House of Mouse\", in cui sembra nutrire dei sentimenti per Pippo. Oltre alla gi\u00e0 citata apparizione nel film ', fa un cameo in \"Kingdom Hearts II\" nel mondo del Fiume Senza tempo come uno dei suoi abitanti, ma probabilmente successivamente vive nel Castello Disney che viene costruito l\u00ec pi\u00f9 tardi. Clarabella ha anche un giovane cugino, Cosimo (\"Bertie\" in originale) e una nipote, Itsy-Betsy, apparsi in diversi numeri dell'albo Walt Disney's Comics and Stories, mentre su Topolino (libretto) recentemente \u00e8 comparsa l'eccentrica zia Nena.\nStoria editoriale.\nLa prima apparizione del personaggio fu sulla striscia del 1\u00ba aprile 1930, nella storia \"Topolino nella valle infernale\", che anticipa di qualche mese l'apparizione del personaggio in veste definitiva nell'animazione, in \"Topolino ballerino\". Come nei cartoni animati, anche nei fumetti di questi primi anni \u00e8 un personaggio di primo piano, e aiuta Topolino e Minni in diverse imprese gi\u00e0 da \"Topolino e gli zingari\" (1931), dove si compone lo storico quartetto di amici presente anche nell'animazione; pettegola e sciocca, ma anche orgogliosa e passionale, la sua relazione con Orazio Cavezza si ufficializza con la proposta di matrimonio ricevuta da questi in \"Topolino e la pensione di Clarabella\" (1931-1932), anche se le nozze non avverranno mai; con il tempo inizia a comparire sempre meno, soprattutto dal momento in cui le avventure di Topolino si fanno pi\u00f9 complesse e ambientate in luoghi distanti dalla \"Hometown\" Topolinia; dopo la storia \"Topolino sosia di Re Sorcio\" (1937), inoltre, non compare pi\u00f9 come fidanzata di Orazio. Successivamente entra nel cast fisso delle storie pubblicate sui comic book negli anni cinquanta, sessanta e settanta insieme a Orazio Cavezza, Clara Cluck, Pippo, Minni e Topolino. Per un breve periodo durante i tardi anni sessanta, Clarabella inizia ad uscire con Pippo, e afferma pi\u00f9 volte di essere innamorata di Super Pippo, come in \"Pippo e i ladroni di Zanzipar\" (1965), ma alla fine a Pippo venne affiancata Gloria e Clarabella ritorna a essere la fidanzata di Orazio. Dagli anni ottanta in poi il personaggio compare molto raramente negli Stati Uniti mentre in Europa e specialmente in Italia, viene ripreso gi\u00e0 con la fortunata serie italo-francese de \"Gli anni muggenti di Clarabella\", inaugurata nel 1988, ambientata negli anni trenta e ideata da Philippe Gasc, con protagonista una Clarabella particolarmente astuta nel ruolo di sagace giornalista contro la malavita guidata dal boss Jim Cocorina.\nVa ricordato che in pi\u00f9 di una storia Clarabella si \u00e8 brevemente infatuata di criminali o truffatori: di Pietro Gambadilegno nella gi\u00e0 citata \"Pippo e i ladroni di Zanzipar\" e in \"Topolino e la barriera invisibile\" (1940), ma gi\u00e0 nel 1935 in \"Topolino e il tesoro di Clarabella\" del perfido usuraio Eli Squick, con sommo dispiacere di Orazio.\nFilmografia parziale.\nClarabella \u00e8 apparsa nei seguenti film della serie cinematografica \"Mickey Mouse\":"}
{"id": "494254", "revid": "1745361", "url": "https://it.wikipedia.org/wiki?curid=494254", "title": "Glywyssing", "text": "Il Glywyssing fu un regno medioevale del Galles, fondato attorno al 437 da Owain Finddu, figlio di Magno Massimo, che probabilmente mor\u00ec combattendo contro i razziatori irlandesi. Il Glywyssing era situato a ovest del Gwent ed era conosciuto come Cernyw (spesso confuso con il Cerniw della Dumnonia occidentale). Divenne Glywyssing dal tempo di Glywys Cernyw. Comprendeva tre regioni, che attorno al 480, dopo la morte di Glywys, andarono ai suoi tre figli, che diedero cos\u00ec vita ai regni separati o sub-regni di Gwynllg (l'area pi\u00f9 orientale, confinante con il Gwent e con capitale ad Allt Wynllyw sulla collina di Stow), Penychen (area centrale, con capitale a Nant Pawl) e Gorfynedd (l'area pi\u00f9 occidentale, che includeva la penisola di Gower, con centro a Llaniltud Fawr). Queste tre aree furono spesso governate come regni separati o regni satelliti, con una delle tre che manteneva nominalmente il potere supremo. Dalla prima met\u00e0 del IX secolo, il regno sembra dipendere dal Gwent. Nel X secolo cambi\u00f2 di nuovo nome in onore del potente re Morgannwg (oggi Glamorgan), in onore del potente re Morgan Hen Fawr."}
{"id": "494255", "revid": "115970795", "url": "https://it.wikipedia.org/wiki?curid=494255", "title": "Arturo Villone", "text": "In attivit\u00e0 dal 1976 ha contribuito allo sviluppo e alla modernizzazione dei generi radiofonici, e alla creazione di nuovi generi artistici come l'audiofumetto.\nBiografia.\nDopo un primo periodo di attivit\u00e0 in campo pubblicitario con la Fonit Cetra, diventa collaboratore RAI. Ha diretto negli anni trasmissioni con Piero Chiambretti, Luciana Littizzetto, Veronica Pivetti, Maria Amelia Monti, Oreste Lionello, Diego Abatantuono.\nHa collaborato agli spettacoli di Beppe Grillo e ha adattato in italiano i musical \"Jesus Christ Superstar\", \"My Fair Lady\" e \"West Side Story\". In particolare \"Jesus Christ Superstar\", trasmesso da Radio 2 Rai la mattina del 1\u00ba gennaio 2000, \u00e8 stato il primo Musical realizzato in Italia espressamente per la radio.\nSostenitore assieme a Diego Cugia dell'evoluzione del vecchio Radiodramma in Radiofilm, ha curato per Radio 2 la regia degli sceneggiati \"Diabolik\" (2000-2004) con Luca Ward, \"La furia di Eymerich\" (2001) di Valerio Evangelisti con Luca Biagini, \"Mata Hari \" (2003), \"Giovanna D'Arco\" (2005) e \"Jolanda, la figlia del Corsaro Nero\" (2006) con Veronica Pivetti.\nLo sceneggiato \"Diabolik\" ha ricevuto nel 2001 il riconoscimento speciale del Prix Italia ed \u00e8 riportato su Le Garzantine come primo esempio di radiofumetto italiano.\nHa realizzato nel 2002 il primo audiofumetto su CD per conto della casa editrice Astorina, \"Diabolik, il Re del Terrore\". Si tratta della prima avventura del personaggio di Angela e Luciana Giussani, rivisitata come \"avventura sonora\". Il CD \u00e8 stato ristampato nel febbraio 2009 dalla Gazzetta dello Sport.\nHa collaborato periodicamente con il mensile Millecanali come esperto di Format radio. Ha scritto canzoni e realizzato videoclip per la rockband Le Rivoltelle.\nNel 2007 e 2008 ha diretto per Radio Monte Carlo la trasposizione radiofonica del programma televisivo di Piero Chiambretti \"Markette\".\nNel 2010-2020 ha diretto per Radio 2 le trasmissioni \"Chiambrettopoli\", \"Chiambretti ore 10\", \"Chiambretti Spray\" e \"Asino chi non legge\" con Piero Chiambretti, \"Italia150.BAZ\" con Marco Bazzoni (Baz), \"Mediterroni\" con Diego Abatantuono, \"Attenda in linea\" con Max Laudadio, \"Besame mucho\", \"Mai sognato\", \"Yes Weekend\" con Carolina Di Domenico e Pierluigi Ferrantini, \"Mamma Non Mamma\" con Federica Cifola e Francesca Fornario, \"Ovunque6\" con Natascha Lusenti, \"Sere d'Estate\" e \"Notti d'Estate\" con Andrea Santonastaso, \"Siesta\" e la diretta del Festival di Sanremo 2011, 2013 e 2014.\nNello stesso periodo per Mediaset \u00e8 stato consulente musicale di \"Chiambretti Night\", \"Chiambretti Sunday Show\" e coautore in \"Chiambretti Supermarket\" e \"Grand Hotel Chiambretti\". Dal 2016 \u00e8 stato grafico/vignettista di \"Matrix Chiambretti\" e \"Scherzi a parte\" su Canale 5, di \"#CR4 - La Repubblica delle Donne\" su Rete 4 e di \"Tiki Taka\" su Italia 1."}
{"id": "494256", "revid": "110157", "url": "https://it.wikipedia.org/wiki?curid=494256", "title": "Amabhuku", "text": "Amabhuku: Illustrations d'Afrique/Illustrations from Africa \u00e8 stata un'esposizione di illustratori di libri per l'infanzia dell'Africa subsahariana, tenutasi in occasione della \"Fiera Internazionale del Libro per l'Infanzia\" di Bologna del 1999 (8-11 aprile). La parola \"amabhuku\" significa \"libro\" in lingua swahili.\nL'esposizione \u00e8 stata organizzata dalla ONG francese \"La Joie par les livres\". Complessivamente, vi erano esposte opere di 130 artisti provenienti da 27 paesi. I 34 illustratori premiati dalla giuria provenivano principalmente da Sudafrica e Camerun.\nArtisti partecipanti all'esposizione.\nScrittori.\nFrancis Bebey, Charles Mungoshi, V\u00e9ronique Tadjo\nIllustratori.\nMoussa Adji, Svetlana Amegankpoe, Fatinia Aaron, Meshack Asare, Kamto Boudjeka, Philippa-Alys Browne, Henry Coomber, Jude Daly, Niki Daly, Abel Thuso Dhliwayo, Baba Wag\u00e9 Diakit\u00e9, Karim Diallo, Zoulkifouli Gbadamassi, Piet Grobler, Jo Harvey, Ali Ahmed Hassaan, J\u00e9r\u00f4me Kimaro, Jean-Claude Kimona, Christian Kingu\u00e9 Epanya, Alain Lakoussan, Bawe Ernest Mbanji, Banza Moma, Fiona Moodie, Hassan Musa, Dominique Mwankumi, Vincent Nomo, Edmund Opare, Elizabeth Pulles, V\u00e9ronique Tadjo, Marjorie Hope Van Heerden, Annelise Voigt-Peters, William Wilson, Ken Wilson-Max, Seydou Yaro, Aly Zorom\u00e9\nGiuria.\nOusmane Sow Huchard, Elibariki Moshi, Quentin Blake, Abdoulaye Konat\u00e9, Marie Wabbes, Genevi\u00e8ve Patte"}
{"id": "494257", "revid": "767487", "url": "https://it.wikipedia.org/wiki?curid=494257", "title": "Sovrani del Glywyssing", "text": " \nLista dei sovrani del regno gallese del Glywyssing (V-X secolo), che divenne poi il regno di Morgannwg.\nPer i sovrani successivi, si veda Sovrani del Morgannwg."}
{"id": "494261", "revid": "1705737", "url": "https://it.wikipedia.org/wiki?curid=494261", "title": "Portland (Maine)", "text": "Portland \u00e8 una citt\u00e0 degli Stati Uniti d'America, la pi\u00f9 popolosa dello Stato del Maine. La citt\u00e0 di Portland nell'Oregon prese nome dalla Portland del Maine.\nGeografia fisica.\nTerritorio.\nSi trova nel sud del Maine ed ha una superficie di , di cui di acque interne.\nConfina con South Portland, Westbrook, Falmouth e Casco.\nClima.\nLa classificazione dei climi di K\u00f6ppen inserisce Portland e gran parte del Maine nella fascia Dfb:\nDunque quello della principale citt\u00e0 del Maine \u00e8 un clima freddo, nivale, umido in tutti i mesi dell'anno, cio\u00e8 con precipitazioni ben distribuite in ogni mese, e con stagione estiva moderatamente calda.\nIn effetti, guardando le medie climatiche della citt\u00e0 nel periodo di riferimento dell'Organizzazione Mondiale della Meteorologia (1961-1990), si evince che il mese pi\u00f9 freddo, gennaio, ha una media assoluta di -6,1\u00b0 mentre quella di luglio sale fino a +20,3\u00b0. Tra novembre e marzo le medie delle minime restano sottozero mentre a gennaio anche le medie delle massime sono negative.\nPortland \u00e8 una citt\u00e0 costiera ma ha un clima oltre che (per la ventosit\u00e0, le tempeste oceaniche e le precipitazioni abbondanti) marittimo anche decisamente continentale tant'\u00e8 che le medie vanno dai -11,4 delle minime di gennaio ai +26,0 delle massime di luglio.\nAnche i record termici sono sintomo dell'estrema continentalit\u00e0 del clima della citt\u00e0 tant'\u00e8 che la temperatura pi\u00f9 alta registrata \u00e8 stata di +39,4 mentre la minima pi\u00f9 fredda \u00e8 sprofondata fino a -39,4\u00b0.\nPer quanto riguarda le precipitazioni queste sono frequenti tutto l'anno.\nLa media pluviometrica \u00e8 di , il mese con meno precipitazioni \u00e8 agosto con mentre quello con maggiori precipitazioni \u00e8 novembre con .\nNei mesi pi\u00f9 freddi le precipitazioni tendono ad essere nevose mentre in estate si concentrano quasi tutti i temporali.\nCon l'esclusione dell'Alaska Portland \u00e8 una delle citt\u00e0 marittime pi\u00f9 nevose di tutti gli Stati Uniti: in un anno, soprattutto tra novembre e marzo, cadono mediamente .\nNei mesi pi\u00f9 freddi dell'anno non sono rari i blizzard ossia le tempeste di neve che possono bloccare la citt\u00e0 e far precipitare le temperature di parecchi gradi sotto lo zero. Nella prima parte della primavera sono tipici i ritorni dell'inverno con grandi nevicate e temperature negative mentre nella seconda met\u00e0 della stagione iniziano i primi calori semi-estivi che portano ad un veloce ed esplosivo risveglio vegetativo. Durante la stagione estiva si possono registrare, a causa dell'aria meridionale proveniente dall'interno degli USA e dal Golfo del Messico, eventi di caldo intenso con massime sopra i 30\u00b0 anche se di frequente perturbazioni piovose o fronti temporalesche rinfrescano l'aria. L'autunno vede un progressivo e veloce raffreddamento: nella prima parte la cosiddetta estate indiana, l'autunno caldo caratteristico del Nord America, pu\u00f2 portare scampoli semi-estivi mentre nella seconda met\u00e0 iniziano le prime ondate di freddo con neve sulle coste. Questa \u00e8 anche la stagione in cui grazie ai primi freddi si verifica il suggestivo e affascinante fenomeno del \"foliage\" (letteralmente: \"fogliame\") ossia l'esplosione di un'intensa colorazione dalle tonalit\u00e0 pastello, soprattutto rosso e marrone, delle foglie degli alberi decidui. Il \"foliage\" ha dato vita ad un vero e proprio flusso turistico.\nPortland \u00e8 una citt\u00e0 molto nebbiosa cos\u00ec come spesso \u00e8 colpita da forti tempeste oceaniche.\nPopolazione.\nPortland nel 2000 contava abitanti, mentre nel 2004 i residenti erano scesi a .\nCultura.\nPortland ha tre universit\u00e0: la \"University of Southern Maine\", la \"University of New England\", e la \"Maine College of Art\" (MECA).\nOltre ad esse, in citt\u00e0 vi sono diversi istituti superiori.\nVi ha sede la Portland Symphony orchestra, che si esibisce in un proprio auditorium cittadino.\nTra i musei presenti, il pi\u00f9 importante \u00e8 il \"Portland Museum of Art\".\nVi nacque Henry Wadsworth Longfellow, scrittore e poeta, fra i primi ad assurgere a fama internazionale fra i letterati americani.\nHa dato inoltre i natali allo scrittore statunitense contemporaneo Stephen King e alla scrittrice Elizabeth Strout.\nMonumenti e luoghi d'interesse.\nGrazioso \u00e8 il centro della citt\u00e0. Tra i diversi luoghi d'interesse, si segnala il \"Maine Mall\", grande arteria commerciale preferita da migliaia di persone per fare shopping. Numerosa la comunit\u00e0 italiana di recente immigrazione che ha prodotto l\u2019apertura di attivit\u00e0 economiche di successo. Tra queste Gorgeous Gelato, una gelateria italiana molto famosa, sempre sulle guide americane come una delle migliori degli Stati Uniti.\nComunicazioni.\nA Portland si trova il pi\u00f9 importante e trafficato aeroporto del Maine, il \"Portland International Jetport\", che ha registrato un picco annuo di 1,5 milioni di passeggeri."}
{"id": "494266", "revid": "37401", "url": "https://it.wikipedia.org/wiki?curid=494266", "title": "Trenta tiranni", "text": "Trenta tiranni \u00e8 il nome dato dagli storici moderni ad un regime oligarchico instaurato ad Atene nel 404 a.C. dopo la sconfitta contro Sparta nella guerra del Peloponneso. Gli storici antichi si riferiscono ai tiranni semplicemente come \"i trenta\" ().\nIl regime dur\u00f2 solo otto mesi: fu rovesciato dal ritorno degli esuli democratici, guidati da Trasibulo, col successivo supporto del re di Sparta Pausania.\nL'insediamento dei Trenta.\nDopo la resa di Atene, che pose fine alla guerra del Peloponneso (aprile 404 a.C.), gli Spartani imposero ai vinti, attraverso la mediazione del politico ateniese Teramene, delle condizioni molto dure di resa: abbattimento delle Lunghe Mura, riduzione drastica della flotta, amnistia per gli ateniesi in esilio, che avrebbero potuto quindi tornare in citt\u00e0, e subordinazione della citt\u00e0 agli Spartani per ogni decisione riguardante la politica estera. Inoltre, Atene dovette adottare la \"costituzione dei patri\", un esplicito richiamo all'oligarchia; questo dettaglio, per\u00f2, \u00e8 riportato solo da Aristotele, Diodoro Siculo, Giustino e Plutarco, che secondo lo storico Luciano Canfora attingono tutti da Teopompo, mentre Senofonte non ne fa cenno.\nGli esuli della fazione oligarchica, infatti, appoggiati da Lisandro, l'ammiraglio spartano fautore della vittoria decisiva nella battaglia di Egospotami, approfittando dello stato di prostrazione economica in cui versava la citt\u00e0 per la perdita dell'impero marittimo, dell'Eubea e del bestiame che vi era stato trasportato, per le fughe di schiavi, il decremento demografico, i saccheggi e la devastazione dei demi che erano avvenute durante la guerra, instaurarono un governo di matrice oligarchica guidato da trenta politici, i \"trenta tiranni\".\nSecondo Lisia dieci dei trenta tiranni furono scelti dai cittadini fautori dell'oligarchia, dieci direttamente da Lisandro e dieci da Teramene, che incluse se stesso nel gruppo. Secondo Canfora, comunque, questa suddivisione \u00e8 inverosimile.\nLista dei Trenta.\nLa lista dei tiranni viene riportata da Senofonte. Di molti di essi conosciamo solo il nome, ma Luciano Canfora ipotizza che tutti loro avessero fatto parte anche della Boul\u00e9 dei Quattrocento (la certezza, per\u00f2, non c'\u00e8, visto che la lista dei Quattrocento \u00e8 incompleta).\nLa lista fu pubblicata nel cosiddetto \"decreto di Dracontide\", promulgato quando era arconte Pitodoro (in carica dal giugno 404 al giugno 403); su questo punto, quindi, Senofonte sbaglia nel dire che i Trenta furono instaurati \"subito dopo l'abbattimento delle mura\", avvenuto in aprile, mentre il decreto risale certamente ad almeno due mesi dopo.\nI primi mesi e l'uccisione di Teramene.\nI primi atti dei Trenta furono la nomina del consiglio, degli arconti e dei tesorieri e la condanna dei sicofanti, misure che furono in genere apprezzate dai cittadini, come ci testimonia anche Lisia nell'orazione \"Contro Eratostene\".\nSuccessivamente, i nuovi magistrati abrogarono le leggi di Efialte e in generale tutte le leggi dubbie che davano spazio di interpretazione ai tribunali, per evitare gli abusi di potere che erano avvenuti negli anni precedenti da parte dei giudici popolari.\nI Trenta vennero per\u00f2 presto in contrasto tra loro: Crizia, il \"leader\" del gruppo, allievo di Socrate e zio di Platone, intraprese una politica brutale di repressione degli avversari politici, nell'intento di instaurare un regime oligarchico a tutti gli effetti, mentre Teramene cercava di guadagnarsi il favore dei cittadini moderati cercando di conciliare le tradizioni democratiche con una forma di governo che includesse nel potere decisionale solo i cittadini ateniesi che avessero almeno il grado militare di oplita.\nCrizia prevenne Teramene scegliendo tremila ateniesi che furono associati al governo e fece confiscare le armi di tutti gli Ateniesi che non facevano parte di questa lista. Inoltre Crizia, temendo che il regime fosse rovesciato, chiese ed ottenne da Lisandro che gli oligarchi fossero protetti da una guarnigione spartana, guidata da Callibio.\nSuccessivamente, i Trenta misero a morte diversi cittadini, tra i quali Leone di Salamina, che avevano l'unica \"colpa\" di essere stati popolari durante il periodo democratico e decisero infine di arrestare e far uccidere altrettanti meteci, scelti tra i pi\u00f9 facoltosi, al solo scopo di confiscare loro i beni. Teramene si oppose e Crizia lo elimin\u00f2 costringendolo al suicidio.\nLa guerra civile.\nPrime vittorie dei ribelli.\nDopo la morte di Teramene, la pressione del regime si fece sempre pi\u00f9 aspra e sanguinaria verso i suoi oppositori e in generale sugli Ateniesi che non facevano parte della lista dei Tremila, provocando una vera e propria diaspora dei cittadini verso Tebe e Megara.\nProprio da Tebe Trasibulo, ex stratego e trierarca della guerra del Peloponneso e collega di Teramene nelle battaglie di Cizico e delle Arginuse, reclut\u00f2 un gruppo di circa settanta esuli e nell'inverno 404/403 a.C. fece una sortita a File, dove tenne a bada la guarnigione spartana, nonostante la grande inferiorit\u00e0 numerica, anche grazie ad un'improvvisa nevicata.\nNel 403 a.C. Trasibulo, alla testa di un migliaio di esuli, tra i quali l'araldo Cleocrito, occup\u00f2 poi il Pireo ed affront\u00f2 e vinse i Trenta e gli Spartani in battaglia a Munichia, dove lo stesso Crizia trov\u00f2 la morte.\nDeposti il giorno dopo la battaglia dai Tremila, i superstiti dei Trenta, ad eccezione di Eratostene e di Fidone, si ritirarono ad Eleusi, mentre ad Atene furono eletti al loro posto dieci nuovi magistrati.\nIntervento di Pausania e pacificazione.\nDopo altre scaramucce coi democratici, insediatisi nel Pireo, sia i Trenta da Eleusi sia i Dieci da Atene chiesero aiuti a Sparta contro i ribelli; intervenne per primo Lisandro, ma subito dopo il re di Sparta Pausania decise di intervenire personalmente per non accrescere ulteriormente il potere di Lisandro e, reclutato un esercito composto da Spartani e altri alleati peloponnesiaci, marci\u00f2 su Atene, accompagnato anche da tre dei cinque Efori.\nIl re si accamp\u00f2 nei pressi di Atene e, dopo aver vinto una battaglia contro le truppe di Trasibulo che avrebbe voluto anche evitare, medi\u00f2 tra le parti (settembre 403), ottenendo la fine della guerra civile ed imponendo il ritorno di tutti gli Ateniesi alle loro case, ad eccezione dei Dieci, che sarebbero andati a raggiungere i Trenta ad Eleusi; dopodich\u00e9, Pausania torn\u00f2 a Sparta.\nLa Repubblica oligarchica di Eleusi.\nCon la pacificazione del 403 Eleusi fu dichiarata repubblica indipendente da Atene, come rifugio per tutti coloro che preferivano l'oligarchia alla democrazia.\nDopo due anni, per\u00f2, sotto l'arcontato di Xeneneto (401-400 a.C.), ad Atene si sparse la voce che quelli di Eleusi arruolassero mercenari: i capi degli oligarchi furono chiamati a colloquio dagli Ateniesi e uccisi a tradimento. Cos\u00ec si concluse la guerra civile.\nEratostene, uno dei due magistrati che era invece rimasto ad Atene, fu successivamente tratto in tribunale da Lisia, che lo accus\u00f2 dell'uccisione del fratello Polemarco."}
{"id": "494268", "revid": "599013", "url": "https://it.wikipedia.org/wiki?curid=494268", "title": "Malpensa Express", "text": "Il Malpensa Express \u00e8 un servizio ferroviario della societ\u00e0 Trenord che collega la stazione di Milano Cadorna e la stazione di Milano Centrale all'aeroporto di Milano-Malpensa.\nStoria.\nIl servizio fu attivato nel maggio 1999 in concomitanza dell'apertura del nuovo terminal di Malpensa 2000. In origine collegava la stazione di Milano Cadorna a quella di Malpensa Aeroporto effettuando fermate per servizio viaggiatori a Milano Bovisa-Politecnico, Saronno e Busto Arsizio FN. La durata del viaggio era di quaranta minuti, mentre l'orario d'esercizio andava dalle ore 5:00 alle ore 24:00 circa. Il servizio era gestito dalle Ferrovie Nord Milano, dal 2006 LeNord.\nIl 14 dicembre 2008 \u00e8 stata introdotta una nuova relazione che non effettuava fermate tra le due stazioni capolinea, con un tempo di percorrenza di trentaquattro minuti.\nL'apertura del nuovo tunnel ferroviario di Castellanza, avvenuta il 30 gennaio 2010, ha permesso di ridurre il tempo di percorrenza tra le due stazioni capolinea a ventinove minuti per la tipologia senza fermate intermedie e a trentasei minuti per quella con le fermate.\nIl 12 dicembre dello stesso anno, a seguito della costruzione di un apposito raccordo ferroviario, \u00e8 stata introdotta la relazione da e per la stazione di Milano Centrale, con parte delle corse che effettuano le fermate intermedie di Milano Porta Garibaldi, Milano Bovisa, Saronno, Rescaldina, Castellanza, Busto Arsizio FN e Ferno-Lonate Pozzolo (tempo di percorrenza 52 minuti), ed altre che effettuano le sole fermate di Milano Porta Garibaldi, Milano Bovisa, Saronno e Busto Arsizio FN (tempo di percorrenza 43 minuti).\nIn seguito al processo di fusione tra LeNord e la Divisione Regionale Passeggeri di Trenitalia, il servizio \u00e8 gestito dalla societ\u00e0 Trenord.\nCon il cambio di orario del 26 aprile 2015 sono state eliminate le corse senza fermate intermedie tra Milano Cadorna e Malpensa.\nIl 18 dicembre 2016 \u00e8 stata attivata la stazione presso il Terminal 2 dell'aeroporto; di conseguenza la stazione di Malpensa Aeroporto \u00e8 stata ridenominata Malpensa T1 e tutte le corse del servizio Malpensa Express sono state prolungate da Malpensa T1 a Malpensa T2.\nA partire dal mese di marzo 2020, il servizio \u00e8 stato oggetto di una serie di limitazioni e sospensioni a causa della pandemia di COVID-19, che ha provocato l'imposizione di un lockdown della durata di circa 2 mesi sull'intero territorio italiano ed ha causato un forte calo dei collegamenti e dei passeggeri sia in ambito ferroviario che in ambito aereo, con una temporanea sospensione del servizio da e per Milano Cadorna, la limitazione di tutti i treni alla stazione di Malpensa T1 e l'eliminazione della fermata di Busto Arsizio Nord per la met\u00e0 dei treni da e per Cadorna.\nIl servizio.\nLe relazioni tra Milano e l'aeroporto di Milano-Malpensa sono due:\nMilano Cadorna-Malpensa.\nDalla stazione di Milano Cadorna sono effettuate corse ogni mezz'ora in entrambe le direzioni, che si incrociano a Saronno, ossia quasi perfettamente a met\u00e0 tra i due capolinea. La prima corsa da Milano Cadorna \u00e8 alle ore 4:27, l'ultima alle 23:27. La prima corsa da Malpensa \u00e8 alle ore 5:20, l'ultima alle 0:20.\nPrima di arrivare alle stazioni dell'aeroporto (nell'ordine prima al Terminal 1 e poi al Terminal 2), il Malpensa Express che parte da Cadorna ferma a Milano Bovisa-Politecnico (dove trova interscambio con le linee suburbane S1 per Lodi, S2 ed S4 per Camnago-Lentate e Seveso, e S13 per Pavia), a Saronno (dove trova interscambio con la linea S9 per Albairate-Vermezzo e con la linea S1 per Lodi) e a Busto Arsizio Nord (dove \u00e8 possibile l'interscambio con la linea S50 della rete celere ticinese). Il tempo di percorrenza tra Milano Cadorna e Malpensa T2 \u00e8 di 47 minuti sia all'andata che al ritorno.\nLe corse sono accessibili con la tariffa speciale aeroportuale solo se si arriva o si parte da Malpensa; se invece si impiega una corsa del servizio Malpensa Express da/per Cadorna per un viaggio che non ha Malpensa n\u00e9 per origine n\u00e9 per destinazione, \u00e8 necessario disporre di un titolo di viaggio regionale di prima classe.\nLa categoria di servizio assegnata a tutte le corse da/per Milano Cadorna \u00e8 quella di treno \"Malpensa Express\" (MXP). Fuori dai confini dell'area urbana milanese, dove sono validi tutti i titoli di viaggio regionali validi su percorsi che iniziano o terminano a Milano ed anche i titoli ATM impiegati sui mezzi pubblici urbani di Milano, l'accesso al servizio \u00e8 consentito solo con titolo di viaggio aeroportuale oppure regionale di prima classe. Negli orari in cui non si effettuano servizi sulla direttrice Milano-Saronno-Novara Nord, parzialmente sovrapposta, sono ammessi anche i viaggiatori provvisti di titolo di viaggio regionale di seconda classe, nel solo tratto tra Milano e Busto Arsizio Nord.\nMilano Centrale-Malpensa.\nTra la stazione di Milano Centrale e le stazioni di Malpensa Aeroporto sono effettuate corse ogni mezz'ora, di 2 tipologie di servizio, differenti per il numero di fermate: corse classificate come Malpensa Express \"MXP\" e corse di categoria regionale \"R\". Il tempo di percorrenza tra le stazioni di Milano Centrale e Malpensa T2, per entrambe le tipologie di servizio, \u00e8 di 57 minuti all'andata e 58 minuti al ritorno.\nLe corse di tipologia \"MXP\" fermano alle stazioni di Milano Porta Garibaldi, Milano Bovisa, Saronno, Busto Arsizio Nord e Malpensa Aeroporto T1. Durante le fasce orarie in cui il servizio \u00e8 attivo, queste corse generalmente partono da Milano Centrale al minuto 55 e da Malpensa Aeroporto T2 al minuto 7.\nLe corse di categoria \"R\" fermano alle stazioni di Milano Porta Garibaldi, Milano Bovisa, Saronno, Rescaldina, Castellanza, Busto Arsizio Nord, Ferno-Lonate Pozzolo e Malpensa Aeroporto T1. Durante le fasce orarie in cui il servizio \u00e8 attivo, queste corse generalmente partono da Milano Centrale al minuto 25 e da Malpensa Aeroporto T2 al minuto 37.\nI titoli di viaggio validi per l'utilizzo dei suddetti treni variano in base alle stazioni di partenza e arrivo del tragitto prescelto, con generale esclusione dei classici titoli di viaggio regionali per i tragitti che iniziano o finiscono alle stazioni di Malpensa Aeroporto (T1 o T2), per cui occorre la tariffa speciale aeroportuale; se invece si impiega una corsa del servizio Malpensa Express da/per Centrale per un viaggio che non ha Malpensa n\u00e9 come inizio n\u00e9 come termine, sono validi i classici titoli di viaggio regionali, sia di prima che di seconda classe. Come per i Malpensa Express da e per Cadorna, anche su quelli da e per Centrale, nel solo tratto urbano milanese, sono utilizzabili tutti i titoli di viaggio regionali validi su percorsi con origine o destinazione a Milano ed i titoli validi sulla rete urbana ATM.\nAnche sull'altro servizio ferroviario che interessa le stazioni di Malpensa, la linea S30 della rete celere del Canton Ticino (gestita da TiLo), esiste uno schema similare secondo cui, in base ai servizi impiegati ed alle stazioni di inizio e termine tragitto, sono validi solo alcuni titoli di viaggio.\nLe linee ferroviarie percorse.\nMilano Cadorna-Malpensa.\nDa Milano Cadorna il Malpensa Express percorre la ferrovia Milano-Saronno e poi la Saronno-Novara fino al Bivio Sacconago, posto poco oltre la stazione di Busto Arsizio Nord, per poi proseguire fino all'aeroporto lungo una linea ferroviaria dedicata, arrivando alle stazioni all'interno dell'aeroporto.\nMilano Centrale-Malpensa.\nI treni del servizio Malpensa Express partono dai binari 1, 2 e 3 della stazione di Milano Centrale (itinerario 1) e percorrono il tratto ferroviario denominato \"Manico d'Ombrello\" (inaugurato il 31 luglio 2010 appositamente per farvi transitare i treni in servizio tra Centrale e Malpensa ed entrato completamente a regime il 13 settembre dello stesso anno con i primi servizi ad alta velocit\u00e0 verso lo scalo aeroportuale milanese), superano il bivio Mirabello e si immettono sulla linea proveniente da Greco Pirelli per Porta Garibaldi (linea da Chiasso e Monza). A Porta Garibaldi sostano su binari passanti, solitamente il 13 o il 20. Da qui impiegano la nuova tratta (a nord di quella storica) che attraversa lo scalo Farini, raggiungono il PM Ghisolfa e abbandonano la rete RFI per entrare a Milano Bovisa-Politecnico: da qui in poi il percorso \u00e8 uguale a quello dei Malpensa Express provenienti da Milano Cadorna.\nMateriale rotabile.\nI treni del Malpensa Express (detti semplicemente \"Malpensa Express\" o \"Malpensa\") in origine venivano effettuati con Treni ad Alta Frequentazione (TAF) con una livrea dedicata, con colori bordeaux, verde scuro e bianco panna e, a volte, con pellicolatura pubblicitaria integrale. I treni viaggiavano in composizione semplice, a 4 elementi, ed avevano un allestimento interno diverso da quello dei TAF in servizio su altre relazioni, realizzato in modo da offrire maggiore spazio per i bagagli voluminosi.\nA partire dal mese di giugno 2010 \u00e8 iniziata la progressiva introduzione del nuovo Convoglio Servizio Aeroportuale (CSA), treno derivato dal progetto Coradia-Minuetto ma con 5 casse anzich\u00e9 3, classificato EA720-treno A501/50x su rete FNM ed ETR 245 FM su rete RFI (primo ordine 01-06; secondo ordine 07-14, introdotti a partire da marzo 2012), appositamente progettato per questo tipo di servizio aeroportuale, nella stessa livrea bordeaux-grigio-panna. Dopo i primi mesi di servizio trascorsi sulla tratta da Milano Cadorna, da giugno 2011 i CSA sono stati impiegati prevalentemente sulla tratta da Milano Centrale. Da febbraio 2012, sulla linea Milano Cadorna - Malpensa, sono stati introdotti alcuni TAF in livrea Trenord. Su entrambe le linee sono stati utilizzati saltuariamente anche TSR a tre casse (R3) o pi\u00f9 raramente a cinque casse (R5), in livrea Trenitalia XMPR, LeNord o Trenord. Dalla fine del 2012 su entrambe le relazioni aeroportuali sono impiegati di regola esclusivamente CSA, in composizione semplice o doppia; in caso di indisponibilit\u00e0 dei CSA (che occasionalmente sono impiegati anche sulle linee del servizio suburbano attestate a Cadorna) vengono impiegati al loro posto ETR 425 oppure TSR."}
{"id": "494269", "revid": "77358", "url": "https://it.wikipedia.org/wiki?curid=494269", "title": "Fabulae Milesiae", "text": ""}
{"id": "494270", "revid": "767487", "url": "https://it.wikipedia.org/wiki?curid=494270", "title": "Radiofilm", "text": "Il radiofilm \u00e8 la trasposizione audio di un testo letterario, teatrale, cinematografico o fumettistico. Non \u00e8 la semplice lettura integrale di un testo, com'\u00e8 l'audiolibro, bens\u00ec l'evoluzione del vecchio radiodramma derivato del \"Teatro Radiofonico\" dei tempi dell'EIAR.\nLa differenza dalla prosa della vecchia radio \u00e8 data dalle nuove tecnologie, che consentono una elaborazione sonora pi\u00f9 accurata.\nLe scarne sonorit\u00e0 dell'antico teatro radiofonico possono oggi avvicinarsi molto di pi\u00f9 ai sofisticati suoni del cinema, grazie alla perfetta sincronizzazione tra voci, effetti sonori e musica.\nIl radiofilm \u00e8 dunque in grado di ricreare la cosiddetta \"immagine radiofonica\", che consente all'ascoltatore di figurarsi l'azione sonora in modo quasi visivo.\nAltra differenza sostanziale consiste nel fatto che il radiodramma pu\u00f2 essere recitato alla radio in diretta (come il Teatro), mentre il radiofilm richiede una lunga fase di post-produzione (come il cinema).\nPromotori del radiofilm in Italia - alla RAI - si possono considerare i registi Diego Cugia con \"Il Mercante dei Fiori\", Arturo Villone con \"Diabolik\" e Rino Bolognesi con \"Gli Sceneggiati\", mentre per quanto riguarda l'editoria indipendente case editrici come Good Mood Edizioni Sonore, LibriVivi e First Line Service."}
{"id": "494272", "revid": "49022", "url": "https://it.wikipedia.org/wiki?curid=494272", "title": "San Cadog Ddoeth", "text": ""}
{"id": "494273", "revid": "36426", "url": "https://it.wikipedia.org/wiki?curid=494273", "title": "Via Maggio", "text": "Via Maggio si trova nel quartiere di Oltrarno a Firenze. Il nome deriva da un antico nobile Fiorentino.\nStoria.\nFino a tutto il XII secolo la strada era aperta campagna al di fuori delle mura. Le prime case qui costruite attorno al 1260 appartenevano alla famiglia Velluti, e proprio su iniziativa di Bonaccorso Velluti fu tagliata la strada con un tracciato perfettamente rettilineo su alcuni terreni agricoli della sua famiglia, come collegamento fra piazza San Felice e il ponte di Santa Trinita, appena fatto costruire dalla famiglia Frescobaldi. \nEntro la seconda met\u00e0 del XIV secolo ai Velluti si erano aggiunte altre importanti famiglie, quali i Corsini, i Biliotti, i Michelozzi, i Pitti, i Capponi, i Ridolfi, che costruirono i loro palazzi sulla strada che per la bellezza e la consistente larghezza per l'epoca, fu presto chiamata \"via Maggiore\".\nNel corso del Cinquecento divenne una delle pi\u00f9 aristocratiche vie della citt\u00e0, quando le famiglie nobili fecero a gara a costruire bei palazzi sui suoi fianchi dopo che la sede della corte granducale era stata spostata da Palazzo Vecchio a Palazzo Pitti, appena ad un isolato di distanza.\nNumerosi sono i palazzi che si distinguono per la bellezza e scenograficit\u00e0, non a caso da questa strada spesso passavano i cortei ufficiali dei Granduchi di Toscana che passavano sul Ponte di Santa Trinita, piuttosto che sullo stretto Ponte Vecchio.\nAnche dopo aver perso la funzione di \"strada di corte\", via Maggio ha mantenuto un carattere elegante, grazie a numerosi negozi di antiquari di prestigio, che spesso hanno sede al piano terreno dei palazzi.\nEdifici di rilievo.\nLa strada \u00e8 una delle pi\u00f9 ricche di palazzi storici della citt\u00e0, anche se rispetto ad altre zone (come via Cavour o Borgo Albizi) i palazzi di via Maggio sono tutti piuttosto uniformi e austeri all'esterno, con l'unica eccezione \"frivola\" del palazzo di Bianca Cappello. Il sostenuto traffico veicolare della strada inoltre non aiuta ad apprezzare l'architettura della via.\nLa strada si apre al numero 2 col palazzo Pitti-Mannelli, con un busto di Cosimo I entro una nicchia attribuito a Baccio Bandinelli e il doppio stemma dei Pitti e dei Mannelli. \nAl numero 6 si trova Palazzo Agostini, forse di Baccio d'Agnolo, autore forse anche del vicino Palazzo Ricasoli Firidolfi (numero 7), costruito attorno al 1520. Quest'ultimo fu fatto costruire da Giovan Francesco Ridolfi su progetto di Baccio d'Agnolo (con l'arme di famiglia attribuita ad Andrea Sansovino), e successivamente venduto ai Firidolfi. Il palazzo conserva la piccola cappella decorata con \"Scene del Nuovo Testamento\" da Giorgio Vasari negli anni sessanta del Cinquecento, con i ritratti di membri della famiglia Ridolfi. Nel 1818 l'ultima erede dei Firidolfi spos\u00f2 Giovan Francesco Ricasoli riunendo cos\u00ec le due famiglie che avevano avuto una lontanissima origine in comune. Dal 1882 il palazzo \u00e8 passato ai Ricasoli Corsini.\nAl n. 11 si trova il Palazzo Michelozzi, della seconda meta del Cinquecento, diviso da via dei Velluti dal Palazzo Martellini (numero 9), poi Rosselli del Turco. \nAl 13 Palazzo Zanchini-Corbinelli, poi Ridolfi, rifatto da Santi di Tito (1583) per la famiglia degli Zanchini al posto di preesistenti case Corbinelli. Fu acquistato nel 1843 dal marchese Cosimo Ridolfi, possessore dell'adiacente Palazzo Ridolfi. All'interno di questo palazzo esiste una pregevole cappella privata con affreschi della scuola fiorentina della fine del Cinquecento. Accanto (15) si trova il pi\u00f9 antico palazzo di Cosimo Ridolfi.\nAl n. 26 il Palazzo di Bianca Cappello, famoso sia per la bellezza delle grottesche a graffito, opera di Bernardino Poccetti (1579-1580), sia per aver fatto da scena per una delle pi\u00f9 chiacchierate storie d'amore del rinascimento, quella fra il Granduca Francesco I de' Medici e Bianca Cappello, una nobildonna veneziana della quale il rampollo della famiglia Medici si era follemente innamorato nonostante fosse gi\u00e0 sposato con Giovanna d'Austria. I due si frequentarono comunque, con Francesco, ormai granduca, che fece costruire il palazzo di lei da nella posizione pi\u00f9 vicina possibile al palazzo, a un isolato di distanza, chiamando l'architetto di corte Bernardo Buontalenti (1570-1574). Con la morte prematura di Giovanna, i due si poterono finalmente sposare nel 1578 ma l'idillio fu turbato dalla riluttanza della famiglia regnante verso questa donna, e forse la morte dei due nella villa medicea di Poggio a Caiano nel 1587, a distanza di solo un giorno l'uno dall'altra, fu frutto di un avvelenamento. Al 28 si trova Palazzo Pannocchieschi, o Peruzzi de' Medici, restaurato nel XVII secolo da Gherardo Silvani.\nPalazzo Biliotti (al numero 30) \u00e8 caratterizzato dagli sporti e dal bugnato trecentesco al pian terreno, mentre ai piani superiori ha una facciata tipicamente cinquecentesca; di fronte ad esso si trova la Casa Velluti, con la facciata del XVI secolo ornata dallo stemma della famiglia del creatore della strada. Al 38 palazzo Dami ospita uno dei numerosi antiquari della strada e presenta un piccolo ma delizioso cortile.\nIl Palazzo Corsini Suarez, detto anche Palazzo della Commenda (numero 42), fu edificato sul finire del XIV secolo dalla famiglia Corsini dove sorgevano alcune case distrutte durante il tumulto dei Ciompi nel 1378. Lo stemma della famiglia Corsini \u00e8 sulla facciata del palazzo ed ha tre bande vermiglie messe per traverso in campo d'argento, sbarrate orizzontalmente da una fascia azzurra. Alla fine del XVI secolo l'edificio pass\u00f2 al nobile spagnolo Baldassarre Suarez de la Concha, cognato di Cosimo I de' Medici e titolare della \"commenda\" dell'ordine di Santo Stefano, da cui il nuovo nome del palazzo. Con il passaggio di propriet\u00e0 il palazzo fu ingrandito da Gherardo Silvani, con il nuovo portone e le grandi finestre al pianterreno. La facciata \u00e8 stata restaurata nel 1999. \nAl 37 viveva l'architetto Bernardo Buontalenti e al 48 Giovan Battista Foggini.\nAl numero 43, Casa Ridolfi del XIV secolo, restaurata dall'architetto Giovanni Pacini nella prima met\u00e0 dell'Ottocento.\nAl 50-52 si trova il palazzo Corsini-Rosselli del Turco.\nAl numero 73, ormai gi\u00e0 affacciato su piazza San Felice, si trova Casa Guidi, il palazzo con due corpi uniti internamente dove visse la poetessa inglese Elizabeth Barrett Browning con il marito Robert Browning, oggi diventato una casa-museo.\nTarghe.\nNumerose targhe commemorative si trovano lungo la strada. A numero 11 una lastra nell'androne di palazzo Michelozzi ricorda Pietro Americo, pittore ufficiale del governo brasiliano, che qui mor\u00ec nel 1905.\nSulla casa di Bernardo Buontalenti (numero 37 all'angolo con via de' Marsili) se ne ricorda il genio, l'incontro con altri intellettuali e artisti quali Torquato Tasso e la morte avvenuta nel 1608.\nAl 15, \"per decreto del Comune\" una lunga iscrizione ricorda la vita del Senatore Marchese Cosimo Ridolfi, che qui aveva il suo palazzo.\nAl 26, sul Palazzo di Bianca Cappello \u00e8 ricordata quale \"famosa dama veneziana che divenne prima maestra e poi moglie del Granduca Francesco I\", ed \u00e8 inoltre citato il Poccetti quale autore dei graffiti e lo stemma familiare, un \"cappello\" appunto.\nAl 32 una targa del 1892 ricorda nel centenario della nascita il chimico samminiatese Giovacchino Taddei, nella casa dove visse a lungo. Pi\u00f9 avanti una targa ricorda lo scrittore e deputato Giuseppe Mantellini.\nAl numero 73 una targa ricorda Elizabeth Barrett Browning, mentre su via Mazzetta vi sono anche scolpiti alcuni suoi versi in inglese."}
{"id": "494274", "revid": "7336", "url": "https://it.wikipedia.org/wiki?curid=494274", "title": "I-TIGI", "text": ""}
{"id": "494283", "revid": "124799744", "url": "https://it.wikipedia.org/wiki?curid=494283", "title": "Marinaio", "text": "Un marinaio \u00e8 un membro dell'equipaggio di una nave.\nDescrizione.\nSulle prime navi il numero di marinai era molto ridotto, ma con lo sviluppo dei transatlantici e in seguito delle navi da crociera il numero dei membri dell'equipaggio \u00e8 notevolmente cresciuto, ma in realt\u00e0 la maggior parte \u00e8 costituita da personale di cabina, alberghiero e di ristorante rispetto al personale di navigazione e di manovra addetto ai servizi di coperta, di macchina e in genere ai servizi tecnici di bordo.\nI compiti dei marinai sono molteplici; badano alla gestione della nave, svolgere la regolare manutenzione, e in alcuni casi devono provvedere anche alla cambusa, alla quale \u00e8 per\u00f2 generalmente preposto un mozzo.\nNel mondo.\nIn molte marine militari \u00e8 un grado, come marinaio di 3\u00aa classe, marinaio di 2\u00aa classe, marinaio, marinaio di 1\u00aa classe.\nItalia.\nIn Italia i marinai di professione sono immatricolati nella \"gente di mare\" iscrivendosi alle capitanerie di porto che rilascia apposito documento detto \"libretto di navigazione\"; in esso sono registrati e certificati i movimenti d'imbarco e sbarco, i titoli professionali marittimi, attestazioni di benemerenze civili e militari, cambiamenti di domicilio, servizi militari, nulla osta per l'imbarco su navi estere, consenso per l'arruolamento dei minori, obblighi di giuramento, servizi utili al conseguimento dei titoli professionali, periodi di inabilit\u00e0 al lavoro per infortunio o malattie che danno diritto a prestazioni di legge, pene accessorie, pene disciplinari della inibizione dell'esercizio della professione marittima.\nNella marina mercantile italiana per conseguire la qualifica di marinaio occorre aver compiuto 18 anni di et\u00e0 ed aver effettuato almeno 24 mesi complessivi di navigazione dei quali almeno 12 nel servizio di coperta.\nNella marina militare italiana i marinai semplici, detti comuni di seconda classe, compresi i fanti di marina, sono detti mar\u00f2 (dall'abbreviazione burocratica scritta mar.o per marinaio). Il termine \u00e8 spesso usato impropriamente dai media per indicare indistintamente anche i graduati di marina, specie della Brigata marina \"San Marco\"."}
{"id": "494288", "revid": "106908", "url": "https://it.wikipedia.org/wiki?curid=494288", "title": "Aborigeni di Taiwan", "text": "Con Aborigeni di Taiwan o Aborigeni Taiwanesi (o \"Gaoshan\"; pinyin: \"Yu\u00e1nzh\u00f9m\u00ednz\u00fa\" \u539f\u4f4f\u6c11\u65cf; Taiwanese P\u0117h-\u014de-j\u012b: \"g\u00f4an-ch\u016b-b\u00een\", letteralmente \"abitanti nativi\") si designano le popolazioni autoctone di Taiwan, dirette discendenti degli abitanti dell'isola precedentemente alla colonizzazione cinese nel XVII secolo. Il loro idioma appartiene al ceppo delle lingue austronesiane, il che ne indica le origini comuni con i popoli malesi delle Filippine, dell'Indonesia, della Malaysia e del Madagascar.\nStoria.\nTaiwan (o anche colonialmente Formosa) \u00e8 riconosciuta da alcuni linguisti e letterati come la terra da cui \u00e8 nata la famiglia delle lingue austronesiane, la cui origine risale a circa 5.000 anni fa, in seguito all'evoluzione rispetto alla matrice originale (proveniente dall'Asia meridionale) a causa del lungo distacco da quest'ultima. L'evidenza linguistica mostra una maggiore diversit\u00e0 di linguaggi presenti a Taiwan che in altre aree di lingua austronesiana; si notano inoltre anche separazioni linguistiche pi\u00f9 recenti, a testimonianza di insediamenti contemporanei.\nSecondo la classificazione del governo taiwanese, vi sono 12 gruppi linguistici distinti (lingue formosane), ma diverse testimonianze indicano che ve ne siano fino ad addirittura 26. Alcuni popoli, come Babuza, Popora, Hoanya, Siraya, Taokas, e Pazeh, furono riconosciuti solo nel 1945, cos\u00ec che i loro idiomi cominciarono a venire studiati da parte di ricercatori giapponesi.\nLe pi\u00f9 recenti testimonianze della vita aborigena a Taiwan ci vengono fornite da studiosi danesi, giapponesi, e i cinesi. La Compagnia Olandese delle Indie Orientali (VOC) descrisse dettagli degli incontri dei propri marinai con popoli nella pianura occidentale cos\u00ec come con popoli provenienti dal sud e sud-est. Nel 1697, Yu Yong-he (\u90c1\u6c38\u548c) arriv\u00f2 a Taiwan per procurarsi dello zolfo, di cui si diceva che l'isola fosse particolarmente ricca. La sua testimonianza degli insediamenti aborigeni lungo il mare, nella pianura a ovest e nel bacino di Taipei, \u00e8 una delle principali fonti di informazione di quei tempi sulle abitudini degli aborigeni taiwanesi.\nIl periodo europeo.\nEsiste un enorme, ed ancora relativamente poco studiato, numero di informazioni relative al periodo di colonizzazione europeo che va dal 1623 al 1662: durante tale lasso di tempo, gli olandesi stabilirono una colonia nella parte sud-occidentale di Taiwan (vicino all'attuale Tainan), mentre gli spagnoli un'altra colonia, nella parte settentrionale (vicino all'attuale Keelung). In tal modo, ambedue i popoli vennero in contatto varie volte coi popoli delle pianure, ed in minor misura anche coi popoli delle montagne.\nLe fonti pi\u00f9 attendibili provengono dalla Compagnia Olandese delle Indie Orientali (VOC): quando gli olandesi arrivarono al porto di Tainan (nell'odierno distretto di Anping) nel 1624, riuscirono a creare una relazione di amicizia con i rappresentanti dei villaggi pi\u00f9 vicini, i quali parlavano un idioma denominato dagli olandesi Siraya. A quell'epoca i vari villaggi erano divisi in fazioni spesso in conflitto fra di loro. Ad esempio, viene riportato che il villaggio di Sinckan (l'attuale Sinshih) era in guerra con il villaggio di Mattau (Madou) e con il suo alleato Baccluan, mentre il villaggio di Soulang manteneva una difficile neutralit\u00e0.\nNel 1629 un contingente olandese venne massacrato dagli abitanti di Mattau presso le rive di un fiume, dopo un ulteriore peggioramento delle relazioni.\nNel 1635, grazie all'arrivo di rinforzi provenienti da Batavia (l'attuale Giacarta, capitale dell'Indonesia), l'esercito olandese riusc\u00ec a conquistare Mattau. Il villaggio era il pi\u00f9 potente della zona, e la sua sottomissione spinse i villaggi limitrofi a offrire agli olandesi accordi di pace. Questo episodio segna la nascita della \"Pax Hollandica\", che gradualmente si allarg\u00f2 a vaste porzioni dell'isola di Taiwan terminando solo nel 1662, quando le forze lealiste Ming facenti capo a Zheng Chenggong portarono la famiglia reale Zheng a Taiwan in nome della ormai sconfitta dinastia Ming.\nUna delle istituzioni caratteristiche del periodo olandese era il \"landdag\", una riunione annuale dei capi tribali (\"ouders\") presieduta dal governatore olandese, che consegnava ad ogni capo trib\u00f9 un \"foulard\" di velluto nero, un bastone di bamb\u00f9 intarsiato d'argento ed una bandiera rappresentante il principe d'Orange, in segno di alleanza fra la VOC (Compagnia Olandese delle Indie Orientali) e le varie trib\u00f9. Gli aborigeni in cambio donavano al governatore delle foglie di palma in segno di sottomissione.\nNel corso della loro dominazione, gli olandesi non mancarono di costruire scuole e chiese. I reverendi Georgius Candidius e Robertus Junius appresero l'idioma locale in modo tale da poter insegnare ai giovani aborigeni a scrivere il proprio linguaggio nell'alfabeto latino. La latinizzazione olandese sopravvisse fino al XVIII secolo, per finire poi abbandonata, ma delle testimonianze di tale fenomeno rimangono impresse su alcune steli in pietra (\"Sinckan writing\").\nGli olandesi miravano alla scoperta di possibili vene aurifere nell'isola, e costrinsero la trib\u00f9 Puyuma a rivelare dove fosse nascosto l'oro. I Puyuma portarono i coloni nell'odierna Pianura di Kalavan, dove l'oro poteva essere trovato dai letti dei fiumi. Questo evento \u00e8 documentato sia dai registri olandesi dell'epoca, sia dalle tradizioni orali Puyuma.\nGli olandesi sfruttavano inoltre gli aborigeni delle pianure per procurarsi pelli di cervo da impiegare nel commercio, sia con la Dinastia Qing che con il Giappone. Fu grazie a questo che i primi cinesi Han misero piede sull'isola. Successivamente la richiesta di pelli fece diminuire drasticamente la popolazione di cervi sull'isola che, gi\u00e0 nel 1642 scarseggiavano. Ci\u00f2 ebbe un pesante impatto sulla vita degli aborigeni, poich\u00e9 la maggior parte di essi dovette darsi all'allevamento di bestiame per far fronte alla mancanza di una fonte di sostentamento tanto importante com'erano stati i cervi fino a quel momento.\nIl periodo coloniale olandese termina con l'arrivo del lealista Ming Zheng Chenggong (Koxinga), che, nel 1662 scacci\u00f2 i coloni stabilendo una base a Taiwan, anche se l'influenza olandese era ormai ben radicata nella societ\u00e0 aborigena. Infatti gli esploratori europei giunti a Taiwan nel XIX e XX secolo raccontano di aver ricevuto una festosa accoglienza da parte degli aborigeni, che li credevano olandesi tornati a trovarli.\nL'era della dinastia Qing.\nDopo la conquista avvenuta nel 1683 da parte del governo Qing, Taiwan divenne a tutti gli effetti una colonia dell'impero cinese. I governatori permisero solo limitati insediamenti Han sull'isola e riconobbero i diritti degli aborigeni sulle terre e sugli allevamenti di cervi.\nI Qing trattavano gli aborigeni al pari degli Han, imponendo anche a loro dei tributi. Per rendere popolare tale contributo, gli esattori Qing classificavano gli aborigeni delle pianure in base alla loro capacit\u00e0 di pagare le tasse. Le trib\u00f9 che si sottomisero al pagamento delle imposte vennero definite \"Sek Huan\" (\u719f\u756a), che significa \"barbaro amichevole\"; le trib\u00f9 che invece non accettarono tale imposizione vennero definite \"Se Huan\" (\u751f\u756a), ossia \"barbaro ostile\". Pi\u00f9 tardi, i due gruppi vennero semplicemente definiti \"Pingpu\" o \"Pepo\" (\u5e73\u57d4 - trib\u00f9 della pianura) e \"Gaoshan\" o \"Ge Sen\" (\u9ad8\u5c71 - trib\u00f9 della montagna). La distinzione non aveva niente a che fare con l'etnia od il luogo; alcune delle trib\u00f9 Gaoshan vivevano in pianura (ad esempio gli Amis della costa orientale od i Tao di Orchid). Al gruppo degli aborigeni in senso lato ci si riferiva col termine \"Huan a\" (\u756a\u4ed4), \"barbari\", ossia lo stesso termine utilizzato dagli europei.\nLa credenza popolare che le trib\u00f9 Pingpu siano migrate sulle montagne allo scopo di sfuggire alla pressione degli immigrati Han, diventando cos\u00ec Gaoshan, si \u00e8 dimostrata infondata: i documenti dell'epoca mostrano che le trib\u00f9 delle pianure rimasero dov'erano, fondendosi a volte con gli immigrati dalla regione cinese del Fujian ed adottando i loro usi e costumi, come si pu\u00f2 osservare anche ai giorni nostri. Il processo di assimilazione degli aborigeni delle pianure \u00e8 molto simile a quello subito dai popoli del Sud-est Asiatico ai confini con l'impero cinese, assimilati anch'essi dagli Han.\nVaste zone delle pianure occidentali furono divise in grandi appezzamenti di terra in affitto chiamati \"Huan De Zu\" (\u756a\u5927\u79df, ossia \"grandi affitti barbari\"), definizione che scomparve con la successiva dominazione giapponese. I grandi allevamenti di cervi garantiti dai Qing erano in mano alle trib\u00f9 ed ai loro singoli capi. Le trib\u00f9 solitamente pagavano al signore Han un affitto perpetuo chiamato \"Due signori su un campo\" (\u4e00\u7530\u5169\u65cf), mentre gli Han pi\u00f9 benestanti (di solito i capi militari), grazie alle grandi quantit\u00e0 di terre che possedevano, venivano insigniti del titolo di \"governatore di vasti territori\". I grandi proprietari terrieri dovevano pagare tasse equivalenti a 6-8 \"shi\" per ogni \"jia\" di terreno posseduto.\nBen presto sia gli Han che gli aborigeni escogitarono trucchi anche piuttosto pittoreschi per evadere il fisco. Sotto la guida del loro interprete ufficiale Zhang Da-jing (di etnia Hakka), la trib\u00f9 degli An scambi\u00f2 sei ettari di terra con degli agricoltori Han, in cambio dell'insegnamento di metodologia di costruzione di impianti di irrigazione. Siccome le trib\u00f9 aborigene spesso si impossessavano di pezzi di terra dai confini non nettamente definiti, oppure facevano forti pressioni per vendere lotti di terra inutili ad un prezzo pi\u00f9 alto, alcuni sottogruppi migrarono verso Puli ed Ilan, anche se la maggior parte delle trib\u00f9 restarono nella loro zona originale, finendo col venire inglobate nella cultura Han.\nDurante il regno della dinastia Qing, le popolazioni venivano classificate come \"barbare\" o \"civili\": quest'ultimo termine era sinonimo di Han. Queste distinzioni, infatti, non avevano carattere razziale, ma rimarcavano differenze esclusivamente comportamentali; l'idea diffusa in quel periodo era che si potesse diventare un Han seguendo le norme di comportamento confuciane.\nQuesta classificazione, prescindente dall'etnia, era dovuta al fatto che la dinastia Qing, essendo manci\u00f9, non era di etnia Han: la definizione di uno \"status\" sociale basato su dati etnici, quindi, ne avrebbe decretato la rovina. Da notare che lo stesso concetto di \"razza\" sotto i Qing era differente rispetto a quello delle altre dinastie imperiali, sia precedenti che successive ai Qing.\nUn esempio di questo \"passaggio di identit\u00e0\" si riscontra negli avvenimenti avvenuti in una zona, definita dagli olandesi \"Rujryck\" (oggi parte della citt\u00e0 di Taipei); come scritto su una petizione risalente al settimo anno di regno dell'imperatore Qianlong e firmata dai capi dei vari villaggi, \"Noi non possediamo cognomi originari; per favore amici cinesi, donateci i cognomi degli Han, dei Pan, dei Chen, dei Li, dei Wang, dei Tan, etc.\". Assumere un nome Han era una regola fondamentale per poter giungere a comprendere le norme comportamentali confuciane. Nell'Impero Qing i valori religiosi espressi di Confucio erano necessari per poter essere considerati una persona completa. Spesso, grossi gruppi di aborigeni assumevano tutti lo stesso cognome in segno di fratellanza, legami che venivano suggellati da un oggettivo ed impegnativo patto di sangue che comportava, ad esempio, l'impegno a dare all'altro un immediato aiuto in momenti di difficolt\u00e0. I vari gruppi collegavano fra di loro i cognomi ad un albero genealogico, realizzando di fatto una parentela basata non su legami parentali oggettivi, ma su l'appartenenza a gruppi di mutuo soccorso, a differenza di ci\u00f2 che avveniva in Cina. Questa pratica era assai diffusa, anche in funzione del fatto che molti aborigeni delle pianure intrecciarono legami di sangue con gli immigrati Han per guadagnarsi la protezione dalle trib\u00f9 rivali.\nL'incerto scenario che riteneva gli aborigeni taiwanesi fuggiti sulle montagne, divenendo di conseguenza \"Gaoshan\", \u00e8 stato smentito dalle migrazioni delle trib\u00f9 delle pianure agli inizi del XIX secolo. I Gaoshan si sono adattati nel corso dei secoli a condurre una vita in alta montagna, e questo risulta evidente dalle loro tecniche di caccia, dalle tradizioni orali e dalla loro stessa costituzione fisica. Le rimanenti trib\u00f9 di pianura resistite all'assimilazione Han, decisero di spostarsi verso aree lontane dall'interferenza cinese. Nel 1804, un gruppo di circa 1.000 aborigeni di pianura attravers\u00f2 i monti centrali dell'isola per stanziarsi nella citt\u00e0 di Yilan, vicino all'odierna Luodong, mentre una seconda ondata migratoria avvenuta nel 1823 ebbe come meta il bacino del fiume Puli. Questi gruppi erano formati prevalentemente dalle famiglie pi\u00f9 povere delle contee di Changhua e Tanshui; questo risulta evidente dal fatto che gli insediamenti portavano il nome delle citt\u00e0 di origine degli abitanti. All'inizio del XX secolo, vaste zone dell'isola erano ancora in mano ai capi trib\u00f9 aborigeni, come risulta dagli acquisti di grandi appezzamenti di terra da parte dei giapponesi per la costruzione di piste d'atterraggio, discariche o zone industriali. Prima del XV secolo, gli aborigeni vivevano dappertutto sull'isola, ma quelli stanziati nella zona costiera occidentale finirono per fondersi con i coloni cinesi Han, mescolando ulteriormente la composizione etnica e tribale di Taiwan.\nPopoli delle pianure e popoli delle montagne.\nAnche se vengono tradizionalmente descritte due popolazioni distinte, da un punto di vista strettamente etnologico non esiste alcuna distinzione rilevante tra le trib\u00f9 dei monti interni dell'isola e quelle che invece abitano le pianure. Tale distinzione venne introdotta dagli immigrati Han, che colonizzarono le pianure occidentali di Taiwan. Nel prendere contatto con i popoli delle pianure, pi\u00f9 aperti a culture non-native grazie alla favorevole posizione geografica, essi ne elogiarono l'ospitalit\u00e0 chiamandoli \"gli aborigeni civilizzati\" (\u719f\u756a); notando invece l'innata diffidenza dei popoli che invece vivevano sui monti centrali dell'isola, essi li definirono \"gli aborigeni selvaggi\" (\u751f\u756a).\nQuesta differenziazione fu mantenuta in seguito dagli antropologi giapponesi, durante il dominio nipponico (fino al 1945): fu pertanto usato l'appellativo di \"Aborigeni delle Pianure\" (\"Pepohoan\", \u5e73\u57d4\u65cf) per riferirsi ai \"civilizzati\", e \"Aborigeni delle Montagne\" (\u9ad8\u7802\u65cf) per riferirsi ai \"selvaggi\". Queste descrizioni sono a tutt'oggi usate dai cinesi per differenziare le varie trib\u00f9.\nTra le trib\u00f9 oggi ufficialmente riconosciute, i Kavalan sono l'unico gruppo tra gli \"Aborigeni delle Pianure\" ad essere considerati a tutti gli effetti come etnia tribale. Gli altri undici gruppi sono tradizionalmente definiti come \"Aborigeni delle Montagne\". In realt\u00e0 tra di loro, rendendo palese una contraddizione, vi sono gli Amis e i Puyuma che vivono nelle pianure ad est dell'isola, e i Tao, che vivono nell'isola di Orchid. La popolazione degli Aborigeni di Taiwan \u00e8 stata stimata nel 2004 intorno alle 440.000 persone, ossia il 2% circa della popolazione taiwanese.\nStoria dei riconoscimenti.\nNove gruppi aborigeni erano gi\u00e0 stati riconosciuti prima del 1945, dal governo coloniale giapponese.\nI Thao, i Kavalan ed i Truku sono stati riconosciuti, da parte del governo di Taiwan tra il 2001 ed il 2004. \nI Sakizaya, precedentemente considerati insieme agli Amis, sono diventati la tredicesima etnia riconosciuta il 17 gen 2007. Dal 23 aprile 2008, anche i Seediq, precedentemente considerati con gli Atayal, sono ufficialmente la quattordicesima.\nIl 26 giugno 2014, il governo taiwanese, ha riconosciuto ufficialmente i Kanakanavu, come la 16\u00aa trib\u00f9 aborigena dell'isola.\nI gruppi.\nAttualmente (2015), i gruppi di Aborigeni riconosciuti dal governo di Taiwan sono i seguenti:\nAltri gruppi, non riconosciuti, sono:\nLe trib\u00f9 degli altopiani.\nPoco si sapeva degli aborigeni degli altopiani, fino a quando fra la fine del XIX e l'inizio del XX secolo gli esploratori e missionari americani ed europei iniziarono i primi, sporadici contatti. Il motivo di questo approccio cos\u00ec tardivo era da ricercarsi nella quarantena posta dai Qing sulla zona che corre oltre il confine orientale della pianura occidentale dell'isola. I contatti avuti degli Han con gli aborigeni della montagna erano legati soprattutto al commercio della canfora, allora usata come erba medicinale e come antitarme, incontri che spesso si concludevano con l'uccisione dei mercanti Han. Gli aborigeni delle pianure fungevano spesso da interpreti nel commercio di beni fra gli Han e gli aborigeni delle montagne. Questi barattavano vestiti, pellicce e carne con armi da fuoco ed acciaio (necessario per la costruzione di coltelli da caccia e sciabole che servivano anche per decapitare i nemici).\nLa prima ricerca sul campo delle trib\u00f9 degli altopiani fu svolta nel 1897 dall'antropologo giapponese In\u014d Kanori, cui si affianc\u00f2 pi\u00f9 tardi il collega ed amico Torii Ryuzo. L'opera pubblicata pi\u00f9 tardi dai due studiosi funger\u00e0 da pietra miliare per tutti gli studi successivi sugli aborigeni taiwanesi. Kanori si batt\u00e9 in favore dei diritti degli aborigeni, supportando l'idea che essi non fossero inferiori ai dominatori sotto nessun punto di vista (contrariamente a quanto fatto dai cinesi), inoltre scrisse che ascoltare gli aborigeni avrebbe reso il controllo dell'isola notevolmente pi\u00f9 facile.\nLe ricerche dei giapponesi portarono alla classificazione di otto trib\u00f9 di aborigeni taiwanesi: Atayal, Bunun, Saisiat, Tsou, Paiwan, Puyuma, Ami e Pepo di pianura. Questa suddivisione venne accettata e ratificata dal governatore, il visconte Kodama. Tuttavia, ricerche fatte successivamente hanno individuato errori anche grossolani in questa classificazione, in quanto Atayal significa \"io\" e gli Ami chiamano s\u00e9 stessi \"Tao\", infatti \"ami\" in lingua Tao vuol dire \"noi\". I Paiwan venivano inizialmente chiamati Ruval e Batsul, un termine che essi usavano invece in riferimento ai Rukai. I Puyuma vennero cos\u00ec chiamati a causa della citt\u00e0 di Beinan, pi\u00f9 che per un nome tribale. Anche se i Pepo vennero riconosciuti come trib\u00f9, non vennero difesi, mentre la localit\u00e0 di Pong So No Daoo (Orchid Island/Lanyu), dove vivono i Tao, fu preclusa agli estanei (eccettuati antropologi e scienziati) fino al 1930, venendo adibita a riserva naturale.\nPer gli aborigeni della montagna la situazione cambi\u00f2 poco, fino all'occupazione giapponese nel 1895. Quando infatti i giapponesi occuparono l'isola, le loro ambizioni erano di trasformarla nella loro colonia pi\u00f9 bella, un modello per le conquiste successive. Gli aborigeni vennero cos\u00ec segregati nelle riserve naturali e venne vietata loro ogni interazione con gli altri popoli. Quelli delle pianure vennero costretti a vestire gli indumenti tipici della loro cultura ed a praticare i rituali ormai dimenticati, al fine di preservare la loro identit\u00e0 culturale: vennero inoltre espropriate tutte le loro terre. Le prime campagne di sottomissione furono spesso brutali, con continui bombardamenti navali e aerei ed anche con l'uso indiscriminato di gas.\nNel 1910 i giapponesi iniziarono ad incorporare gli aborigeni nello stile di vita giapponese: furono costruite scuole anche nei villaggi d'alta montagna, il cui sindaco era spesso anche il comandante della stazione di polizia ed il preside. Le materie d'insegnamento erano matematica, etica, giapponese. La designazione amministrativa sotto la dominazione giapponese divenne ereditaria, complicando ulteriormente la situazione.\nAll'inizio del 1940, il 71% dei bambini aborigeni frequentava la scuola e la cultura giapponese stava soppiantando di fatto quella tradizionale. La parola \"Takasago zoku\" (\u9ad8\u6c99\u65cf, razza formosana) rimpiazz\u00f2 quella di \"hoan-\u00e1\" (\u756a\u4ed4, barbaro) come termine usato per indicare gli aborigeni. I giapponesi spesero molto tempo ed energia per estirpare le tradizioni giudicate inutili, quali l'infanticidio, la caccia delle teste o l'usanza di tatuarsi il corpo.\nI cacciatori di teste.\nQuasi tutte le trib\u00f9 degli altopiani, (esclusi gli Yami/Tao), erano molto temute per la loro fama di cacciatori di teste, attivit\u00e0 considerata segno di coraggio e forza. Gli appartenenti alla trib\u00f9 Bunun, erano soliti scrivere preghiere sulle frecce che venivano usate per uccidere i prigionieri da decapitare, nella speranza che esse arrivassero ai loro morti. Una volta staccate al nemico, venivano bollite e messe ad essiccare su pali o apposite mensole: spesso le teste venivano donate in segno di amicizia, oppure appese a protezione del villaggio.\nI coloni Han erano i bersagli favoriti dei cacciatori di teste, che li consideravano bugiardi e codardi. La tecnica di caccia consisteva nell'appiccare fuoco ad una casa od un campo e tagliare la testa agli abitanti che fuoriuscivano per non bruciare vivi. I figli delle vittime divenivano spesso membri della trib\u00f9 a tutti gli effetti. Gli ultimi gruppi a praticare la caccia alle teste sono stati i Paiwan, i Bunun, e gli Atayal, dopodich\u00e9 la pratica, abolita dai giapponesi nel 1930, lentamente scem\u00f2 e scomparve.\nIl dominio giapponese introdusse inoltre presso gli aborigeni una forma di dittatura militare che si sostitu\u00ec alle loro regole tribali. Gli aborigeni consideravano l'istruzione un mezzo pi\u00f9 efficace della caccia alle teste per guadagnare potere dato che coloro i quali avessero appreso le regole dei giapponesi avrebbero potuto governare un villaggio.\nVerso la fine della seconda guerra mondiale, gli aborigeni i cui padri morirono nelle campagne di pacificazione, accettarono di morire per difendere l'imperatore giapponese. La maggior parte dei vecchi aborigeni a tutt'oggi non parla il cinese mandarino, ma si identifica col Giappone e come seconda lingua parla giapponese.\nIl predominio dei nazionalisti cinesi.\nQuando il governo nazionalista cinese (Kuomintang) giunse su Taiwan, temeva che le regioni montagnose colpite dalla povert\u00e0 potessero costituire un rifugio sicuro per i futuri simpatizzanti comunisti. Il KMT associava gli aborigeni alla dominazione giapponese e di conseguenza essi vennero ridefiniti come \"shanbao\" (\u5c71\u80de) ovvero \"compatrioti della montagna\".\nNel 1946, le scuole rurali giapponesi furono sostituite da centri ideologici del KMT. Documenti provenienti dall'Ufficio dell'Istruzione mostrano un programma scolastico impregnato di propaganda politica con enfasi sulla lingua, la storia ed il valore della cittadinanza cinesi. Un rapporto governativo del 1953 sulle zone di montagna affermava che i suoi fini erano principalmente quelli di promuovere il cinese al fine di rafforzare una prospettiva nazionale e di stabilire usanze costruttive fra gli aborigeni. Tutto ci\u00f2 venne incluso nella politica dello \"Shandi Pingdi Hua\" (\u5c71\u5730\u5e73\u5730\u5316), \"per rendere le montagne simili alle pianure\".\nLa carenza di insegnanti durante gli anni iniziali di governo del KMT cre\u00f2 notevoli lacune nell'istruzione degli aborigeni, poich\u00e9 i gi\u00e0 pochi insegnanti cinesi che vivevano a Taiwan molto raramente erano disposti ad andare a insegnare sulle montagne. La maggior parte dell'istruzione degli aborigeni fu opera di insegnanti non qualificati che sapevano parlare il Mandarino ed insegnare le basi dell'ideologia cinese nazionalista.\nNel 1951 fu ideato ed intrapreso un piano pi\u00f9 vasto, volto a cambiare i costumi degli aborigeni avvicinandoli a quelli cinesi Han. Contemporaneamente gli aborigeni che avevano prestato servizio nell'esercito imperiale giapponese furono richiamati in servizio per combattere le sanguinose battaglie per il possesso di Kinmen e Matsu, le due isole sotto amministrazione R.O.C. (Republic Of China) pi\u00f9 vicine alle coste della Cina continentale.\nI soldati del KMT in ritirata dalla Cina continentale spesso sposavano donne aborigene, (\"pi\u00f9 facili da comprare\"), che provenivano dalle aree pi\u00f9 povere. La politica ufficiale sull'identit\u00e0 degli aborigeni era basata su un rapporto 1:1, lasciando che da ogni matrimonio misto si generasse un figlio da considerarsi cinese. Pi\u00f9 tardi la politica fu adattata in modo che l'etnia del padre condizionasse di fatto quella del figlio.\nIl campo degli studi sugli aborigeni era stato quasi eliminato dai programmi scolastici di Taiwan, favorendo il pregiudizio che tutto fosse cinese allo scopo di consolidare, anche da un punto di vista culturale, la dominazione del KMT su Taiwan. Questo caus\u00f2 il deperimento e la perdita di alcuni dialetti e l'imposizione del pensiero che essere un aborigeno era una vergogna. Anche al giorno d'oggi pochissimi taiwanesi sono disposti ad accettare l'idea di avere ascendenti aborigeni, sebbene studi recenti mostrino un alto grado di mescolamento fra cinesi ed aborigeni.\nUno studio del 1994 ha dimostrato che il 71% delle famiglie prese in esame sarebbero contrarie se i loro figli decidessero di contrarre un matrimonio con un aborigeno.\nA partire dalla met\u00e0 degli anni novanta il governo della Repubblica di Cina ha intrapreso dei passi in avanti per far riscoprire alla popolazione che essere aborigeni dev'essere fonte d'orgoglio e non di vergogna, per accrescere i loro diritti come parte integrante del processo di taiwanizzazione. Nel 1996 \u00e8 stato fondato un organo di livello ministeriale all'interno dell'Esecutivo Yuan, il Consiglio dei Popoli Aborigeni (\"Council of Indigenous Peoples\"), per fornire un punto centrale di supervisione del governo agli affari indigeni, nonch\u00e9 come interfaccia centrale per consentire alla comunit\u00e0 indigena di Taiwan di interagire con il governo.\nGli aborigeni hanno iniziato a giocare un ruolo importante nell'organizzazione dell'istruzione locale e dell'ambiente, cominciando a tenere conferenze sull'autonomia delle regioni e sulla necessit\u00e0 di tenere lezioni obbligatorie di lingua aborigena nelle scuole pubbliche. In questo senso sono stati fatti alcuni importanti passi avanti: dal 1998 il programma ufficiale nelle scuole di Taiwan \u00e8 stato modificato, ed ora, grazie a questo, la dialettica sulla condizione aborigena \u00e8 pi\u00f9 diffusa. Il governo ha anche messo a disposizione fondi considerevoli per aprire musei e centri culturali focalizzati sulle trib\u00f9 delle pianure e sulle tradizioni degli aborigeni di Taiwan. Man mano che la ricerca progrediva \u00e8 divenuto chiaro che la composizione etnica dei taiwanesi non rispecchiava la semplicistica classificazione normalmente usata dai vari dominatori: il ricercatore Lee Teng-Hui, effettuato degli \"screening\" sul DNA, ha rivelato la presenza di geni di origine aborigena anche nelle etnie Hakka e Fujian.\nI sostenitori dell'indipendenza taiwanese vedono nell'interesse sugli argomenti che riguardano gli aborigeni un graduale movimento verso la costituzione di una nazionalit\u00e0 e la creazione di un'alternativa all'identit\u00e0 cinese forzatamente proposta nei decenni precedenti. Da parte loro i sostenitori di una riunificazione cinese non obiettano in generale all'interesse verso questioni che riguardano gli aborigeni e sostengono che questo illustra l'ampiezza e la diversit\u00e0 dell'identit\u00e0 cinese: fanno inoltre notare che questo interesse nei popoli indigeni \u00e8 parallelo al simile interesse che c'\u00e8 nella Cina continentale verso altre etnie come gli uiguri, i tibetani ed i mongoli.\nGli aborigeni oggi.\nGli aborigeni, secondo il corrente standard di identificazione governativo, costituiscono meno del 2% della popolazione totale di Taiwan. Il boom economico che Taiwan ha sperimentato durante l'ultimo quarto del XX secolo \u00e8 risultato nella migrazione di un gran numero di aborigeni (il 34% dell'intera popolazione aborigena) dai loro villaggi alle grandi citt\u00e0, dove sono serviti come forza lavoro a basso costo soprattutto nell'ambito delle costruzioni, dato che, non avendo potuto ricevere una sufficiente istruzione nelle loro riserve, mancavano di altre capacit\u00e0 e competenze.\nGli aborigeni divennero abili lavoratori per le costruzioni in ferro e le imprese di costruzione dell'isola spesso li sceglievano per i progetti pi\u00f9 difficili.\nIl risultato fu un esodo di massa dei membri delle trib\u00f9 dalle loro terre tradizionali, e ad un'alienazione culturale dei giovani nei villaggi, impossibilitati ad imparare la loro lingua e le loro usanze, in quanto impegnati nel lavoro in citt\u00e0. Costrette a convivere nelle stesse citt\u00e0, le varie trib\u00f9 formarono rapidamente legami fra loro, accomunate dalle medesime motivazioni: cominciarono a vedersi nei quartieri poveri le prime bande formate da giovani aborigeni.\nRecenti leggi che regolano l'impiego di lavoratori indonesiani, vietnamiti e filippini, hanno reso agli aborigeni pi\u00f9 difficoltosa la ricerca del lavoro. Alcuni si sono dedicati al turismo per guadagnarsi da vivere. A causa della stretta prossimit\u00e0 delle terre degli aborigeni alle montagne, molte trib\u00f9 hanno pensato di guadagnare impegnandosi nello sfruttamento turistico di acque termali e stazioni sciistiche, dove offrono anche intrattenimenti (canti e danze tribali) da aggiungere alle offerte turistiche. Questo comportamento viene spesso criticato in quanto va a ledere l'immagine e la cultura aborigene, mercificandole e dando adito alla creazione di stereotipi.\nGli aborigeni di Taiwan sono anche divenuti il simbolo della consapevolezza ecologica sull'isola poich\u00e9 molti problemi ambientali sono stati sollevati proprio da loro, spesso vittime di progetti inquinanti approvati dal governo. Il caso in maggior evidenza \u00e8 il sito di stoccaggio dei rifiuti nucleari sull'isola di Orchid: si tratta di una piccola isola tropicale situata a 60\u00a0km (30 miglia nautiche) al largo della costa sud-orientale di Taiwan. Le 4.000 persone che vi vivono appartengono perlopi\u00f9 alla trib\u00f9 Tao, ed hanno vissuto di pesca e coltivazione del taro per oltre 1.000 anni. Nel 1970 l'isola venne indicato come un possibile sito di stoccaggio di rifiuti nucleari a bassa e media attivit\u00e0.\nSebbene popolata, venne scelta in quanto era economico costruirvi le infrastrutture necessarie per lo stoccaggio, e la popolazione (tenuta all'oscuro) non avrebbe comunque dovuto creare problemi.\nI Tao sostengono che i rappresentanti del KMT abbiano proposto loro la costruzione di un impianto di inscatolamento del pesce in cambio del \"nulla osta\" alla costruzione del sito di stoccaggio per i 98.000 barili di scorie nucleari, che avrebbe dovuto sorgere a 100 metri dai campi di pesca di Immorod. La popolazione Tao, oppostasi fermamente al progetto, \u00e8 da allora in prima linea nel movimento anti-nucleare ed ha lanciato diversi appelli e proteste volte alla rimozione dei rifiuti, che secondo loro hanno provocato decessi e malattie. La concessione d'uso del terreno \u00e8 scaduta, ma dev'essere ancora individuato un sito alternativo di stoccaggio. Il commissario della Contea di Taitung si \u00e8 offerto per immagazzinare i rifiuti a Taimali (Timmuri), nella riserva dei Puyuma, ma l'idea non \u00e8 stata accettata dalla popolazione residente.\n\u00c8 attualmente attivo un movimento non aborigeno favorevole al reinsediamento degli aborigeni nelle loro residenze tradizionali, per mantenere in vita la loro cultura, rinnovare i loro idiomi e contemporaneamente a mantenersi economicamente grazie allo sviluppo ed al potenziamento di attivit\u00e0 come eco-turismo, ricamo, vendita di incisioni tribali, gioielleria e musica tradizionale, diventati ormai la nuova economia di sostentamento per le popolazioni aborigene.\nIl governo centrale ha preso provvedimenti per realizzare lo \"spelling\" occidentalizzato dei nomi aborigeni presenti nei documenti ufficiali, superando la vecchia politica mantenuta a lungo di forzare l'aborigeno ad assumere un nome cinese. Una politica pi\u00f9 rispettosa ora permette di scegliere per i figli il loro nome ufficiale, anche se sono nati da genitori misti aborigeni/Han.\nAborigeni e politica.\nDal punto di vista politico, gli aborigeni Taiwanesi, qualora votino, tendono a votare in massa per il Kuomintang. Sebbene ci\u00f2 possa sembrare sorprendente alla luce della promozione della cultura aborigena da parte della coalizione dei verdi, questo schema di voto pu\u00f2 essere dovuto a necessit\u00e0 economiche: le zone in cui risiedono gli aborigeni, infatti, sono solitamente assai povere e quindi dipendono dalle organizzazioni create dal Kuomintang. Un aspetto curioso delle elezioni taiwanesi \u00e8 che i candidati per i seggi aborigeni concorrenti nelle liste della coalizione blu usano generalmente nomi \"cinesizzati\" mentre i candidati concorrenti per i seggi della coalizione verde tendono ad usare i nomi originali aborigeni."}
{"id": "494289", "revid": "46931", "url": "https://it.wikipedia.org/wiki?curid=494289", "title": "Aborigeni Taiwanesi", "text": ""}
{"id": "494292", "revid": "287204", "url": "https://it.wikipedia.org/wiki?curid=494292", "title": "Collarino cervicale", "text": "Il collarino cervicale \u00e8 un presidio medicale che viene prescritto per impedire il movimento delle vertebre cervicali, laddove si sospetti, o sia conclamato un trauma fisico.\nDescrizione.\nI collari cervicali sono utilizzati nel primo soccorso, nell'emergenza e anche a scopo terapeutico per prevenire la flessione, l'estensione o la rotazione cervicale. Sono utilizzati oltre che in tutti i casi in cui si sospetta un trauma, anche durante la cura di numerose patologie.\nEsistono diversi tipi di collari cervicali. Quelli meno restrittivi, piuttosto soffici, sono di solito utilizzati per facilitare la transizione da un tipo pi\u00f9 rigido verso la rimozione totale del collarino. Un collarino rigido, per esempio il Nek lok, Miami J, Atlas o il Patriot, o il collare Speedy di Daser viene indossato per 24 ore al giorno fino a che la lesione non si \u00e8 ricomposta.\nIl tipo Halo o SOMI (\"Sterno-Occipital Mandibular Immobilization\") viene impiegato per mantenere le vertebre cervicali in asse con il resto della colonna vertebrale e immobilizzare la testa, il collo e lo sterno, di solito dopo interventi chirurgici e per le fratture cervicali. Tali collarini sono i pi\u00f9 restrittivi in termini di possibili movimenti, rigidi e scomodi tra tutti i tipi di dispositivi cervicali per la guarigione del paziente.\nL'importanza della protezione delle vertebre cervicali deriva dalla possibilit\u00e0 di morte o lesioni permanenti (paralisi) come conseguenza del danneggiamento del midollo spinale.\nControindicazioni.\nIl collarino presenta tuttavia anche delle controindicazioni e degli effetti collaterali che devono essere tenuti presenti, soprattutto se vengono indossati per un periodo di tempo prolungato. Un collarino rigido su un paziente affetto da spondilite anchilosante in alcuni casi pu\u00f2 provocare parestesia e tetraplegia. Inoltre i collarini rigidi possono aumentare la pressione del fluido cerebrospinale, ridurre il volume tidale e provocare disfagia. Il paziente deve rimanere sotto stretta osservazione."}
{"id": "494295", "revid": "66387", "url": "https://it.wikipedia.org/wiki?curid=494295", "title": "Yak-38", "text": ""}
{"id": "494304", "revid": "34928", "url": "https://it.wikipedia.org/wiki?curid=494304", "title": "Veronese Sante", "text": ""}
{"id": "494308", "revid": "1305772", "url": "https://it.wikipedia.org/wiki?curid=494308", "title": "Foglietto \u03b2", "text": "Il \u03b2-foglietto o foglietto beta o struttura \u03b2 a pieghe \u00e8 la seconda forma pi\u00f9 diffusa di struttura secondaria delle proteine (la prima \u00e8 l'alfa elica), che consiste di pi\u00f9 \"filamenti \u03b2\" disposti uno accanto all'altro e collegati tra loro da tre o pi\u00f9 legami idrogeno che formano una struttura planare molto compatta. Nel dettaglio, si definisce filamento \u03b2 (si usa comunemente il corrispettivo inglese \u03b2-strand) una sequenza peptidica di amminoacidi (tipicamente composta da 5-10 amminoacidi) che si dispone linearmente ed \u00e8 in grado di instaurare legami idrogeno.\nLa natura del legame fra C-N \u00e8 rigida e questo fa s\u00ec che i sei atomi che partecipano al legame carbaminico giacciano tutti sullo stesso piano. Questi piani si dispongono, nella struttura \u03b2, a zig zag con un angolo di circa 120\u00ba. I residui amminoacidici (le catene R) sporgono al di sopra e al di sotto del foglietto alternativamente.\nLa struttura a foglietto \u03b2 \u00e8 presente tipicamente nella fibroina (proteina costituente la seta, ma anche la tela prodotta dai ragni), dove i foglietti sono disposti su pi\u00f9 piani. In particolare, la peculiare sequenza aminoacidica di tale proteina (ripetizioni di tre amminoacidi \"piccoli\", glicina, serina e alanina) crea un intreccio \"a pettine\" molto compatto, che conferisce la nota resistenza della seta.\nLo studio dei foglietti \u03b2 \u00e8 anche particolarmente rilevante poich\u00e9 l'associazione degenerante di strutture di questo tipo \u00e8 stato osservato in numerose patologie umane, come ad esempio le amiloidosi (tra cui figura la malattia di Alzheimer).\nStoria.\nLa prima struttura a foglietto \u03b2 \u00e8 stata proposta da William Astbury negli anni trenta del secolo scorso. Egli propose l'idea della formazione di legami idrogeno tra i legami peptidici. In ogni caso, Astbury non era in possesso dei dati di geometria del legame necessari per costruire un modello completo e accurato (in particolare non era a conoscenza del fatto che il legame peptidico \u00e8 planare). Una versione sistematica del modello fu proposta infine da Linus Pauling e Robert Corey nel 1951.\nStruttura e orientamento.\nGeometria.\nLa maggior parte dei \"\u03b2 strands\" sono disposti adiacenti l'un l'altro, a formare un'ampia rete di legami idrogeno, nella quale i gruppi amminici di uno scheletro peptidico formano legame con quelli carbonilici del filamento opposto. In ogni singolo filamento le catene laterali si dispongono perpendicolarmente al piano del foglietto, puntando alternativamente verso l'alto e verso il basso. \"\u03b2 strands\" adiacenti si allineano in modo tale che i rispettivi C\u03b1 siano adiacenti e che le rispettive catene laterali puntino nella stessa direzione.\nL'aspetto \"pieghettato\" dei filamenti deriva dal legame chimico tetraedrico che si instaura presso i C\u03b1. Ad esempio, se una catena laterale punta verso l'alto, allora il legame al formula_1 deve per forza puntare verso il basso, dal momento che l'angolo di legame \u00e8 pari a circa 109,5\u00ba. Dalla piega deriva il fatto che la distanza tra formula_2 e formula_3 sia di circa 6 \u00c5 e non dei 7,6 \u00c5 (2 \u00d7 3,8 \u00c5) attesi in un legame virtuale tra due peptidi trans. La distanza tra due atomi C\u03b1 in \"\u03b2 strands\" contenenti legami idrogeno \u00e8 di circa 5 \u00c5.\nIn ogni caso, i foglietti \u03b2 esibiscono raramente una struttura perfettamente planare; pi\u00f9 spesso presentano una leggera torsione, dovuta alla chiralit\u00e0 degli amminoacidi che li compongono. L'angolo diedro preferito dal punto di vista energetico, (\u03c6, \u03c8) = (\u2013135\u00ba, 135\u00ba) (corrispondente grossomodo alla regione in alto a sinistra del grafico di Ramachandran), \u00e8 infatti differente da quello che caratterizzerebbe una conformazione completamente planare, (\u03c6, \u03c8) = (\u2013180\u00ba, 180\u00ba). La torsione \u00e8 spesso associata a fluttuazioni alternate negli angoli diedri, per impedire ai singoli filamenti di un foglietto di divaricarsi verso l'esterno. Un buon esempio di ci\u00f2 \u00e8 il \u03b2-hairpin ritorto visibile nella proteina BPTI.\nDisposizione dei legami idrogeno.\nDal momento che le catene peptidiche hanno una direzionalit\u00e0 conferita dalle estremit\u00e0 NTD (N-terminale) e CTD (C-terminale), anche i filamenti \u03b2 possono essere definiti direzionali. Essi sono spesso rappresentati, infatti, da una freccia rivolta verso la coda CTD. Filamenti \u03b2 adiacenti possono dunque formare legami idrogeno in modalit\u00e0 antiparallela, parallela o mista.\nLa disposizione antiparallela prevede che l'NTD di un filamento sia disposto accanto al CTD del filamento adiacente. Tale arrangiamento produce una struttura estremamente stabile, poich\u00e9 permette ai legami idrogeno di essere planari (l'orientamento preferito). La conformazione dei foglietti antiparalleli, infatti, permette l'instaurarsi di un cosiddetto \"accoppiamento vicino\" di legami idrogeno.\nI foglietti paralleli, che consistono di NTD tutti rivolti verso la medesima direzione, hanno invece una struttura meno stabile, poich\u00e9 i legami idrogeno non sono planari. Il fatto che sia raro trovare un \"foglietto-\u03b2\" parallelo con meno di cinque filamenti conferma la maggiore instabilit\u00e0 della struttura (che impedisce, di fatto, la costituzione di foglietti con numeri ridotti di \"strands\"). La formazione dei legami idrogeno, in particolare, \u00e8 definita \"accoppiamento largo\".\nUn singolo foglietto pu\u00f2 anche esibire una struttura mista. Tali arrangiamenti sono molto meno comuni degli altri due, suggerendone una maggiore instabilit\u00e0 intrinseca.\nLa formazione dei legami idrogeno nei foglietti \u03b2 pu\u00f2 evidenziare problemi locali all'interno di determinate regioni dei foglietti: tali regioni sono definite \"beta bulges\" (\"rigonfiamenti beta\").\nDisposizione degli amminoacidi nel foglietto \u03b2.\nGli amminoacidi aventi residui ingombranti e aromatici (ad esempio tirosina, fenilalanina e triptofano), nonch\u00e9 alcuni ramificati e non carichi (come treonina, valina e isoleucina) si dispongono solitamente al centro dei foglietti. Altri tipi particolari di amminoacidi (come la prolina) sono spesso posizionati alle estremit\u00e0, probabilmente per evitare associazioni tra diversi foglietti, alla base della formazione di amiloide.\nMotivi strutturali comuni.\nMotivo \u03b2-hairpin.\nUn motivo strutturale molto semplice che coinvolge foglietti \u03b2 \u00e8 il \"\u03b2-hairpin\", nel quale due filamenti antiparalleli sono legati tra loro da un segmento di due-cinque residui amminoacidici, tra i quali figurano solitamente una glicina e una prolina, che sono in grado di assumere gli angoli diedri necessari per disporsi a \"giro\".\nSpesso i filamenti singoli possono anche essere collegati in maniera pi\u00f9 elaborata con segmenti pi\u00f9 lunghi, che a volte possono contenere \u03b1 eliche o anche interi domini proteici.\nMotivo a chiave greca.\nIl motivo a chiave greca (dall'inglese \"Greek key motif\", con riferimento alle greche ornamentali) consiste in quattro filamenti adiacenti antiparalleli e nei segmenti di congiunzione degli stessi. In particolare, tre di questi filamenti sono connessi da \"hairpins\", mentre il quarto \u00e8 adiacente al primo e collegato al terzo da un segmento pi\u00f9 lungo. Queste strutture si formano molto di frequente durante i processi di ripiegamento.\nMotivo \u03b2-\u03b1-\u03b2.\nA causa della chiralit\u00e0 degli amminoacidi che li compongono, tutti i filamenti presentano una torsione destrorsa, evidente nella maggior parte delle architetture composte da \"foglietti-\u03b2\". In particolare, il segmento che collega due filamenti contiene spesso una regione a elica, nel cui caso la struttura complessiva \u00e8 definita \"motivo \u03b2-\u03b1-\u03b2\". Un motivo molto simile, quello \"\u03b2-\u03b1-\u03b2-\u03b1\", forma la struttura terziaria pi\u00f9 comune nelle proteine, il \"barile TIM\".\nMotivo \u03b2-meandro.\nUn motivo strutturale molto semplice \u00e8 quello composto da due o pi\u00f9 filamenti consecutivi antiparalleli, legati insieme da un \"hairpin\".. Tale motivo, definito \"\u03b2-meandro\" (dal termine \"meander\", che in inglese si riferisce ai gi\u00e0 citati motivi ornamentali ripetuti) \u00e8 molto comune nei \"foglietti-\u03b2\" ed \u00e8 frequente in architetture come i \"barili-\u03b2\" e i \"\u03b2-propellers\".\nMotivo Laccio-\u03a8.\nIl \"motivo Laccio-\u03a8\" (in inglese, \"\u03a8-Loop\") consiste di due filamenti antiparalleli con un filamento che si dispone al loro interno, legato tramite legami idrogeno. Questo motivo \u00e8 raro, dal momento che la sua formazione appare notevolmente sfavorita durante i processi di ripiegamento proteico. Il \"Laccio-\u03a8\" fu messo in evidenza per la prima volta nella famiglia delle acido aspartico proteasi, tra cui figurano la pepsina, la renina, la rennina e la catepsina D.\nArchitetture strutturali delle proteine con foglietto \u03b2.\nSecondo la classificazione SCOP, sono presenti foglietti \u03b2 nei domini proteici \"all-\u03b2\", \"\u03b1+\u03b2\" e \"\u03b1/\u03b2\". I domini \"all-\u03b2\" sono in grado di formare \"barili \u03b2\", \"\u03b2 sandwiches\", \"\u03b2 prisms\", \"\u03b2 propellers\" ed eliche \u03b2.\nTopologia strutturale.\nLa topologia di un foglietto \u03b2 \u00e8 la descrizione dell'ordine dei filamenti \u03b2 che compongono il foglietto stesso. Ad esempio, il dominio della flavodossina presenta un foglietto \u03b2 parallelo composto da cinque filamenti con topologia 21345; ci\u00f2 significa che il secondo e il quinto filamento si dispongono alle estremit\u00e0 e si legano con legami idrogeno, rispettivamente, al filamento 1 e al 4, i quali prendono contatto anche con il 3, che si dispone al centro. Secondo lo stesso principio, il motivo a chiave greca citato in precedenza ha topologia 4123.\nLa struttura secondaria di un foglietto pu\u00f2 dunque essere descritta sommariamente fornendone il numero di filamenti, la topologia e l'orientamento parallelo o antiparallelo.\nInoltre, i foglietti \u03b2 possono essere \"aperti\" (con due filamenti alle estremit\u00e0) o \"chiusi\" (come nelle conformazioni a barile, che non presentano estremit\u00e0). Pi\u00f9 foglietti aperti possono assemblarsi tra loro \"faccia-faccia\" o \"estremit\u00e0-estremit\u00e0\", formando cio\u00e8 un unico grande \"foglietto \u03b2\".\n\u03b2 eliche parallele.\nUna elica \u03b2 si forma in presenza di unit\u00e0 strutturali ripetute composte da due o tre \"\u03b2 strands\" corti e legati da segmenti brevi. Queste unit\u00e0 si impilano una sopra l'altra a formare una struttura elicoidale. Tutti i filamenti vengono a disporsi in maniera grossomodo planare, con una superficie risultante che appare piana, con la forma di un prisma triangolare. Una struttura del genere si trova ad esempio nell'enzima pectato liasi, che presenta un'elica a due filamenti. Una pi\u00f9 complessa elica a tre filamenti \u00e8 presente nella proteina della coda del batteriofago P22.\nFoglietti \u03b2 in patologia.\nAlcune proteine, disordinate o costituite di alfa-eliche in condizioni normali, possono formare strutture oligomeriche costituite da grandi quantit\u00e0 di foglietti \u03b2 in condizioni patologiche (come avviene nel caso della formazione della \u03b2-amiloide). Una patologia indotta da disordini di questo tipo \u00e8 la malattia di Alzheimer."}
{"id": "494319", "revid": "958185", "url": "https://it.wikipedia.org/wiki?curid=494319", "title": "International Accounting Standards", "text": "Gli International Accounting Standards (in forma di acronimo: \"IAS\") \"norme per la contabilit\u00e0\" sono principi contabili internazionali. Gli IAS, emanati da un gruppo di professionisti contabili (\"International Accounting Standards Committee\" (acronimo \"IASC\")) fin dal 1973, sono stati il primo tentativo di standardizzazione mondiale delle regole contabili. Fino al 2001, lo IASC ha agito come comitato interno all'organizzazione mondiale dei professionisti contabili (\"International Federation of Accountants\" (IFAC)) trasformandosi poi in una fondazione privata di diritto statunitense (\"IASC foundation\"). All'interno di questa fondazione, l'organo incaricato di emanare i principi contabili \u00e8 denominato IASB (acronimo di \"International Accounting Standards Board\") e i principi redatti nel 2004 da questo comitato sono denominati \"norme per la rendicontazione finanziaria\" IFRS (acronimo di \"International Financial Reporting Standards\"). Poich\u00e9 tali principi coesistono, almeno per ora, con i precedenti IAS, ci si riferisce spesso ai principi internazionali con il termine IAS/IFRS.\nStruttura della IASC foundation.\nLa IASC foundation \u00e8 composta da quattro organi principali. \nLo IASB (\"International Accounting Standards Board\") \u00e8 un comitato di 14 membri che ha sede a Londra e si occupa essenzialmente della stesura dei principi contabili IFRS e della convergenza dei vari principi contabili nazionali diffusi nel mondo.\nL'IFRIC (\"International Financial Reporting Interpretations Committee\") \u00e8 un comitato che controlla periodicamente l'applicazione dei principi suggerendone la corretta interpretazione e propone il trattamento pi\u00f9 appropriato per casi non trattati dai principi stessi.\nIl SAC (\"Standards Advisory Committee\") \u00e8 un comitato consultivo composto da membri di tutto il mondo che si occupa di fare proposte allo IASB e ai Trustees sulle attivit\u00e0 da svolgere.\nI Trustees sono l'organo amministrativo della fondazione. Composto da 22 membri, il comitato dei trustees nomina i membri dello IASB, dell'IFRIC e del SAC, approva il bilancio della fondazione e ne decide le strategie generali.\nPrincipi contabili IAS/IFRS nell'Unione Europea.\nL'apertura agli \"standard\" internazionali si \u00e8 concretizzata nel 2002 con il Regolamento (CE) n. 1606/2002, cui ha fatto seguito il Regolamento (CE) n. 1725/2003 e tutta una serie di altri regolamenti (cosiddetti \u201comologativi\u201d) emanati per disciplinare l'applicazione concreta degli IAS/IFRS nell'ordinamento comunitario.\nIn particolare, con il regolamento n. 1606 del 2002 l'Unione europea ha reso obbligatoria l'adozione dei principi internazionali nei bilanci consolidati delle societ\u00e0 quotate a partire dal bilancio dell'esercizio in corso al 1\u00ba gennaio 2005, nonch\u00e9 per banche e assicurazioni.\nL'Italia con successivo decreto legislativo n. 38 del 2005 ha esteso l'obbligo ai bilanci d'esercizio delle stesse societ\u00e0 per l'anno 2006 e la facolt\u00e0 per i soli bilanci consolidati di tutte le altre societ\u00e0 a partire dal bilancio dell'esercizio 2005.\nI principi contabili IAS/IFRS non vengono immediatamente applicati nell'Unione Europea. Essi subiscono un primo esame di tipo tecnico da parte di un comitato di esperti chiamato EFRAG (un acronimo di \"European Financial Reporting Advisory Group\") e uno di tipo politico da parte di un comitato di rappresentanti dei governi chiamato ARC (\"Accounting Regulatory Committee\"). Per la sua omologazione comunitaria, il documento deve inoltre passare al vaglio del neonato Standards Advice Review Group (SARG), nominato con la decisione della Commissione Europea 2007/73/CE, la cui funzione \u00e8 quella di consigliare la Commissione stessa sull'obiettivit\u00e0 e la neutralit\u00e0 dei pareri dell'EFRAG. Superati quindi i controlli, il principio contabile viene approvato con regolamento dai ministri dell'Unione ed acquista immediata efficacia di legge in tutti gli Stati membri.\nAl medesimo procedimento sono soggette anche le interpretazioni ufficiali SIC.\nFinora l'unico principio non completamente approvato dall'Unione Europea \u00e8 lo IAS 39 che quindi \u00e8 in vigore solo in parte.\nPrincipi contabili.\nOgni standard ha una specifica funzione. L'elenco che segue riepiloga il significato di ciascuno.\nPrima adozione degli International Financial Reporting Standards \nPagamenti basati sulle azioni \nAggregazioni di imprese \nContratti di assicurazione \nAttivit\u00e0 non ricorrenti destinate alla vendita e attivit\u00e0 cessate \nDiritti di esplorazione e valutazione delle attivit\u00e0 minerarie. \nStrumenti finanziari: informativa di bilancio. \nPresentazione del bilancio \nRimanenze \nProspetto dei flussi di cassa (Rendiconto finanziario) \nCriteri contabili, cambiamenti di stime ed errori \nFatti intervenuti dopo la data di riferimento del bilancio \nContratti di costruzione (Commesse a lungo termine) \nContabilizzazione delle imposte sul reddito. \nInformazioni settoriali. \nInformazioni relative agli effetti delle variazioni dei prezzi\nImmobilizzazioni tecniche. \nLocazioni. \nRicavi. \nBenefici per i dipendenti. \nContabilizzazione dei contributi pubblici e menzione degli aiuti pubblici. \nEffetti di variazioni nei tassi di cambio. \nOneri finanziari. \nInformazioni sulle entit\u00e0 correlate. \nContabilizzazione per la redazione dei rendiconti dei fondi pensione. \nBilanci consolidati e bilanci separati. \nContabilizzazione delle partecipazioni in societ\u00e0 collegate. \nIl bilancio in economie in elevata inflazione. \nInformativa richiesta nei bilanci di banche e istituti finanziari similari. (abrogato dall'IFRS 7)\nPartecipazioni in joint venture. \nStrumenti finanziari: informazione e presentazione. \nUtili per azione. \nBilanci a data intermedia. \nPerdita di valore delle attivit\u00e0. \nAccantonamenti, passivit\u00e0 potenziali ed attivit\u00e0 potenziali. \nAttivit\u00e0 immateriali. \nStrumenti finanziari: contabilizzazione e valutazione. \nInvestimenti in immobili. \nAgricoltura.\nCritiche.\nLe nuove \"norme per la rendicontazione finanziaria\" sono state criticate nel modo in quanto redatte da organi privati, e nella sostanza in quanto ritenute riduttive del concetto complessivo operativo dell'impresa a mera merce frazionabile a seconda delle valutazioni del mercato."}
{"id": "494325", "revid": "125446896", "url": "https://it.wikipedia.org/wiki?curid=494325", "title": "La cambiale di matrimonio", "text": "La cambiale di matrimonio \u00e8 una farsa musicata da Gioachino Rossini diciottenne. Venne rappresentata per la prima volta al Teatro San Mois\u00e8 di Venezia il 3 novembre 1810. Non \u00e8 la prima opera che il compositore pesarese scrisse (che fu invece il \"Demetrio e Polibio\", composta nel 1806, poi completata e rappresentata a Roma nel 1812), ma fu la prima ad essere messa in scena.\nRossini la compose su libretto di Gaetano Rossi ricavato dall'omonimo dramma di Camillo Federici - quando era appena diciottenne.\nGli interpreti alla prima rappresentazione, nella quale Rossini sedette come \"Maestro al Cembalo\", furono Domenico Remolini nella parte di Norton, Clementina Lanari in quella di Clarina, Luigi Raffanelli come Tobia Mill, Tommaso Ricci (Edoardo), Rosa Morandi (Fanny) e Nicola De Grecis nel ruolo di Slook.\nAl Teatro La Fenice di Venezia la prima \u00e8 stata nel 1910.\nNel Regno Unito la premi\u00e8re \u00e8 stata nel 1954 al Sadler's Wells Theatre di Londra.\nNel 1984 avvengono le premi\u00e8re a Perth, Ayr (Scozia), Stirling, Dundee, Dunfermline ed Inverness nella traduzione di Elizabeth Parry per la Scottish Opera.\nLa prima rappresentazione al Rossini Opera Festival avviene nel 1991 diretta da Donato Renzetti con l'Orchestra Sinfonica della RAI di Torino, Enzo Dara, Luca Canonici e Roberto Frontali (con successive repliche nel 1995 e nel 2006).\nNel 1992 va in scena al Teatro Lauro Rossi di Macerata.\nTrama.\nLa vicenda - assai semplice, ma in grado di fornire lo spunto per gustose arie e concertati (che rivelano appieno il talento precoce del giovane Rossini) - si svolge nel salotto, \"semplicemente elegante\", della casa del ricco mercante Tobia Mill (basso, o meglio \"buffo\").\nSua figlia, la giovane Fanny (soprano), \u00e8 stata promessa in sposa suo malgrado, e dietro la firma di una \"cambiale di matrimonio\", al maturo corrispondente americano Mr. Slook (anch'egli \"buffo\").\nFanny \u00e8 invece innamorata, corrisposta, di Edoardo Milfort (tenore), amico di famiglia (e il \"topos\" del triangolo amoroso, tipico dell'opera lirica, \u00e8 cos\u00ec rispettato), e, quando Slook giunge entusiasta dall'America per \"ritirare la sposa\" i nodi non possono che venire al pettine.\nLa giovane tenta, riducendolo alla commozione, di dissuadere Slook dal procedere all'\"acquisto\", mentre Edoardo - in maniera pi\u00f9 spiccia - arriva a minacciare il mercante d'oltreoceano.\nQuando questi, spaventato, comunica a Tobia Mill di essere intenzionato a rinunciare all'\"affare\", viene per tutta risposta sfidato a duello.\nIl lieto fine - complice anche l'intervento dei domestici di casa Mill, Norton (basso) e Clarina (soprano) - \u00e8 comunque garantito: Slook girer\u00e0 la cambiale a beneficio del giovane Edoardo e, con buona pace di tutti, il consueto rond\u00f2 finale favorir\u00e0 l'esito felice di chiusura dell'operina. Fanny e Edoardo si sposano.\nOrganico orchestrale.\nLa partitura di Rossini \u00e8 scritta per piccola orchestra che comprende:\nPer i recitativi secchi:"}
{"id": "494326", "revid": "729019", "url": "https://it.wikipedia.org/wiki?curid=494326", "title": "Vena cava superiore", "text": "La vena cava superiore \u00e8 una delle pi\u00f9 grandi e importanti vene dell'organismo: la sua funzione consiste infatti nel trasportare il sangue privo di ossigeno dai tessuti localizzati al di sopra del cuore fino all'atrio destro di quest'ultimo, per fare in modo che esso sia riossigenato tramite il meccanismo della piccola circolazione. Tra le sostanze che si trovano disciolte nel sangue che scorre in questa vena ricordiamo l'anidride carbonica da eliminare tramite la respirazione e i vari scarti metabolici cellulari.\nStruttura e funzione della vena cava superiore.\nLa cava superiore deriva dall'unione delle due vene brachiocefaliche (a livello della I cartilagine costale), che trasportano il sangue non ossigenato proveniente dalle braccia e dalla testa. Dopo un breve percorso, la vena cava superiore si unisce, come gi\u00e0 detto, all'atrio destro del cuore, al quale perviene, inoltre, anche la vena cava inferiore.\nVena cava sinistra.\nLa vena cava superiore deriva dalla vena cardinale anteriore destra: nell'embrione alle 4 settimane di vita sono presenti infatti vasi venosi e arteriosi in entrambi gli emisomi.\nLa vena cardinale anteriore di sinistra si occlude, formando il legamento di Marshall, un cordone fibroso.\n\u00c8 possibile la persistenza nell'adulto della perviet\u00e0 di tale vaso embrionario, che prende il nome di vena cava superiore sinistra o vena di Marshall. Tale reperto pu\u00f2 accompagnarsi ad assenza della cava superiore destra.\nEntrambi i casi, di \"vena cava superiore doppia\" e di \"unica vena cava superiore sinistra\", non risultano patologici, se non associati ad altre anomalie cardiache.\n\u00c8 possibile invece l'esistenza di un'aritmia trasmessa dal fascicolo di Marshall, un fascio di conduzione la cui esistenza e funzionalit\u00e0 risultano indipendenti dalla perviet\u00e0 o meno del legamento di Marshall.\nPatologia.\nUn'ostruzione a valle della vena cava pu\u00f2 causare la cosiddetta sindrome cavale superiore. Un sintomo precoce \u00e8 il cosiddetto capezzolo aortico."}
{"id": "494330", "revid": "1305772", "url": "https://it.wikipedia.org/wiki?curid=494330", "title": "Palazzo di Bianca Cappello", "text": "Il Palazzo di Bianca Cappello, originariamente della famiglia Corbinelli, si trova al numero 26 di Via Maggio nel quartiere di Oltrarno a Firenze.\nStoria.\nFu costruito su richiesta di Francesco I de' Medici per la sua amante Bianca Cappello, su un vecchio edificio dei primi del Quattrocento. \u00c8 famoso quindi per aver fatto da scena per una delle pi\u00f9 chiacchierate storie d'amore del Rinascimento, fra il Granduca e una nobildonna veneziana, della quale il rampollo della famiglia Medici si era follemente innamorato nonostante fosse gi\u00e0 sposato con Giovanna d'Austria. I due si frequentarono comunque, con Francesco, ormai granduca, che fece costruire il palazzo di lei da Bernardo Buontalenti (1570-1574) nella posizione pi\u00f9 vicina possibile alla residenza granducale di palazzo Pitti, a solo un isolato di distanza.\n\u00c8 questa la prima opera sicuramente documentata dell'architetto che divenne in seguito scenografo ed artista di corte.\nCon la morte prematura di Giovanna, i due si poterono finalmente sposare nel 1579, ma l'idillio fu turbato dalla riluttanza della famiglia regnante verso questa donna, tanto che si \u00e8 a lungo sospettato che la morte dei due nella villa medicea di Poggio a Caiano nel 1587, a distanza di solo un giorno l'uno dall'altra, fosse il frutto di un avvelenamento ordito dal cardinale Ferdinando.\nNel frattempo il palazzo era stato ceduto da Bianca, dopo che era diventata granduchessa, all'Ospedale di Santa Maria Nuova, e solo allora vi furono dipinte le celebri grottesche sulla facciata, opera felice di Bernardino Poccetti (1579-1580), quando ormai Bianca risiedeva gi\u00e0 stabilmente a Palazzo Pitti fin dal 1573.\nIl palazzo possiede un corridoio sotterraneo che parte dalle fondamenta ed arriva a Palazzo Pitti. Bianca Capello e Francesco I usavano il tunnel per incontrasti segretamente nel periodo in cui erano amanti. Grazie a questo corridoio durante la II Guerra Mondiale furono salvate numerosissime opere presenti nel corridoio vasariano. Il corridoio fu in quel periodo murato in diverse sezioni proprio per proteggere le opere dai tedeschi e tutt\u2019oggi non \u00e8 pi\u00f9 percorribile.\nVenne ceduto a Giovanni Riccardi, il quale lo vendette a Carlo Lasinio, professore dell'Accademia del Disegno fiorentina. Oggi appartiene a privati."}
{"id": "494332", "revid": "536103", "url": "https://it.wikipedia.org/wiki?curid=494332", "title": "C16", "text": ""}
{"id": "494333", "revid": "110157", "url": "https://it.wikipedia.org/wiki?curid=494333", "title": "Open Unified Process", "text": "Lo Open Unified Process o OpenUP (letteralmente \"processo unificato aperto\") \u00e8 un modello di sviluppo del software ispirato al Rational Unified Process (RUP) e rilasciato con licenza open source all'interno dell'Eclipse Process Framework. Descrive \"best practice\" di sviluppo del software in accordo con il RUP. Vi sono inclusi lo sviluppo iterativo, l'utilizzo di casi d'uso e scenari come entit\u00e0 guidanti lo sviluppo, l'amministrazione dei rischi e un approccio di sviluppo incentrato sull'architettura. La forma pi\u00f9 agile e pi\u00f9 leggera di OpenUP, OpenUP/basic, \u00e8 pensata per piccoli progetti gestiti da piccoli gruppi di lavoro interessati allo sviluppo agile e iterativo (team di 3-6 persone che gestiscono progetti di 3-6 mesi), ossia da team che lavorano nello stesso posto e hanno possibilit\u00e0 di comunicare verbalmente quotidianamente.\nFasi di OpenUP.\nOpenUP, cos\u00ec come il RUP, comprende quattro fasi:\nalla fine di ognuna di queste fasi c'e una \"milestone\" in cui si controllano e si misurano i progressi effettuati. Alla fine della fase di concepimento del progetto, si controlla che il progetto sia effettivamente realizzabile; alla fine della fase di elaborazione, si controlla se l'architettura \u00e8 stata ben definita e i maggiori rischi per il progetto sono stati individuati e neutralizzati; alla fine della fase di costruzione, si verifica se tutte le funzionalit\u00e0 sono state implementate e se si pu\u00f2 procedere al \"beta testing\";alla fine della fase di transizione, si controlla se gli obiettivi sono stati raggiunti e se il cliente \u00e8 soddisfatto.\nDiscipline.\nAll'interno di ogni fase si svolgono una serie di lavori (work) che sono raggruppati nelle seguenti discipline:\nva sottolineato che nell'OpenUP, cos\u00ec come nel RUP, non \u00e8 necessario legare una certa disciplina a una specifica iterazione, anche se, ovviamente, alcune discipline sono preponderanti in una fase piuttosto che in un'altra: ad esempio, la modellazione dei requisiti verr\u00e0 realizzata per lo pi\u00f9 durante le fasi di concepimento ed elaborazione del progetto, anche se non \u00e8 escluso che qualche requisito minore (ad esempio, requisiti non funzionali) siano definiti durante la fase di transizione.\nRuoli.\nAll'interno del processo di sviluppo ad ogni partecipante viene assegnato un ruolo; i ruoli individuati da OpenUP sono:\nTali ruoli non vanno pensati come delle mansioni assegnate staticamente, bens\u00ec come un semplice aiuto alla corretta organizzazione del lavoro: un membro del team di sviluppo pu\u00f2 ricoprire due ruoli contemporaneamente, oppure cambiare ruolo durante la realizzazione del progetto."}
{"id": "494337", "revid": "73843", "url": "https://it.wikipedia.org/wiki?curid=494337", "title": "Progressione del record olimpico dei 100 metri piani maschili", "text": "La tabella sottostante riporta la progressione del record olimpico nella specialit\u00e0 dei 100 metri piani maschili."}
{"id": "494338", "revid": "125062884", "url": "https://it.wikipedia.org/wiki?curid=494338", "title": "David Garrick", "text": "\u00c8 considerato un grande attore teatrale inglese che esercit\u00f2 una grande influenza su tutti gli aspetti dell'attivit\u00e0 teatrale nel Settecento, interessandosi di produzioni, scenografia, costumi e perfino di effetti speciali, rinnovando l'interesse per le opere teatrali di Shakespeare. Garrick fu allievo e amico di Samuel Johnson. Cominci\u00f2 a recitare in una serie di rappresentazioni amatoriali, finch\u00e9 interpretando il ruolo di \"Riccardo III\" di Shakespeare suscit\u00f2 l'ammirazione del pubblico e degli impresari teatrali. Charles Fleetwood, avendo apprezzato le sue interpretazioni, scrittur\u00f2 Garrick per una stagione di recite al Theatre Royal in Drury Lane. Garrick recit\u00f2 con la compagnia del Drury Lane per cinque anni e riusc\u00ec ad acquistare una quota del teatro insieme a James Lacy. Tale acquisto diede inizio ad una gestione trentennale da parte di Garrick del Drury Lane, durante i quali questo teatro fu classificato come uno dei principali teatri d'Europa. Alla sua morte, dopo tre anni dal suo ritiro dalle scene, Garrick venne onorato con un solenne funerale pubblico nell'Abbazia di Westminster dove fu sepolto nel transetto meridionale detto il \"Poets' corner\".\nL'influenza di Garrick si estese anche sui testi teatrali. I critici sono unanimi nel dire che non fu un buon drammaturgo, tuttavia fu notevole il suo impegno nel portare Shakespeare fra il grande pubblico. Inoltre, adatt\u00f2 al suo repertorio vecchie \"pieces teatrali\" del periodo della Restaurazione inglese che sarebbero definitivamente rimaste nel dimenticatoio. Garrick, oltre a portare il teatro verso una migliore qualit\u00e0, si guadagn\u00f2 una ottima reputazione per aver valorizzato il teatro popolare. Questo risultato fece dire a Samuel Johnson che \"la sua professione lo ha reso ricco ed egli ha reso la sua professione rispettabile.\"\nBiografia.\nPrimi anni.\nGarrick nacque in una famiglia di ugonotti originaria della regione meridionale francese Linguadoca. Il bisnonno di Garrick, David Garric, era a Bordeaux nel 1685 quando venne abolito l'Editto di Nantes, revocando cos\u00ec i diritti dei Protestanti in Francia. Fu cos\u00ec che l'uomo fugg\u00ec a Londra, mentre suo figlio Peter, a quel tempo un neonato, quando fu abbastanza grande da affrontare il viaggio arriv\u00f2 in Inghilterra come un clandestino insieme ad una balia. David Garrick, divenuto cittadino inglese, anglicizz\u00f2 il proprio cognome in Garrick. Alla nascita di Garrick nel 1717 la famiglia, che viveva a Hereford, si trasfer\u00ec a Lichfield, citt\u00e0 natale di sua madre. Suo padre, il Capitano Peter Garrick era un ufficiale dell'esercito di stanza in Gibilterra. David Garrick era il terzo di cinque figli e il suo fratello minore, George (1723-1779), sarebbe stato un collaboratore di David per il resto della sua vita. Il drammaturgo e attore Charles Dibdin, rifer\u00ec che George, allorch\u00e9 non trovava suo fratello, subito chiedeva ai presenti: \"David aveva bisogno di me?\" Dopo quarantotto ore dalla morte di David nel 1779, anche George mor\u00ec, tanto che la gente disse: \"David aveva bisogno di lui\".\nAll'et\u00e0 di diciannove anni, Garrick, che aveva frequentato la Lichfield Grammar School, si iscrisse alla Edial Hall School dove Samuel Johnson insegnava greco e latino. Garrick mostr\u00f2 entusiasmo per il teatro molto presto ed apparve in una rappresentazione scolastica nel ruolo del sergente Kite in \"The Recruiting Officer\" di George Farquhar. Dopo che la scuola di Johnson fu chiusa, lui e Garrick, diventati amici, si recarono insieme a Londra per cercare fortuna. Al suo arrivo nel 1737, Garrick e suo fratello divennero soci nel commercio del vino un business del vino con agenzie a Londra e a Lichfield con David che gestiva l'agenzia di Londra. L'azienda non and\u00f2 bene, forse a causa del fatto che Garrick era atrato dalle recite amatoriali. Il drammaturgo Samuel Foote ricordava di aver conosciuto Garrick quando a questi nella sua cantina erano rimasti solo tre litri di vino e continuava a presentarsi come un mercante di vino.\n Nel 1740, quattro anni dopo l'arrivo di Garrick a Londra e dopo il fallimento del commercio del vino, vide la sua prima commedia, a satire, \"Lethe: or Aesop in the Shade\", messa in scena al Theate Royal. Entro un anno recit\u00f2 in piccole parti al Goodman's Fields Theatre sotto la direzione di Henry Giffard. Il Goodman's Fields Theatre era stato chiuso in base al Licensing Act del 1737 che chiuse tutti i teatri che non erano in possesso di una lettera patente che abilitava alla rappresentazione di \"serious drama\" e imponeva che comunque tutte le opere passassero al vaglio del Lord Ciambellano prima di essere messe in scena. Le recite di Garrick furono il risultato dell'aiuto fornito da Giffard a Garrick per una fornitura di vino. Giffard aveva fatto s\u00ec che Garrick fornisse il vino al Bedford Coffee-house, un locale frequentato da molti letterati e gente del teatro e che lo stesso Garrick frequentava.\nAttore professionista.\nGarrick fece il suo debutto come attore professionista a Ipswich nel 1741 in \"Oroonoko, or the Royal Slave\", un'opera del drammaturgo inglese Thomas Southerne. Infatti, Garrick partecip\u00f2 ad una tourn\u00e9e estiva a Ipswich con la compagnia teatrale di Giffard, in quell'occasione recit\u00f2 nella parte di Aboan in \"Oroonoko\" di Southerne, presentandosi per\u00f2 con il nome d'arte di \"Lyddal\" per evitare imbarazzo alla famiglia. Ma mentre riscuoteva successo con Giffard, i gestori del Drury Lane e del Covent Garden gli opposero un rifiuto. Il 19 ottobre 1741, Garrick apparve in scena nel ruolo di \"Richard III\". Egli fu preparato in questo ruolo dall'attore e drammaturgo Charles Macklin e la sua recitazione naturale, che si discostava dallo stile declamatorio in quel tempo prevalente, ben presto fu oggetto di conversazione a Londra. A proposito della rappresentazione al Goodman's Fields, Horace Walpole osserv\u00f2, \"c'era una dozzina di duchi una sera al Goodman's Fields.\" Dopo la sua travolgente interpretazione, Garrick scrisse a suo fratello chiedendogli di lasciarlo libero dagli impegni societari in modo da potersi dedicare completamente al teatro. Dopo il successo riscosso con il Riccardo III, Garrick pass\u00f2 ad interpretare tutta una serie di altri ruoli, tra cui Lear nel \"Re Lear\" di Shakespeare nell'adattamento di Nahum Tate, Pierre in \"Venice Preserv'd\" di Thomas Otway. Interpret\u00f2 pure ruoli comici, come Bayes in \"The Rehearsal\" di George Villiers, II duca di Buckingham; Garrick interpret\u00f2 un totale di diciotto personaggi nei primi sei mesi della sua carriera di attore. Il suo successo port\u00f2 Alexander Pope, che lo vide esibirsi tre volte in questo arco di tempo, ad affermare: \"quel giovanotto non ha eguali come attore e non avr\u00e0 mai un rivale.\"\nA seguito del successo al Goodman's Fields, Charles Fleetwood, direttore del Drury Lane, scrittur\u00f2 Garrick per interpretare Chaumont in \"The Orphan\" di Thomas Otway (un ruolo che egli interpret\u00f2 prima ad Ipswich) l'11 maggio 1742 mentre utilizzava le sue \"lettere patenti\" per far chiudere il teatro di Giffard. In quello stesso mese, Garrick interpret\u00f2 \"King Lear\", con a fianco l'attrice Margaret Woffington nei panni di Cordelia, e torn\u00f2 a recitare il \"Riccardo III\". A fronte di questi successi, Fleetwood scrittur\u00f2 Garrick per l'intera stagione 1742-1743.\nAl teatro \"Drury Lane\".\nAl termine della stagione londinese, Garrick, insieme a Peg Woffington, si port\u00f2 a Dublino per la stagione estiva al Theatre Royal. Nella tourn\u00e9e di Dublino, Garrick aggiunse nuovi personaggi al suo repertorio: l\"'Amleto\" di Shakespeare, \"Abel Drugger\" in \"The Alchemist\" di Ben Jonson (un ruolo che riscosse grande approvazione) e Captain Plume in \"The Recruiting Officer\" di Farquhar. Ai successi di Garrick a Dublino contribu\u00ec non poco uno dei suoi primi fan, John Boyle, 5\u00ba conte di Cork, che scrisse lettere a molti nobili e notabili lodando la recitazione di Garrick. Queste lettere fecero esclamare a Garrick che si doveva attribuire ad essi il motivo di essere stato \"pi\u00f9 coccolato\" a Dublino.\nCinque anni dopo aver aderito alla compagnia teatrale del Drury Lane, Garrick si rec\u00f2 di nuovo a Dublino per una stagione come direttore artistico e regista allo Smock Alley Theatre in collaborazione con Thomas Sheridan, il padre di Richard Brinsley Sheridan. Dopo il suo ritorno a Londra, Garrick recit\u00f2 al Covent Garden sotto la direzione di John Rich mentre era in scena la farsa in due atti \"Miss in Her Teens\", scritta da Garrick.\nCon la fine della stagione teatrale 1746-1747, essendo scaduta la lettera patente di Fleetwoods e James Lacy per il Drury Lane, Garrick rilev\u00f2 il teatro nell'aprile del 1747. Il teatro sub\u00ec un certo declino per alcuni anni, ma la collaborazione fra Garrick e Lacy riport\u00f2 al teatro successo e riconoscimenti. La prima rappresentazione sotto la gestione di Garrick e Lacy fu \"Ode to Drury Lane Theatre, on dedicating a Building and erecting a Statue, to Shakespeare\" scritto dal Dr. Johnson e recitato da Garrick. L'ode conteneva la promessa che: \"The drama's law the drama's patrons give,/For we that live to please must please to live.\" Certamente questa affermazione potrebbe essere considerata come un sintetico riassunto della gestione del Drury Lane da parte di Garrick che fu in grado di bilanciare probit\u00e0 artistica e gusti volubili del pubblico.\nLa sua commedia pi\u00f9 importante, \"The Clandestine Marriage\" (1766; scritta in collaborazione con George Colman il Vecchio), \u00e8 ritenuta dalla critica una delle migliori commedie del settecento.\nDopo la relazione con Peg Woffington ed un certo numero di altre storie raffazzonate, Garrick conobbe Eva Marie Veigel (1724-1822), una ballerina tedesca che era arrivata a Londra nel 1746. La coppia si spos\u00f2 il 22 giugno 1749 e fu oggetto di vari ritratti, tra cui quello di William Hogarth. L'unione non fu benedetta dalla nascita di figli, ma fu comunque felice e dur\u00f2 circa trenta anni, Garrick defin\u00ec la sua consorte: \"la migliore delle donne e delle mogli\". Garrick gest\u00ec il Theatre Royal, Drury Lane fino al suo ritiro dalle scene nel 1776. Nei suoi ultimi anni continu\u00f2 ad aggiungere personaggi al suo repertorio; per es. Posthumus nel dramma Cimbelino di Shakespeare fu tra i suoi ultimi ruoli di successo.\nDavid Garrick si spense il 20 gennaio 1779 nella sua casa in Adelphi Buildings, Londra e fu sepolto nel transetto meridionale (Poets' Corner) di Westminster Abbey. La signora Garrick sopravvisse al marito per 43 anni.\nGarrick era stato membro della Massoneria, nella Loggia londinese \"St. Paul\" n. 194\nUna maniera di recitare tranquilla, naturale.\nGarrick non era un attore con una grande presenza scenica. Infatti, era alto circa 1,60 e la sua voce fu descritta come non particolarmente potente. Sin dalla sua prima recita, Garrick si discost\u00f2 dallo stile ampolloso allora molto apprezzato e scelse invece una maniera di porgere pi\u00f9 rilassata, naturalistica che, per il biografo Alan Kendall, \"probabilmente sembrerebbe abbastanza normale per noi oggi ma che era strana e nuova per il pubblico dell'epoca\". Certamente questo stile diede luogo a vere e proprie acclamazioni: Alehander Pope afferm\u00f2 \"ho paura che il giovane possa andare in rovina, per mancanza di concorrenza\". Garrick ricord\u00f2 che George Lyttleton si compliment\u00f2 con lui dicendo: \"Non sapevo cosa fosse la recitazione finch\u00e9 non sei apparso tu sulla scena.\" Anche James Quin, un attore della vecchia guardia, osserv\u00f2: \"Se questo giovanotto \u00e8 nel giusto, allora noi abbiamo sbagliato tutto.\"\nMentre molti levavano lodi a Garrick, vi furono anche dei detrattori. Theophilus Cibber in \"Two Dissertations on the Theatres\" del 1756 riteneva che lo stile realistico di Garrick si spingesse un po' troppo oltre:\nMa possiamo renderci conto dello stile di Garrick leggendo le parole pronunciate dello storico Rev. Nicolas Tindal:\nRetaggio.\n\"I am disappointed by that stroke of death that has eclipsed the gaiety of nations, and impoverished the public stock of harmless pleasure.\"\nNomi di teatro.\nDiversi teatri portano il nome di Garrick:"}
{"id": "494341", "revid": "36426", "url": "https://it.wikipedia.org/wiki?curid=494341", "title": "Palazzo Pandolfini", "text": "Palazzo Pandolfini \u00e8 uno dei pi\u00f9 bei palazzi del tardo rinascimento a Firenze e si trova in via San Gallo 74, con affaccio su via Salvestrina ed entrata del giardino su via Cavour 79.\nStoria.\nPrima del palazzo.\nIl palazzo fu il primo ad essere costruito in questa parte della citt\u00e0, considerata periferica e in parte ancora destinata all'uso agricolo, sede soprattutto di ospedali e istituzioni religiose.\nIn quest'area esisteva infatti l'antico \"monastero di San Silvestro\", abitato da monache benedettine dette \"le Santucce\", che nel 1443 era cos\u00ec in crisi da essere arrivato a contare una sola monaca, perci\u00f2 i suoi beni erano stati incamerati dal vicino monastero di Sant'Agata. L'edificio era invece passato alla compagnia dell'arcangelo Raffaello e, dal 1447, ai frati di Montesenario, i quali lo affittarono in parte (una \"casa con orto\") a Giannozzo Pandolfini, vescovo di Troia (in Puglia) di origine fiorentina. Affezionatosi al luogo, us\u00f2 il suo prestigio personale per ottenere da papa Leone X una bolla (1515, durante la visita fiorentina del papa) e un breve (1520) che permettesse di vendere i beni ecclesiastici su via San Gallo (che appartenevano alla diocesi) a patto che fosse mantenuto il luogo consacrato dell'oratorio, che infatti venne inglobato nel palazzo come cappella privata, sebbene dotata anche di un ingresso esterno.\nIl progetto di Raffaello.\nNel frattempo Raffaello Sanzio, secondo quanto riportato dal Vasari, fu incaricato di disegnare il progetto del palazzo (probabilmente tra il 1513 e il 1514), su richiesta personale del Pandolfini che aveva conosciuto il grande artista a Roma, quando soprintendeva alla fabbrica della basilica di San Pietro in Vaticano. L'amicizia del Pandolfini con il papa, nata a Firenze quando il papa Medici era ancora cardinale, dovette anche aiutare nell'impresa. La costruzione inizi\u00f2 gi\u00e0 dal 1516.\nRaffaello per\u00f2 non poteva venire a Firenze a seguire i lavori, per cui invi\u00f2 un suo assistente di fiducia, Giovanfrancesco da Sangallo. Nel 1525 Giannozzo Pandolfini mor\u00ec lasciando il palazzo in eredit\u00e0 al nipote Ferdinando (o Ferrando), che aveva ottenuto anche l'incarico di vescovo di Troia nel 1522. Quando il Sangallo mor\u00ec nel 1530 durante l'assedio di Firenze i lavori subirono un arresto temporaneo, e ripresero in seguito con la nomina a capo-architetto del fratello Bastiano da Sangallo detto \"Aristotile\". Fu probabilmente un'iniziativa di Ferdinando la decorazione del fregio del cornicione del palazzo con un'iscrizione dedicata a Leone X e Clemente VII, in segno di gratitudine per i tanti favori ottenuti dai due papi medicei per s\u00e9 e per conto di suo zio. Il giardino ed il palazzo per esempio erano stati arricchiti con statue, fontane con giochi d'acqua, donati da Leone X. Vi erano coltivati inoltre una grande quantit\u00e0 di fiori e piante.\nFerdinando mor\u00ec nel 1560 e il palazzo rimase in seguito di propriet\u00e0 della famiglia, che lo possiede tutt'oggi. \"La rara nobilt\u00e0 delle linee e delle proporzioni conferisce al piccolo edificio un'armonia ed una dignit\u00e0 architettonica tali, da farlo considerare come uno dei pi\u00f9 perfetti esemplari del primo periodo del Rinascimento romano\" (Chierici).\nSei e Settecento.\nIl palazzo ebbe in citt\u00e0 una sua singolare notoriet\u00e0 come centro di cultura, oltre che ai tempi di Ferrante, anche con Filippo (1600 circa), Roberto (1750 circa) ed altri membri della famiglia.\nNel 1620 venne risistemato e allargato il giardino dal senatore Filippo Pandolfini, acquistando alcune propriet\u00e0 confinanti.\nAlla fine del 1700 il cosiddetto \"ramo del Palazzo\" della famiglia Pandolfini si sarebbe estinto se Eleonora, figlia di Agnolo Pandolfini, non avesse adottato il nipote Alessio Hitrof. Fu lei a far sistemare il giardino secondo la moda romantica dell'epoca e a far costruire una serra per custodire in inverno le collezioni di piante ornamentali. Con lei il palazzo torn\u00f2 ad ospitare artisti e letterati come nel Rinascimento.\nDall'Ottocento a oggi.\nAll'interno della lunga e complessa storia dell'edificio si segnala come questo abbia ospitato, negli anni di Firenze Capitale (1865-1871) e della propriet\u00e0 Nencini, l'ambasciata del Brasile in Italia.\nDal 1870 al 1885 circa fu Alessio Pandolfini a procedere alla ristrutturazione del palazzo tramite l'architetto Cesare Fortini. Venne modificata la scala e fu sostituita la porta esterna dell'antico oratorio di San Silvestro con una finestra uguale alle altre, cos\u00ec che il piccolo luogo di culto divenne esclusivamente la cappella privata di famiglia. In seguito l'edificio venne sconsacrato e vi fu costruito al suo posto un ingresso collegato all'androne del grande portale monumentale \"alla romana\"; gli arredi sacri vennero trasferiti nella vicina chiesa di San Giovanni dei Cavalieri, e un affresco con la \"Madonna col Bambino e santi\", riferibile ad Andrea di Bonaiuto, venne collocato in un tabernacolo all'angolo tra via San Gallo e via delle Ruote.\nLa moglie del Conte Alessio, Sofronia Stibbert, si dedic\u00f2 all'abbellimento del giardino e divenne lei stessa un'esperta giardiniera. Sono famose le sue collezioni di camelie e cinerarie, di cui alcune rarit\u00e0 botaniche furono premiate alla fine dell'800 dalla Societ\u00e0 Botanica dell'Orticultura. Il figlio Roberto per la moglie Beatrice Corsini costru\u00ec una serra per le orchidee sopra al giardino d'inverno, che fu l'ultima modifica apportata alla splendida residenza dei Pandolfini.\nPer quanto riguarda gli interventi di restauro si ricorda un cantiere tra il 1874 e il 1875 (peraltro segnalato da un'iscrizione sulla bozza di una terrazza), seguito da altri interventi di ripristino della gronda (1900) e della balaustrata (1925). Nel 1942, a seguito di ulteriori interventi di ripristino, fu demolito un torrino ottocentesco costruito sul tetto. Al 1956 sono documentati lavori alla facciata, ripresi e finiti nel 1965-1966. Il palazzo \u00e8 stato poi oggetto di un ulteriore intervento di restauro alle facciate nel 1994-1996 su progetto dello studio di architettura Gurrieri Associati (direzione dei lavori dell'architetto Maurizio De Vita), finalizzato al rifacimento degli intonaci deteriorati e al consolidamento e alla reintegrazione degli elementi lapidei, per iniziativa di Filippo Pandolfini padre degli attuali proprietari Roberto e Niccol\u00f2. L'intervento, premiato dalla Fondazione Giulio Marchi, \u00e8 ampiamente documentato nei metodi e nei materiali impiegati nella pubblicazione edita dalla stessa Fondazione nel 1997.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nIl palazzo \u00e8 di impostazione tipicamente romana, ma adattata per la realt\u00e0 di Firenze, con un insieme maestoso e solenne, ma al tempo stesso sobrio e armonico.\nMolto controversa \u00e8 la questione di quanto il progetto originale di Raffaello corrisponda all'aspetto odierno; pu\u00f2 darsi che sia stato modificato dai Sangallo, ma anche che lo stesso urbinate avesse previsto l'originale soluzione di un palazzo a due soli piani (piano terra e piano nobile) invece dei canonici tre. La facciata su via Salvestrina, probabilmente la prima ad essere terminata e databile forse precedentemente al 1520, in origine presentava (come documentato dalle indagini termografiche svolte nel 1984) cinque o sei finestre crociate fra cui le tre attuali.\nPer quanto riguarda l'edificio nel suo insieme, \"il corpo di fabbrica, formante angolo, \u00e8 a due piani, con alterne finestre a timpano triangolare e curvo (quelle al piano superiore a balcone e fiancheggiate da semicolonne); robusta bugnatura angolare; poderoso cornicione a mensole sopra un'alta fascia con scritta a grandi lettere\" (Firenze 1974).\nIl bugnato in pietra serena e pietra bigia evidenzia gli spigoli, mentre la facciata principale, su via San Gallo, \u00e8 intonacata color ocra, con i dettagli architettonici che vi \"emergono\" sottolineati dall'uso della pietra bigia: la serie delle eleganti finestre timpanate, e al primo piano dotate anche di balaustra e affiancate da semicolonnine; la cornice marcapiano, il fregio all'altezza delle architravi delle finestre e il maestoso cornicione, sotto il quale spicca l'iscrizione a lettere cubitali che si svolge lungo tutto il perimetro dell'edificio:\nUn marcapiano decorato fascia senza soluzione di continuit\u00e0 la palazzina. Questo divide il piano nobile dal pian terreno sul lato a due livelli e costituisce l'appoggio visvo per la terrazza ed i balconcini sul lato destro della facciata. Sul portale a bugnato rustico si innalza un balcone pi\u00f9 grande.\nLa facciata interna del giardino \u00e8 decorata da una loggia che rappresentava l'ingresso originario del palazzo.\nNon \u00e8 chiaro se il portale, che oggi d\u00e0 sul giardino, dovesse trovarsi al centro di una facciata di dimensioni ben pi\u00f9 grande, con un corpo di fabbrica di dimensioni raddoppiate. Lo stesso Vasari parlava di un progetto alla sua epoca incompleto. Inoltre la prima raffigurazione iconografica del palazzo come lo si vede oggi risale solo al 1779, mentre planimetrie pi\u00f9 antiche non riportano una pianta come quella attuale. In ogni caso il fabbricato alla destra del portone non risale che ad un'aggiunta databile tra il 1731 e il 1783, che riprese lo stile della parte pi\u00f9 antica. Questa porzione, originariamente con un semplice muro di cinta come \u00e8 proprio degli orti fiorentini, compare nelle forme attuali solo tardivamente (per la prima volta \u00e8 documentata in una pianta del 1855), ed \u00e8 quindi da ritenersi un completamento del corpo laterale contenente il grande portale bugnato originale, probabilmente databile al Settecento, come del resto conferma la diversa qualit\u00e0 e la lavorazione della pietra utilizzata.\nNonostante l'irregolarit\u00e0 il palazzo \u00e8 degno di ammirazione, con la terrazza scoperta all'altezza del primo piano che d\u00e0 respiro e ampiezza a un quartiere nobile non particolarmente vasto. Per quanto concerne il corpo principale della fabbrica, fatti salvi alcuni interventi ottocenteschi volti al ripristino di elementi degradati, questo non ha subito sostanziali modifiche.\nMolti dei pezzi del mobilio e delle decorazioni sono originali del XVI secolo.\nIl giardino.\nIl giardino cinquecentesco \u00e8 descritto dal poeta Benedetto Varicensio nel 1525, che parla di un ambiente ombroso decorato da una fontana con giochi d'acqua, un prato e alcuni alberi di arancio.\nAi primi dell'Ottocento sopravviveva ancora l'impostazione come giardino all'italiana, articolato in due parti quadrangolari: una pi\u00f9 piccola su via San Gallo e una pi\u00f9 grande tra via Salvestrina e via Cavour. La vasca con puttino, elemento decorativo di raccordo tra le due sezioni, si trova oggi nell'atrio di ingresso del palazzo. Nel giardino \"grande\", diviso in quattro aiuole, esisteva una collinetta artificiale al centro, con un boschetto di cedri e limoni, una ragnaia di alloro e lecci, uno stanzone-limonaia, alberi da frutto e viti sistemate a spalliera.\nLa trasformazione a parco all'inglese risale verosimilmente all'inizio del XIX secolo, dopo che Eleonora Pandolfini nel 1806 ne prese propriet\u00e0. La prima testimonianza del nuovo assetto risale al 1876, ma i lavori dovettero avvenire tra il 1830 e il 1840. Nel 1853 venne creato il giardino d'inverno, come una loggia chiusa da vetrate, tuttora addossato al muro di cinta lungo via Salvestrina. Oggi \u00e8 dominato da un prato centrale, circondato da siepi ed alberi ad alto fusto, che nascondono i muri perimetrali, dal palazzo e dalla loggia della limonaia. Sull'asse del portone su via San Gallo si trovano una fila di statue decorative in marmo, con soggetti mitologici."}
{"id": "494342", "revid": "1305887", "url": "https://it.wikipedia.org/wiki?curid=494342", "title": "Burnus", "text": "Il burnus o aselham (parola berbera e dei dialetti arabi del Maghreb) \u00e8 l'ampio mantello con cappuccio di lana, perlopi\u00f9 bianco, che costituisce l'elemento pi\u00f9 tipico dell'abbigliamento maschile nell'Africa del Nord.\nAlcuni dicono il nome deriva dal latino \"byrrus\" (o \"birrus\"), che designava appunto un ampio mantello da portare sopra gli abiti. Altri dicono il nome deriva direttamente dalla lingua berbera (radice \"BRNS\" dalla parola berbera \"abernus\"). Oltre a berb. \"abernus\" (e ar. \"bernus\"), diffusi soprattutto in Algeria e in Marocco e altrove sono usati anche altri termini: \"abidi\", \"aselham\", \"aheddun\", \"azennar\", \"axnif\", \"axidus\", eccetera. In alcuni dialetti italiani \u00e8 \"sberna\", \"sbernia\", \"bernusse\", in spagnolo: \"albornoz\" e \"b\u00e9rnia\" e in francese \u00e8 \"burnous\" e \"berne\".\nCaratteristica del burnus, oltre al cappuccio (\"aqelmum\", \"agelmus\", ...), che pu\u00f2 essere anche molto grande e a volte terminare con un pompon (\"acrur\", \"tawtat\", \"tawckint\"...), \u00e8 la corta cucitura che lo chiude sulla parte alta del davanti, il che permette di indossarlo infilandolo sopra la testa, senza necessit\u00e0 di fibbie o spille per fissarlo.\nIn realt\u00e0 esistono diversi modi di indossarlo. Solo in caso di freddo e maltempo ci si avvilupper\u00e0 in esso tirandosi il cappuccio sulla testa. Spesso esso viene semplicemente portato sulle spalle, a volte appoggiandolo senza neanche infilare la testa nell'apertura anteriore; a volte viene indossato in modo asimmetrico, con il cappuccio su di un lato che pu\u00f2 essere usato come sacca in cui riporre oggetti. Capita anche che venga gettato di traverso su di una spalla, acquisendo cos\u00ec solo un valore simbolico e non pi\u00f9 di semplice capo di abbigliamento.\nInfatti il burnus non \u00e8 solo un indumento, ma anche un elemento di dignit\u00e0 della persona, in modo analogo alla toga virile dei Romani. Molte espressioni berbere ricordano questo valore del burnus. I santi \"protettori\" sono spesso detti \"dal burnus\", e se si fa un augurio a qualcuno si augura che il tal santo lo protegga con i lembi del suo burnus.\nIl burnus \u00e8 un indumento molto antico in Nordafrica. Esso viene raffigurato gi\u00e0 in incisioni rupestri di epoca punica a Sigus (a sud di Costantina), dove si osserva un'immagine con postura molto simile a quella odierna, col braccio destro che solleva un lembo mentre la mano sinistra tiene ferma la stoffa (si veda qui accanto il gesto del contadino cabilo in piedi).\nAnche all'epoca di Sant'Agostino esso era un capo di abbigliamento associato alla dignit\u00e0 di chi lo indossava:\nE gli storici arabi del medioevo affermavano che tra i Berberi del Nordafrica si dovevano distinguere gli agricoltori sedentari, detti \"Baranes\" (cio\u00e8: \"quelli del \"burnus\"\") dagli allevatori nomadi, detti invece \"Butr\" (cio\u00e8, a quanto sembra, \"Quelli dal vestito senza appendice\", senza cappuccio). \u00c8 un dato di fatto che i Tuareg, Berberi nomadi, non sono soliti usare il burnus ma un altro tipo di abbigliamento."}
{"id": "494343", "revid": "1087849", "url": "https://it.wikipedia.org/wiki?curid=494343", "title": "Cima dei Preti", "text": "La Cima dei Preti (2.703\u00a0m s.l.m.) \u00e8 la montagna pi\u00f9 elevata delle Prealpi Carniche e delle Dolomiti Friulane (o \"Dolomiti d'Oltre Piave\"), nonch\u00e9 la quarta cima del Friuli Venezia Giulia dopo Coglians, Creta delle Chianevate e J\u00f4f di Montasio: posta al confine tra Veneto e Friuli Venezia Giulia, tra le province di Belluno e \nPordenone, prevalentemente all'interno del Comune di Perarolo di Cadore, in parte rientrante nel territorio del parco naturale delle Dolomiti Friulane, la prima ascesa avvenne il 23 settembre 1874 eseguita dall'alpinista Maurice Holzmann con la guida ampezzana Santo Siorpaes.\nPunti di appoggio.\nCome punto di appoggio e ricovero per l'ascesa si pu\u00f2 usare il Bivacco Paolo Greselin\nCollegamenti esterni.\nFoto cima Preti "}
{"id": "494348", "revid": "1318658", "url": "https://it.wikipedia.org/wiki?curid=494348", "title": "Tommaso Gargallo", "text": "Biografia.\nDi nobili origini, nel 1807 Tommaso Gargallo chiese a Ferdinando III di Sicilia la \"licentia populandi\" per il suo feudo di Priolo (oggi Priolo Gargallo), costruendo una chiesa e quaranta case. Lo stesso re lo nomin\u00f2 Ministro della Guerra, ma egli vi rinunci\u00f2 per dedicarsi alla sua vita privata e alle lettere. Fu amico per lungo tempo con Ippolito Pindemonte che dopo un viaggio a Malta nel 1779 giunse a Siracusa dove incontr\u00f2 un giovane Tommaso. Si definiva classicista e fu acerrimo avversatore del Romanticismo, contro il quale recit\u00f2 un discorso nel 1837 presso l'Accademia della Crusca. Non fu comunque impermeabile alle nuove influenze romantiche, che spesso fanno capolino nelle raccolte dei versi degli anni venti e trenta (\"Le Veronesi\" e \"Le Malinconiche\"). Lo studioso Walter Binni ha giudicato alcune delle sue opere giovanili da attribuirsi al filone cosiddetto pre-romanticista. Tradusse alcune opere dal latino all'italiano.\nRiconoscimenti.\nA Tommaso Gargallo si deve anche la fondazione del liceo classico di Siracusa, che porta il suo nome, istituito 1865 e che per molti anni l'istituto \u00e8 stato ospitato nei locali di palazzo Gargallo sito nell'omonima via del centro storico di Siracusa. La squadra di calcio di ha portato il suo nome (Circolo Sportivo Tommaso Gargallo) dal 1924 al 1930."}
{"id": "494349", "revid": "123733765", "url": "https://it.wikipedia.org/wiki?curid=494349", "title": "Aurelia (nome)", "text": "Origine e diffusione.\nContinua il \"cognomen\" romano \"Aurelia\", femminile di \"Aurelius\"; quest'ultimo viene ricondotto spesso al termine latino \"aureus\" (\"dorato\") o \"aureum\" (\"oro\"), ma potrebbe in realt\u00e0 rappresentare un diminutivo di \"auris\" (\"orecchia\", quindi \"dalle piccole orecchie\") o derivare da \"Auselius\", una latinizzazione del nome del dio sabino del sole Ausel .\nVa notato che il nome ungherese \"Aranka\", utilizzato anche come diminutivo di \"Aur\u00e9lia\", ha in realt\u00e0 un'origine indipendente, derivando dal termine \"arany\" (\"oro\").\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "494353", "revid": "30753", "url": "https://it.wikipedia.org/wiki?curid=494353", "title": "WWF Intercontinental Championship", "text": ""}
{"id": "494358", "revid": "6066", "url": "https://it.wikipedia.org/wiki?curid=494358", "title": "Vaso arterioso", "text": ""}
{"id": "494359", "revid": "6066", "url": "https://it.wikipedia.org/wiki?curid=494359", "title": "Vaso venoso", "text": ""}
{"id": "494362", "revid": "228587", "url": "https://it.wikipedia.org/wiki?curid=494362", "title": "MOSFET a canale corto", "text": "Il MOSFET a canale corto \u00e8 un MOSFET caratterizzato da una lunghezza di canale inferiore al micrometro. Una lunga serie di effetti parassiti che potevano essere tranquillamente ignorati per il transistore normale diventano molto rilevanti a causa delle dimensioni ridotte.\nUno degli effetti parassiti pi\u00f9 importanti \u00e8 la saturazione della velocit\u00e0 di trascinamento (o drift) degli elettroni in presenza di un campo elettrico molto elevato. Ci\u00f2 comporta una sensibile riduzione della corrente nel dispositivo."}
{"id": "494368", "revid": "125660023", "url": "https://it.wikipedia.org/wiki?curid=494368", "title": "Via dei Serragli", "text": "Via dei Serragli \u00e8 una strada del quartiere Oltrarno del centro di Firenze.\nStoria e descrizione.\nLa via va da piazza Nazario Sauro (Ponte alla Carraia) a piazza della Calza (Porta Romana). Attraversa dritta tutta la parte della citt\u00e0 a sud dell'Arno sull'asse nord-sud ed ha un impianto rettilineo che denota la sistemazione cinquecentesca della zona, quando una parte dell'Oltrarno fu ricostruita in seguito alla sistemazione della corte granducale dei Medici a Palazzo Pitti. In quel periodo le famiglie pi\u00f9 ricche fecero infatti a gara a costruire i pi\u00f9 bei palazzi lungo via Maggio, via de' Serragli e le altre strade attigue, considerate pi\u00f9 salubri (e pi\u00f9 prestigiose) rispetto alla riva nord dell'Arno.\nLa strada prende il nome dalla famiglia Serragli, che aveva avuto alcuni importanti membri che ricoprirono alcune cariche pubbliche tra il XIV e il XVII secolo: sei gonfalonieri e 21 priori. La fama dei Serragli per\u00f2 \u00e8 soprattutto dovuta all'ultimo discendente, Giuliano, che nel 1648 lasci\u00f2 tutti i suoi averi alla Congregazione di San Filippo Neri per la costruzione del Complesso di San Firenze: proprio a fronte di questo gesto di magnanimit\u00e0 la strada, fino ad allora distinta in quattro segmenti con altrettanti nomi, venne interamente intitolata alla sua famiglia in segno di riconoscenza.\nDurante il periodo di Firenze Capitale avevano sede nella via l\u2019Ambasciata Turca in Italia e quella Americana, rispettivamente ai numeri civici 5 e 13; mentre ai tempi del Fantozzi (inizio anni 1840), si trovava l\u2019ambasciata britannica presso il Granducato di Toscana.\nEdifici di rilievo.\nIl primo palazzo di rilievo che si incontra venendo dall'Arno \u00e8 Palazzo Rinuccini, in angolo con via Santo Spirito. Al numero 8 \u00e8 presente invece il Palazzo Feroni-Del Pugliese, edificato a met\u00e0 del Quattrocento e ristrutturato nel 1778 da Zanobi del Rosso, che uniform\u00f2 la facciata e disegn\u00f2 il giardino. Al 9 si trova il Palazzo Antinori di Brindisi e al 17 Palazzo Rosselli del Turco. Al 19 si incontra Palazzo Pallavicini e al 21 Palazzo Baldovinetti, dove abit\u00f2 Galileo Dati, amico di artisti e scienziati che spesso si riunivano nel suo palazzo.\nAl numero 44 una targa ricorda la casa natale di Antonio Meucci, mentre al 49 il seicentesco Palazzo Ricasoli-Salviati fu realizzato da Gherardo Silvani. Qui si trova anche la facciata ottocentesca dell'Istituto Gould.\nPoco pi\u00f9 avanti si trova anche lo studio dello scultore Pio Fedi (dal 1842), una curiosa costruzione la cui facciata viene spesso scambiata per una chiesa. Tale inconsueta forma deriva dal fatto che qui ci fosse infatti l'ex monastero di Santa Chiara, al confine con l'attiguo convento di Annalena. Il monastero venne soppresso nel 1808 ed adibito ad usi diversi. Oltre allo studio dello scultore autore dell'Ercole nella Loggia dei Lanzi, una parte del monastero divenne l'\"Arena Goldoni\": inaugurata nel 1818, fu destinata alle rappresentazioni teatrali diurne. In seguito, grazie all'impresario Luigi Gargani, venne edificato un teatro al coperto in stile neoclassico, il Teatro Goldoni, su disegno di Giuseppe Del Rosso. Dal 1908 allo scoppio della prima guerra mondiale nel teatro oper\u00f2 uno dei padri dell'avanguardia teatrale, Edward Gordon Craig, che vi fond\u00f2 la sua scuola di teatro.\nL'ex monastero di Sant'Elisabetta delle Convertite era tra i pi\u00f9 importanti di Oltrarno e fu fondato nel 1285 dal fratello della Beata Umiliana de' Cerchi. Ospit\u00f2 le \"Pinzochere di Santa Croce\", le religiose che facevano parte del terzo ordine francescano e che avevano particolare cura del convento di Santa Croce. Il monastero venne trasferito in via dei Malcontenti nel 1837, e il monastero divenne rimessa per gli omnibus, poi asilo per orfanelli. La chiesa, che si trova all'angolo con via del Campuccio, fu restaurata da dall'architetto Giuseppe Castellucci ai primi del Novecento.\nNel 1515 nacque vicino a questo monastero San Filippo Neri, in una casa oggi segnalata da un tabernacolo forse dipinto da Bernardino Poccetti.\nAl numero 134 una targa ricorda Alphonse de Lamartine che qui abit\u00f2. Verso sud, nella parte pi\u00f9 prossima a Porta Romana, costeggia il recinto del grande Giardino Torrigiani, dove si trova anche l'antica porta principale di accesso.\nAl numero 144 una targa ricorda la prima sfilata collettiva di alta moda italiana organizzata da Giovanni Battista Giorgini nella sua abitazione privata il 12 febbraio del 1951."}
{"id": "494369", "revid": "36426", "url": "https://it.wikipedia.org/wiki?curid=494369", "title": "Via de' Serragli", "text": ""}
{"id": "494370", "revid": "767487", "url": "https://it.wikipedia.org/wiki?curid=494370", "title": "Maiasaura peeblesorum", "text": "La maiasaura (\"Maiasaura peeblesorum\") era un dinosauro erbivoro vissuto nel Cretaceo superiore nel Montana.\nLa buona madre lucertola.\nIl nome generico significa \"buona madre lucertola\", e fu dato nel 1979 dal paleontologo Jack Horner dopo aver scoperto una serie di nidi con resti di gusci di uova e nidiacei. Questa era la prova che i grandi dinosauri nutrivano e accudivano i propri piccoli. Sono stati effettuati oltre 200 ritrovamenti, e tra i fossili vi erano individui, appartenenti alla specie, di tutte le et\u00e0.\nLa maiasaura era un dinosauro semibipede appartenente al gruppo degli adrosauri, ma aveva un aspetto piuttosto strano se paragonato a quello dei suoi simili. Bench\u00e9 fosse sprovvista di creste e protuberanze nasali, caratteristiche della famiglia, la maiasaura aveva s\u00ec il classico becco piatto e un muso spesso, ma anche una sorta di piccola cresta a forma di corno sopra gli occhi. La forma del cranio, in generale, assomigliava a quella di un cavallo.\nTerreni di cova.\nQuesto dinosauro viveva in branchi (un'ottima difesa contro i predatori) e cresceva i propri piccoli in colonie di nidi, posti a circa otto - nove metri l'uno dall'altro (la lunghezza media di un animale adulto). Ciascun nido conteneva trenta - quaranta uova, era fatto di terra ed era con tutta probabilit\u00e0 sorvegliato da un genitore. Le uova erano circa della taglia di quelle di uno struzzo, il che significa che i nidiacei dovevano crescere in fretta per raggiungere le dimensioni di un adulto. Alcuni esemplari, infatti, superavano i nove metri.\nDinosauri sociali.\nI nidi sono stati scoperti su un'altura, appropriatamente soprannominata \"Montagna delle Uova\". Horner sostiene che questo territorio, nel Cretaceo superiore, fosse un'isola, in cui i dinosauri si sentivano al sicuro dai predatori. In ogni caso, il luogo doveva essere asciutto (altrimenti gli embrioni non sarebbero sopravvissuti alla mancanza d'ossigeno) ma abbastanza vicino all'acqua per soddisfare le esigenze delle madri.\nSempre secondo Horner, i dinosauri tornavano anno dopo anno ai propri luoghi di nidificazione. Portando alla luce un reperto dopo l'altro scavando in profondit\u00e0, il paleontologo si rese conto che questi allineamenti verticali erano una prova che i dinosauri tornassero per costruire nuovi nidi sopra quelli vecchi. Questa \u00e8 una scoperta importante: anche molti uccelli attuali si comportano allo stesso modo, in particolare quelli marini, e un'abitudine simile implica un certo grado di intelligenza. Nel sito sono state trovate, inoltre, felci fossili e frammenti di altre piante: secondo Horner, i dinosauri avrebbero potuto adottare un comportamento simile a quello dei coccodrilli attuali, i quali seppelliscono le uova sotto mucchi di fronde per poi urinarci sopra, in modo da far fermentare il materiale e generare calore.\nCure parentali.\nAccanto a un nido di \"Maiasaura\", Horner trov\u00f2 gli scheletri di undici piccoli, lunghi pi\u00f9 o meno un metro; dal momento che le dimensioni erano ben maggiori di quelle delle uova e che un adulto misurava circa nove metri, i paleontologi dedussero che i piccoli dovevano avere uno o due anni. \u00c8 possibile che i \"cuccioli\" facessero parte dello stesso nucleo familiare. Insomma, quella trovata da Horner potrebbe a tutti gli effetti essere stata una nursery del Cretaceo.\n La spiegazione evolutiva di un fenomeno come questo viene data certamente da aspetti genetici, che portano a favorire i consanguinei, ma potrebbe essere anche una specie di allenamento: quando il pi\u00f9 grande lascer\u00e0 il gruppo per crearsi un proprio nucleo familiare, avr\u00e0 gi\u00e0 un riferimento comportamentale.\nEcosistema variegato.\nLa maiasaura visse nel Campaniano (74 milioni di anni fa), un piano del Cretaceo superiore, nel Montana. L'ecosistema di cui faceva parte comprendeva un gran numero di altri dinosauri erbivori, tra cui i ceratopsidi \"Centrosaurus\" e \"Styracosaurus\", il corazzato \"Euoplocephalus\", il piccolo \"Orodromeus\". Tra i predatori, lo snello troodontide \"Troodon\" e due parenti del \"Tyrannosaurus\", ovvero \"Gorgosaurus\" e \"Daspletosaurus\"."}
{"id": "494371", "revid": "3655281", "url": "https://it.wikipedia.org/wiki?curid=494371", "title": "Burnous", "text": ""}
{"id": "494372", "revid": "3655285", "url": "https://it.wikipedia.org/wiki?curid=494372", "title": "Bournous", "text": ""}
{"id": "494373", "revid": "22356", "url": "https://it.wikipedia.org/wiki?curid=494373", "title": "Maiasaura", "text": ""}
{"id": "494374", "revid": "3655290", "url": "https://it.wikipedia.org/wiki?curid=494374", "title": "Bernous", "text": ""}
{"id": "494377", "revid": "2226846", "url": "https://it.wikipedia.org/wiki?curid=494377", "title": "Akira Yamaoka", "text": "Biografia.\nStudi.\nYamaoka ha studiato alla fine degli anni ottanta nella Tokyo Art College ed \u00e8 entrato ufficialmente nella software house giapponese Konami il 21 settembre 1993 dopo aver passato un periodo come compositore freelance.\n\u00c8 attualmente compositore insidiato presso Grasshoper Interactive di G\u014dichi Suda.\nCarriera.\nI suoi primi lavori musicali passano quasi inosservati: \"Sparkster\" per SNES e Sega Mega Drive, \"International Superstar Soccer\" per SNES, \"Kensei: Sacred Fist\" per PlayStation, \"Road Rage\" per PlayStation, ha composto un brano per il gioco musicale \"Dance Dance Revolution 2ndRemix\" per poi salire alla ribalta con la saga horror di \"Silent Hill\" occupandosi della colonna sonora della serie dal 1999 fino all'addio da Konami alla fine del 2009.\nSia nel primo che nel secondo episodio di \"Silent Hill\", i brani di Yamaoka sono tutti strumentati e privi di vocalist.\nSolo da \"Silent Hill 3\" in poi, Yamaoka inviter\u00e0 Melissa Williamson (nome d'arte di Mary Elizabeth McGlynn) a cantare tre brani: \"You're not here\", \"Letter - From the Lost Days\" e due versioni differenti di \"I Want Love\".\nSempre per \"Silent Hill 3\", Yamaoka collabora anche con il compositore Joe Romersa per comporre il brano \"Hometown\" (un riadattamento della \"main theme\" del primo \"Silent Hill\" e di cui lo stesso Romersa ne assume il ruolo di vocalist).\nNella colonna sonora ufficiale di \"Silent Hill 3\" inoltre \u00e8 presente una bonus track (\"Rain of Brass Petals\") cantata da Interlace (nome d'arte di Oscar Wilkenson).\nPrima di dedicarsi a \"\", Akira si dedica alla stesura di alcuni pezzi che sono presenti nella serie \"beatmania IIDX\", \"Dance Dance Revolution EXTREME\" (dove viene ripresentato il brano \"You're not here\" di \"Silent Hill 3\") e un paio di brani per il picchiaduro femminile \"Rumble Roses\".\nSi ritorna cos\u00ec a lavorare per la serie \"Silent Hill\" nel 2004. Lo stesso Yamaoka non solo \u00e8 compositore e sound director ma \u00e8 addirittura produttore del quarto episodio della serie.\nCon questo quarto episodio, si rinnova la collaborazione con Mellissa Williamson (che canta \"Tender Sugar\", \"Your Rain\", \"Room of Angel\" e una bonus track: \"Waiting for You - live at HEAVEN'S NIGHT\") e con Joe Romersa (cantante di \"Cradel of Forest\").\nDopo \"Silent Hill 4\", Yamaoka continua a comporre per altri titoli targati Konami (in particolare \"\" e \"Dance Dance Revolution EXTREME 2\").\nNel gennaio 2006, Yamaoka pubblica il suo primo album: \"iFUTURELIST\" (distribuito solamente nel mercato orientale).\nSempre nel 2006, la Sony Pictures Entertainment lo vuole come compositore nel riadattamento cinematografico di \"Silent Hill\". Nel film sono presenti diversi brani di tutti e quattro gli episodi della saga.\nYamaoka inoltre assume anche le vesti di produttore esecutivo del film.\nNel frattempo, Akira ha avuto anche occasione di lavorare per la colonna sonora del primo titolo di \"Silent Hill\" uscito su PSP (e solo in un secondo momento su PlayStation 2) chiamato \"\" (e anche qui Melissa Williamson e Joe Romersa hanno partecipato). In questa OST, Mary Elizabeth McGlynn canta \"Shot down in flames\", \"O.R.T.\", \"Blow Back\" e \"Hole in the Sky\".\nIl 27 maggio 2006 Yamaoka ha partecipato alla rassegna musicale PLAY! A Video Game Symphony a Chicago supportato da un'orchestra.\nContinua tra l'altro il suo contributo alla saga di \"Silent Hill\": \u00e8 infatti compositore anche del quinto episodio della serie (\"\") e sempre con Mary Elizabeth McGlynn come cantante (le canzoni sono \"One More Soul to the Call\", \"Old Friend\", \"The Sacred Line\" e \"Soldiers Orders\").\nSecondo una recente intervista, da poco ultimato \"Silent Hill: Homecoming\", Akira starebbe lavorando su un altro importante progetto che era presumibilmente \"Silent Hill: Shattered Memories\", re-imagining del primo episodio della serie. Yamaoka ha composto una colonna sonora inedita rinnovando la consolidata collaborazione con Mary Elizabeth McGlynn e Joe Romersa. Tra le OST del gioco spicca una reinterpretazione di \"Always on My Mind\", classico di Elvis Presley. Altri brani cantati sono \"Hell Frozen Rain\", \"Acceptence\" e \"When you're gone\".\nDopo l'ultimo \"Silent Hill Shattered Memories\" (Wii, PSP, PS2) Yamaoka ha lasciato il suo posto di lavoro presso Konami e si \u00e8 accasato in Grasshoper Interactive al servizio di G\u014dichi Suda. Dopo aver effettuato alcuni brani demo per , Akira lavora al primo vero progetto da quando ha abbandonato Konami: il gioco \u00e8 Shadows of the Damned e anche questa volta ha collaborato con Mary Elizabeth McGlynn e Joe Romersa.\nNel 2011 lancia un'iniziativa benefica, , volta a ricavare fondi per beneficenza a seguito del disastroso Terremoto del Giappone del 2011\nNel 2012 Yamaoka partecipa ad altri due progetti di Grasshoper Interactive: Sine Mora e Lollipop Chainsaw . Da segnalare poi il ritorno sul franchise Silent Hill in quanto si \u00e8 occupato della colonna sonora per la seconda pellicola cinematografica ().\nNel 2013 Yamaoka partecipa sempre con la Grasshopper Interattive alla realizzazione di Killer Is Dead\nNel 2015 alla fine di Ottobre, Yamaoka e la sua band si esibiscono in nove eventi live in varie citt\u00e0 del Regno Unito, intitolati \"Silent Hill Live\".\nNel Luglio del 2016 Yamaoka si esibisce al BitSummit 4\u00b0 indie game festival in Kyoto."}
{"id": "494379", "revid": "120352048", "url": "https://it.wikipedia.org/wiki?curid=494379", "title": "Jolanda Insana", "text": "Biografia.\nLaureata in Lettere classiche a Messina con una tesi su \"La Conocchia\" di Erinna, una poetessa greca, viveva a Roma dal 1968. Diede alle stampe diverse raccolte di poesie.\nDi professione insegnante di lettere presso licei classici, Jolanda Insana venne scoperta da Giovanni Raboni nel 1977, anno in cui pubblic\u00f2 nella collana da lui diretta \u00abQuaderno collettivo della Fenice\u00bb (Guanda) la raccolta poetica \"Sciarra amara\".\nNel 2002 vinse il Premio Viareggio per la poesia con \"La stortura\" (Garzanti).\nNel 2007 fu pubblicato nella collana \"Gli elefanti poesia\" della Garzanti l'intera sua opera, con l'aggiunta di un poemetto intitolato \"La bestia clandestina\", che faceva parte del nuovo lavoro al quale Jolanda Insana si era dedicata dal 2003.\nSi dedic\u00f2 alla traduzione di vari classici e autori contemporanei, dal greco e dal latino: tra di essi si ricordano Saffo, Plauto, Euripide, Alceo, Anacreonte, Ipponatte, Callimaco, Lucrezio, Marziale e Andrea Cappellano. Inoltre adatt\u00f2 in versi alcune opere di Ahmad Shawqi e Aleksandr Tvardovskij.\nLa poesia che apre \"Sciarra amara\", \"Pupara sono\", \u00e8 stata musicata nel 2013 dal compositore Claudio Ambrosini (\"La pupara\", madrigale a cinque voci) [2]."}
{"id": "494384", "revid": "599013", "url": "https://it.wikipedia.org/wiki?curid=494384", "title": "Fen", "text": ""}
{"id": "494385", "revid": "73449", "url": "https://it.wikipedia.org/wiki?curid=494385", "title": "Teatro radiofonico", "text": ""}
{"id": "494388", "revid": "1632387", "url": "https://it.wikipedia.org/wiki?curid=494388", "title": "The Fragile Art of Existence", "text": "The Fragile Art of Existence \u00e8 l'unico album della band del cantante e chitarrista Chuck Schuldiner, i Control Denied, pubblicato nel 1999."}
{"id": "494391", "revid": "123137883", "url": "https://it.wikipedia.org/wiki?curid=494391", "title": "Arc\u00ebm Mile\u016dski", "text": "Carriera.\nClub.\nHa iniziato la carriera giovanile nell'Obuchiv, poi \u00e8 passato al Borysfen e quindi alle giovanili della Dinamo Kiev, dove si \u00e8 messo in luce.\nNel 2006 ha disputato l'Europeo con l', segnando 2 gol (contro i Paesi Bassi su rigore e contro la Danimarca) e giocando la finale persa dalla sua squadra contro i Paesi Bassi. Le ottime prestazioni nel torneo under-21, che gli hanno valso l'inserimento da parte della UEFA nella \"Squadra ideale del torneo\", gli hanno consentito di essere convocato nella Nazionale maggiore per i Mondiali di Germania 2006, dove ha esordito con l'Ucraina il 26 giugno 2006 nell'ottavo di finale Svizzera-Ucraina, subentrando nel primo tempo supplementare. Ai calci di rigore, dove l'Ucraina ha prevalso per 3-0, ha segnato dal dischetto con un pericoloso ma spettacolare \"cucchiaio\" che ha superato il portiere Pascal Zuberb\u00fchler, mostrando grande personalit\u00e0 malgrado la giovane et\u00e0.\nNella partita successiva, il quarto di finale perso dall'Ucraina per 3-0 contro l'Italia, \u00e8 stato schierato da titolare. Le buone prestazioni viste nel corso del Mondiale gli valgono l'interessamento di squadre come l'Inter, il Bayern Monaco, il West Bromwich e il Valencia. Il 26 settembre 2006 contro il Real Madrid segna il suo primo gol nella UEFA Champions League. Nella stagione 2008-2009 porta la Dinamo Kiev alla tredicesima conquista del campionato e alle semifinali di Coppa UEFA. Il 9 luglio 2009, il neo-tecnico della Dinamo Kiev, Valerij Gazzaev, lo nomina Capitano della squadra e due giorni dopo conquista la Supercoppa d'Ucraina battendo ai rigori il Vorskla. \nIl 31 ottobre 2010 la Dinamo Kiev batte Futbol'nyj Klub Illi\u010divec' 9-0, Artem Milev'skyj realizza la sua prima tripletta e finisce la partita con 4 gol. Alla fine della stagione 2012-2013 alla scadenza del contratto lascia la squadra di Kiev dopo 278 partite e 87 gol segnati.\nIl 6 settembre firma per i turchi del Gaziantepspor. La sua avventura termina pochi mesi dopo, il 6 gennaio 2014, quando la societ\u00e0 decide di rescindere il suo contratto. Nel mese di febbraio del 2014 firma un contratto con l'Aqt\u00f6be, squadra campione in carica del campionato kazako, ma dopo una sola settimana le due parti si separano ed il giocatore torna quindi svincolato.\nIl 1\u00ba agosto 2014 firma un contratto con l'Hajduk Spalato. Il 16 agosto 2014 fa il suo esordio, partendo dalla panchina, contro lo Zadar fornendo anche un assist e il 25 ottobre arriva il primo gol contro il Lokomotiva Zagreb.\nNazionale.\nUnder-16.\nGioca una partita valida per le qualificazioni all'Europeo di categoria 2000 con la , successivamente opta per l'.\nUnder-19.\nCon l' di categoria partecipa all'Europeo di categoria 2004 portando la propria Nazionale in semifinale, persa poi ai rigori con la .\nUnder-21.\nPartecipa all'Europeo 2006 in Portogallo e segna il rigore (con il \"cucchiaio\") che spiana la strada verso la vittoria per 2-1 con l' e il gol decisivo con la eliminando nella fase a gironi una formazione pi\u00f9 blasonata come l'Italia e portando i propri compagni in semifinale dove incontra , Mile\u016dski viene sostituito, ma l' vince ugualmente ai rigori. In finale l' incontra ancora l' ma questa volta viene sconfitta per 3 a 0 con due reti di Huntelaar e una di Hofs. Il giocatore chiuder\u00e0 al terzo posto nella classifica marcatori ed entrer\u00e0 nella top-11 della competizione.\nNazionale maggiore.\nEsordisce ai Mondiali di Germania 2006 (cos\u00ec come con la nazionale ucraina) entrando a gara in corso nella vittoria per 4-0 con l'. Gioca da subentrato la successiva partita del girone contro la e quella degli ottavi contro la realizzando il suo rigore (nuovamente con il \"cucchiaio\") dopo che la partita era terminata 0-0 nei supplementari. Nei quarti parte titolare contro i futuri campioni della manifestazioni dell' che si impongono per 3 reti a 0. Realizza il suo primo gol il 6 febbraio 2008 contro in amichevole. Il 5 settembre dell'anno successiva realizza la sua prima doppietta contro , mentre un mese dopo viene eletto miglior giocatore dall'UEFA, nella partita vinta dalla sua nazionale per 1 a 0 contro l'. Nel 2012 partecipa agli Europei che si svolgono proprio in casa dell'Ucraina e della Polonia, gioca da subentrato contro e e parte da titolare nella terza e ultima partita per la sua squadra nella competizione contro l'.\nStatistiche.\nPresenze e reti nei club.\nTra club, Nazionale maggiore e Nazionali giovanili, Mile\u016dski ha giocato globalmente pi\u00f9 di 515 partite segnando 143 reti, alla media di 0,28 gol a partita."}
{"id": "494393", "revid": "1451528", "url": "https://it.wikipedia.org/wiki?curid=494393", "title": "Autodesk Maya", "text": "Autodesk Maya \u00e8 un software di computer grafica 3D, apprezzato soprattutto per l'alta qualit\u00e0 degli strumenti di modellazione, animazione e rendering. \u00c8 uno dei software pi\u00f9 usati nella realizzazione di film in CGI.\nOriginariamente sviluppata dalla software house Alias, Maya \u00e8 stata acquistato da Autodesk nel 2006 (che aveva gi\u00e0 acquisito 3ds Max nel 1998).\nCaratteristiche.\nUna delle categorie in cui eccelle \u00e8 sicuramente la \"Character Animation\", tanto da farne uno dei programmi pi\u00f9 usati per i film d'animazione tridimensionale e per lo sviluppo di modelli real-time per i videogiochi.\nDispone di grande libert\u00e0 di personalizzazione dell'interfaccia grafica e implementazione di plugin, ovvero, strumenti scritti da terze parti, non forniti dal programma, ci\u00f2 \u00e8 possibile attraverso i linguaggi di scripting Python, MEL (Maya Embedded Language) e C++ (quest'ultimo solo attraverso l'API)\nProduce immagini grazie ai motori di rendering integrati (es: Maya Software) ed esterni come Arnold (dalla versione 2017 integrato in Maya), Mental ray (non pi\u00f9 integrato dalla versione 2017), Redshift, Maxwell Render, RenderMan, Vray, Octane Render."}
{"id": "494394", "revid": "1872303", "url": "https://it.wikipedia.org/wiki?curid=494394", "title": "Regione geografica", "text": "Una regione geografica o regione fisica, o brevemente regione, \u00e8 un'ampia estensione di superficie terrestre distinta per caratteristiche proprie che possono variare dalla conformazione del terreno alla posizione geografica, al clima, alla fauna, alla flora, fino a caratteristiche dipendenti dall'azione dell'uomo, cio\u00e8 cultura, storia e lingua. \nPertanto pu\u00f2 coincidere in tutto o in parte con le regioni storiche, quali antiche contee e feudi, che spesso venivano individuati proprio da omogeneit\u00e0 antropologica, territoriale e confini naturali, cio\u00e8 erano regioni naturali assurte, in un determinato periodo storico, a regione amministrativa.\nEssa, e ancor pi\u00f9 la regione storico-geografica, \u00e8 perci\u00f2 un'area individuata dalla combinazione di fattori ambientali rappresentati da un paesaggio o un insieme di paesaggi, e plasmata da azioni umane, in ispecie il genere di vita, cio\u00e8 l'insieme di componenti e comportamenti sociali metodici e continuativi di quel territorio. \nLa componente ambientale della regione ha una doppia valenza perch\u00e9 da un lato permette lo sviluppo di alcuni fattori a scapito di altri, dall'altra conserva i risultati delle precedenti combinazioni condizionando le popolazioni future.\nEtimologia.\nIl termine regione deriva dal latino \"regio\". Nel 1780 la regione era definita come \"una grande distesa di terra abitata da pi\u00f9 popoli contigui di una stessa nazione, che ha confini e limiti e che \u00e8 di solito assoggettata a un re o un despota\" (\"Encyclop\u00e9die\", 1780). Eppure gi\u00e0 dalla met\u00e0 dello stesso secolo il Buache proponeva di superare questa definizione proponendo che la regione fosse naturalmente costituita da un bacino fluviale. L'acquisizione dei canoni positivistici in geografia attraverso l'opera di Alexander von Humboldt, Carl Ritter e Friedrich Ratzel porta la geografia a considerare con ordine i fenomeni fisici, classificarli e inquadrarli in una visione totale.\nCon Paul Vidal de la Blache all'inizio del Novecento le posizioni si invertono: in primo luogo il compito del geografo non \u00e8 pi\u00f9 la teorizzazione ed in secondo luogo la geografia regionale assume una posizione emergente. Egli considera maggiormente il rapporto tra uomo e territorio. Lucien Febvre, che teorizza Vidal de la Blanche, elabora il concetto secondo cui la natura non \u00e8 solo un vincolo per l'uomo, ma crea possibilit\u00e0. Le comunit\u00e0 scelgono, in base a cultura, tecnologia e circostanze storiche, le possibilit\u00e0 offerte da territorio trasformando l'uomo in fattore geografico.\nJuillard (1962) fissando i lavori di Sorre, Renato Biasutti e Umberto Toschi, giunge ad indicare nella ricerca del paesaggio la discriminante per la determinazione della regione. Il paesaggio per\u00f2 pu\u00f2 essere comune a pi\u00f9 regioni.\nLa combinazione tra paesaggio geografico e genere di vita crea la regione.\nTipi di regioni geografiche.\nTipi di regioni geografiche sono i seguenti:\nRegione geografica, politica e nazionale.\nNon bisogna confondere la regione geografica (talora denominata con un aggettivo che si riferisce a una specifica nazione o a un popolo, che pu\u00f2 risultare talora fuorviante), lo Stato, e la Nazione.\nRegione geografica.\nLa regione geografica \u00e8 delimitata da confini fisici che sono rappresentati dalle coste marine, dal corso dei fiumi e dalle catene montuose (o per meglio dire dallo spartiacque e quindi sempre dall'acqua). Le grandi isole e gli arcipelaghi rappresentano casi di facile identificazione di regioni geografiche: si pensi in Europa alla Gran Bretagna, all'Irlanda, all'Islanda. Anche le grandi penisole, quando sono delimitate nel punto di attacco all'area continentale da catene montuose, sono agevolmente identificabili. Si possono citare al riguardo in Europa le penisole iberica e italiana. Tuttavia, i confini fisici sono spesso incerti, discutibili o addirittura del tutto assenti.\nConfini di Stato.\nAl contrario, i confini statali sono ben definiti e riconosciuti da accordi internazionali. Lo Stato \u00e8, infatti, un'entit\u00e0 giuridico-politica che ha sovranit\u00e0 su un territorio dai confini certi. Il suo territorio e il tracciato dei suoi confini sono sanciti da atti ufficiali di diritto internazionale. Alla base dello Stato vi deve essere, infatti, la presenza congiunta di tre elementi fondamentali: il popolo, il territorio, la sovranit\u00e0.\nNazione.\nAl contrario dei confini statali, i confini delle nazioni sono nebulosi e controversi. La nazione \u00e8 definita convenzionalmente come insieme di genti che condividono in tutto o in parte vari elementi come origine, lingua, cultura, etnia, religione, identit\u00e0, storia e che abitano in un dato territorio. Il territorio secondo alcuni autori sarebbe un elemento essenziale per connotare una nazione, mentre secondo altri non sarebbe indispensabile. Questa tesi \u00e8 stata sostenuta soprattutto con riferimento ai periodi storici delle grandi migrazioni. Si cita spesso a questo riguardo il caso del popolo rom che avrebbe una propria identit\u00e0 nazionale pur essendo sempre stato privo, almeno in Europa, di un proprio territorio.\nL'Islanda, come nazione insulare, rappresenta in Europa un'eccezione, dato che offre una coincidenza perfetta fra regione geografica, stato e nazione.\nContinenti.\nTradizionalmente si divide la Terra in sei aree geografiche chiamate continenti: Europa, Africa, America, Asia, Oceania, Antartide. Esistono anche altre convenzioni per dividere la Terra in continenti.\nMacroregioni.\nA loro volta i continenti, per convenzione, sono divisi ulteriormente in aree geografiche dette anche \"macroregioni\" (o subregioni, termine italianizzato dell'inglese \"subregion\").\nMacroregioni ONU.\nLo schema geografico \u2013 \"geoschema\" \u2013 delle Nazioni Unite \u00e8 un sistema che divide le nazioni del mondo in gruppi \"regionali\" e \"subregionali\". Questo \"geoschema\" fu realizzato dal United Nations Statistics Division (UNSD) ed \u00e8 basato sul codice di classificazione M49.\nL'UNSD distingue tre livelli pi\u00f9 il paese: \"Region\" (regione), \"Sub-region\" (subregione), \"Intermediate Region\" (regione intermedia) e \"Country or Area\" (nazione o area); ad esempio: Africa (region), Sub-Saharan Africa (sub-region), Southern Africa (intermediate region) e Botswana (country or area).\nAltre divisioni.\nStoricamente sono poi state individuate molte altre Subregioni. Qui di seguito ne sono riportate le principali:\nAree geografiche nazionali.\nTradizionalmente il territorio di ciascuno stato \u00e8 diviso in aree geografiche a livello nazionale. Tipiche sono le divisioni in base alla latitudine (nord, centro, sud), come in Italia, o in base alla longitudine (ovest, centro, est), come negli Stati Uniti.\nLe divisioni minori, non necessariamente formate da zone dipendenti dalla stessa unit\u00e0 amministrativa e spesso individuate in base a caratteristiche storico-culturali, sono numerosissime nella maggior parte degli stati del mondo."}
{"id": "494395", "revid": "287204", "url": "https://it.wikipedia.org/wiki?curid=494395", "title": "Area geografica", "text": "Unarea geografica o area territoriale \u00e8 una porzione continua della superficie terrestre la cui estensione \u00e8 caratterizzata da un'ampiezza non inferiore a qualche chilometro quadrato.\nTerminologia.\nIndeterminatezza dei termini \"area geografica\" e \"area territoriale\".\nNon c'\u00e8 un'ampiezza precisa dell'estensione dell'area a partire dalla quale si usano i termini \"area geografica\" e \"area territoriale\". C'\u00e8 solo un'ampiezza approssimativa: qualche chilometro quadrato. Sotto questo aspetto i termini \"area geografica\" e \"area territoriale\" sono quindi caratterizzati da indeterminatezza.\nUso dei termini \"area geografica\" e \"area territoriale\".\nI termini \"area geografica\" e \"area territoriale\" sono sinonimi e del tutto interscambiabili. Si possono per\u00f2 rilevare delle differenze nell'uso comune dei due termini: in contesti attinenti alla geografia \u00e8 preferito il termine \"area geografica\", mentre in contesti attinenti al diritto amministrativo \u00e8 preferito il termine \"area territoriale\".\nIdentificazione di un'area geografica.\nUn'area geografica pu\u00f2 essere identificata facilmente e precisamente quando i suoi confini sono dei segmenti di linea retta. A tale scopo \u00e8 sufficiente individuare la latitudine e la longitudine dei punti di congiunzione dei segmenti. Quando l'area geografica \u00e8 invece frastagliata, la descrizione dei suoi confini in termini di latitudine e longitudine diventa opera estremamente lunga, tanto da essere svolta esclusivamente in ambiti in cui la precisione non pu\u00f2 essere derogata (come ad esempio nella cartografia). In tutti gli altri casi, quando \u00e8 possibile, normalmente un'area geografica viene identificata in modo approssimativo elencando ci\u00f2 che si trova appena oltre i suoi confini in direzione dei punti cardinali. In particolare elencando entit\u00e0 viarie e/o geografiche e/o geopolitiche (strade, fiumi, mari, laghi montagne, continenti, stati, ecc.) in caso di area geografica molto grande. Elencando anche insediamenti umani permanenti (citt\u00e0, paesi, villaggi, ecc.) in caso di area geografica di media grandezza. Elencando anche costruzioni architettoniche (edifici, ponti, monumenti, ecc.) in caso di piccola area geografica.\nTipologie di aree geografiche.\nTipologie di aree geografiche sono le seguenti:\nArea naturale.\nL'area naturale \u00e8 un'area geografica all'interno della quale l'antropizzazione \u00e8 quasi inesistente o del tutto assente. Tipologie particolari di aree naturali sono l'area naturale terrestre, l'area naturale marina e l'area naturale protetta.\nArea urbana.\nL'area urbana \u00e8 un'area geografica che si estende totalmente su una citt\u00e0 o su pi\u00f9 citt\u00e0 adiacenti.\nArea metropolitana.\nL'area metropolitana \u00e8 una area geografica formata dall'area urbana di pi\u00f9 citt\u00e0 adiacenti le quali hanno un numero complessivo di abitanti che si aggira intorno al milione oppure lo supera.\nRegione geografica.\nLa regione geografica \u00e8 un'area geografica caratterizzata da un'ampiezza minima maggiore: qualche decina di chilometri quadrati. Rispetto ad una generica area geografica, la regione geografica si contraddistingue inoltre per la presenza, sull'intero suo territorio, di tratti caratteristici geografici e/o antropici. Infine la regione geografica ha sempre un nome proprio con cui \u00e8 largamente conosciuta."}
{"id": "494402", "revid": "125972889", "url": "https://it.wikipedia.org/wiki?curid=494402", "title": "Tusken", "text": "I tusken (detti anche sabbipodi, successivamente predoni tusken, poi predatori tusken) sono un gruppo di indigeni visti nell'universo fantascientifico di \"Guerre stellari\".\nAspetto.\nPer proteggersi dai venti violenti e dal caldo opprimente del deserto, i sabbipodi usavano degli abiti color sabbia e delle coperture per la testa. I loro volti erano coperti con maschere che servivano a proteggere la faccia (simile alla maschera antigas). Ai tusken era proibito togliersi i vestiti, se non per speciali occasioni come il matrimonio; la violazione di quella regola portava all'esilio o alla morte.\nSociet\u00e0.\nStruttura familiare.\nI sabbipodi erano organizzati in clan e trib\u00f9, dove il clan era composto da venti o trenta membri, e la trib\u00f9 non aveva limiti. I maschi avevano il ruolo di cacciatori e di protettori, mentre le femmine si prendevano cura dei giovani e degli accampamenti. Dopo aver completato i riti della maturit\u00e0, i sabbipodi venivano appaiati per il matrimonio in una cerimonia che prevedeva lo scambio di sangue tra il maschio, la femmina e i loro bantha.\nRituali.\nMolti rituali contribuivano a tenere la societ\u00e0 unita. I sabbipodi adolescenti dovevano passare un rituale conosciuto come \"rito di sangue\" dove un giovane provava le proprie abilit\u00e0 nella caccia catturando una creatura e torturandola con tecniche per estendere il dolore per settimane prima della morte. Molti sceglievano creature come bantha o wraid del deserto, ma il maggior prestigio veniva riconosciuto a coloro che praticavano la tortura su un essere senziente. L'ultima prova per un adulto era la caccia e l'uccisione di un dragone krayt.\nLingua.\nI sabbipodi parlavano una lingua gutturale conosciuta come lingua tusken che produceva nomi lunghi come Grk'Urr'Akk, Grk'kkrs'arr, Orrh Or'Ur e Orr'UrRuuR'R. Esistevano anche nomi corti, come K'Sheek.\nSenza lingua scritta, i sabbipodi si basavano sulla storia orale da trasmettere ai discendenti. I cantastorie erano considerati bene e avevano la responsabilit\u00e0 di ricordare la storia di ogni membro del clan. Per i cantastorie apprendisti, la pressione nel memorizzare la storia era intensa: un errore significava la morte. Se un allievo cantastorie riesce a recitare la storia perfettamente, diventa il cantastorie del clan, mentre il vecchio abbandona la sua casa per avventurarsi nel deserto per il resto della vita.\nStar Wars Legends.\nI tusken acquisirono il proprio appellativo dagli umani, che li chiamavano predoni tusken, a causa di un attacco distruttivo in una delle colonie di Tatooine pi\u00f9 recenti. I tusken chiamavano s\u00e9 stessi \"ghorfa\".\nI sabbipodi abitavano la pianura Jundland e razziavano le comunit\u00e0 vicine. Qualsiasi creatura senziente era soggetta agli attacchi selvaggi dei cacciatori territoriali.\nI sabbipodi sono i discendenti dei kunumgah, che molte decine di millenni prima erano una specie molto avanzata tecnologicamente che voleva andare oltre le stelle; al tempo Tatooine era verde e pieno di vita, con vasti oceani e grandi citt\u00e0 costruite in tutto il pianeta.\nTatooine e i kunumgah erano potenti nella Forza, cosa che attrasse l'Impero Infinito dei rakata, che schiavizz\u00f2 e massacr\u00f2 i kunumgah. Inoltre rapirono molti di loro da usare come batterie per le loro astronavi e portarono via le loro tecnologie per aggiungerle alle loro.\nI kunumgah si ribellarono millenni dopo, quando i rakata erano stati indeboliti dalla piaga e dalle guerre civili. Riuscirono a scacciarli, ma i rakata si vendicarono bombardando il pianeta fino a fonderne la superficie, che divent\u00f2 vetro e in seguito sabbia. Evaporarono gli oceani e il cambiamento climatico caus\u00f2 una evoluzione dei kunumgah, che diventarono ghorfa (antenati dei tusken) e jawa.\nTatooine venne scoperto per la prima volta nel 5.000 BBY. I coloni umani rovinarono la cultura dei ghorfa, prima semi-sedentari, che divent\u00f2 quella dei sabbipodi vagando per il deserto e costretti a usare vesti molto spesse. L'accaduto ruppe i rapporti dei coloni con i nativi, che da quel momento odiano tutti gli stranieri. Nel 95 BBY, Fort Tusken venne distrutto dai predatori e da quel punto, gli umani chiamarono i sabbipodi con il nome \"predatori tusken\".\nLa Crezka corporation impiant\u00f2 varie colonie minerarie sul pianeta, per l'estrazione di metalli. Le colonie di solito fallivano, a causa dell'opposizione dei tusken e a causa della cattiva qualit\u00e0 del metallo estratto, che tuttavia nessuno riusciva a spiegare, essendo la storia del pianeta sconosciuta ai pi\u00f9. Molte volte appare che Tatooine sia stato colonizzato e poi abbandonato qualche tempo dopo, lasciando un'altra specie a colonizzarlo.\nI tusken custodivano gelosamente la loro storia, considerata sacra, che poteva essere narrata solo dal loro sciamano, e, non avendo contatti amichevoli coi coloni, questi non potevano sentirla. Il primo umano ad udire la storia dei tusken fu il Jedi Revan, che riusc\u00ec, grazie ad un abile travestimento e alla conoscenza linguistica di HK-47 (unico non tusken conosciuto ad essere in grado di utilizzare la lingua dei sabbipodi) a farsi accettare all'interno di una trib\u00f9 e farsi raccontare la storia. La storia era traviata ed aveva assunto nel tempo tratti leggendari, ma, con qualche difficolt\u00e0 legata alla suscettibilit\u00e0 dei tusken riguardo alle loro tradizioni sacre, Revan e HK-47 riuscirono a ricostruire la vera storia che si celava dietro le leggende, dato che la storia era stata fatta millenni dopo l'accaduto ed demonizzava i Rakata.\nHK-47 spiega un'altra possibilit\u00e0 dove Tatooine stava gi\u00e0 venendo trasformato in un deserto per lo sfruttamento eccessivo delle risorse naturali.\nI sabbipodi provano un odio profondo per gli stranieri, che arriva dal fatto che gli stranieri usano la tecnologia per rendersi la vita pi\u00f9 facile, rompendo il legame per loro sacro con la terra, essendo schiavi delle macchine come i loro antenati, e per il fatto che avevano paura che gli stranieri erano discendenti corrotti della specie rapite dai rakata. I sabbipodi sono ostili con i jawa e umani che vivono Tatooine.\nI sabbipodi credevano che i rakata fossero una prova per i loro antenati e che vennero rapiti solo i pi\u00f9 disonorevoli tra loro come \"punizione\"."}
{"id": "494406", "revid": "36426", "url": "https://it.wikipedia.org/wiki?curid=494406", "title": "Chiesa di San Procolo (Firenze)", "text": "La chiesa di San Procolo, anticamente detta dei Santi Procolo e Nicomede, \u00e8 un luogo di culto cattolico che si trova in via de' Giraldi angolo via de' Pandolfini a Firenze.\nStoria.\nL'antica chiesa romanica risalente al XIII secolo era orientata fino al Cinquecento verso ponente.\nLa facciata attuale, nel luogo dell'abside, \u00e8 in pietra grezza con rosone centrale tamponato e due ampie finestre laterali. Altre tre finestre si aprono sulla fiancata lungo via Pandolfini, nella quale sono riemerse antiche strutture romaniche.\nL'edificio venne ristrutturato dal 1739 al 1743 quando divenne sede della confraternita di Sant'Antonio Abate dei Macellai, soppressa poi nel 1785 e, definitivamente XIX secolo.\nNel dopoguerra ospit\u00f2 la \"Messa dei poveri\", un'iniziativa promossa da Giorgio La Pira. Venne restaurata nei fronti esterni dal Comitato per l'Estetica Cittadina (1954-55 circa), rimettendo in luce il filaretto e le tracce di antichi portali e finestre tamponati e, nell'andito dell'attigua casa al n. 31, una porzione dell'antica facciata. Fu gravemente danneggiata dall'alluvione del 1966, a cui seguirono nuovi restauri. Nel 2005 croll\u00f2 un'ampia parte del soffitto, distruggendo la volta settecentesca con le quadrature.\nNel 2019 la chiesa e le sue opere sono state acquistato dallo Stato per destinarle ad ampliare il vicino museo del Bargello.\nDescrizione.\nSulla facciata, nell'oculo, si trova un affresco con \"San Procolo\", forse settecentesco, e uno stemma con aquila caricata da una crocetta, della famiglia Valori Rustichelli. \nSull'altar maggiore, \"San Procolo che guarisce un fanciullo\" di Gaetano Piattoli. Vi si trova inoltre una tela di Matteo Rosselli e una tavola con la \"Visitazione e santi\", variamente attribuita a Ridolfo del Ghirlandaio o a Piero di Cosimo.\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci furono: "}
{"id": "494407", "revid": "22475", "url": "https://it.wikipedia.org/wiki?curid=494407", "title": "Luigi Ernesto Palletti", "text": "Biografia.\nNasce a Genova, citt\u00e0 capoluogo di provincia e sede arcivescovile, il 29 ottobre 1956.\nFormazione e ministero sacerdotale.\nDopo essersi diplomato in pianoforte presso il conservatorio Niccol\u00f2 Paganini di Genova, intraprende gli studi teologici.\nIl 29 giugno 1983 \u00e8 ordinato presbitero dal cardinale Giuseppe Siri per l'arcidiocesi di Genova.\nDopo l'ordinazione e fino al 1996 \u00e8 vicario parrocchiale nelle delegazioni genovesi di Pontedecimo e Sestri Ponente; durante questo periodo ricopre per qualche tempo anche gli incarichi di insegnante di religione e cappellano presso l'ospedale. Ricopre anche gli incarichi di confessore presso il seminario minore, dal 1995, e cancelliere arcivescovile, dal 1996 fino all'ordinazione episcopale. Nel 1998 \u00e8 nominato canonico della cattedrale di San Lorenzo e nel 2001 \u00e8 direttore spirituale del Seminario maggiore.\nMinistero episcopale.\nIl 18 dicembre 2004 papa Giovanni Paolo II lo nomina vescovo ausiliare di Genova e vescovo titolare di Fondi; riceve l'ordinazione episcopale il 16 gennaio 2005, nella cattedrale di San Lorenzo, dal cardinale Tarcisio Bertone, coconsacranti l'arcivescovo Paolo Romeo (poi cardinale) ed il vescovo Alberto Tanasini.\nIl 20 ottobre 2012 papa Benedetto XVI lo nomina vescovo della Spezia-Sarzana-Brugnato, contestualmente alle nomine di Domenico Caliandro a Brindisi-Ostuni e di Guido Gallese ad Alessandria.\nSuccede a Francesco Moraglia, nominato patriarca di Venezia. \nIl 2 dicembre successivo prende possesso della diocesi, entro i due mesi previsti dalla pronuncia della nomina, avvenuta nella Curia locale.\nIl 27 settembre 2019, insieme al sindaco della Spezia Pierluigi Peracchini, presenzia nel centro citt\u00e0 all'intitolazione di Largo san Josemar\u00eda Escriv\u00e1 de Balaguer, una delle prime piazze italiane a portare il nome del fondatore dell'Opus Dei.\nAttualmente ricopre anche l'incarico di vicepresidente della Conferenza episcopale della Liguria.\nGenealogia episcopale.\nLa genealogia episcopale \u00e8:"}
{"id": "494408", "revid": "1318658", "url": "https://it.wikipedia.org/wiki?curid=494408", "title": "Monte Cridola", "text": "Il monte Cridola (\"La Cr\u00ecdule\" in friulano, Cr\u00f2de de Medod\u00ec in Ladino cadorino) (2.581\u00a0m s.l.m. (cima est)) \u00e8 una montagna delle Alpi Orientali (precisamente Dolomiti Friulane e d'Oltrepiave), situato nella zona denominata Oltrepiave a cavallo tra i comuni di Lorenzago di Cadore e Domegge di Cadore.\nDescrizione.\nI limiti morfo-idrografici naturali e i confini amministrativi appartengono alla provincia di Belluno bench\u00e9 oltre la tacca parte del suo massiccio si trovi in provincia di Udine (comune di Forni di Sopra) all'interno del Parco naturale delle Dolomiti Friulane. Dal 26 giugno 2009, il gruppo del Cridola \u00e8 stato inserito nella lista del patrimonio mondiale naturale dell'Unesco assieme a tutto il complesso dolomitico.\nIl gruppo del monte Cridola che \u00e8 iscritto nella lista dei siti di importanza comunitaria (SIC - IT3230080) verrebbe drammaticamente coinvolto, qualora il collegamento tra le autostrade A27 (Venezia - Belluno) ed A23 (Palmanova - Tarvisio) dovesse essere realizzato. Infatti, il tracciato proposto avrebbe conseguenze devastanti sull'alto grado di naturalit\u00e0 e singolarit\u00e0 paesaggistica (gi\u00e0 riconosciuta dall'UNESCO) violando nel contempo la Convenzione per la protezione delle Alpi ratificata dall'Italia nel 1999 ed entrata in vigore nel marzo 2000. Varie associazioni tra le quali il WWF e Mountain Wilderness Italia. si oppongono alla realizzazione dei vari tratti di autostrada.\nAlpinismo.\nAlla cima, raggiunta per la prima volta da Julius Kugy assieme alla guida Pacifico Zandegiacomo Orsolina nel 1884, si arriva da Forni di Sopra partendo dal rifugio Giaf, da Lorenzago attraverso la Valle del Cridola, il sentiero dei Fornate, dal Passo Mauria seguendo il sentiero Olivato che porta al Bivacco Vaccari per poi salire in cima percorrendo un'erta forcella denominata \"Tacca\" dal versante nord e dal rif. Padova percorrendo la valle Pra di Toro seguendo il sentiero 346 fino a svoltare verso la \"Tacca\" dal versante sud.\nEscursionismo.\nSi pu\u00f2 arrivare alla cima del monte dal versante friulano partendo dal rifugio Giaf e raggiungendo l\u2019omonima forcella.\nIl sentiero si snoda prima tra abeti, poi tra larici e pini mughi ed infine su ghiaione.\nDalla forcella si sale attraverso un ripido ghiaione circondato da spettacolari torrioni e guglie in direzione della tacca che si raggiunge circa in un\u2019ora e mezza.\nTornando indietro si pu\u00f2 percorre lo stesso percorso dell\u2019andata al ritroso o si pu\u00f2 raggiungere il bivacco Vaccari, situato in un prato pianeggiante circondato dalle pareti dolomitiche con una vista sulle Tre Cime di Lavaredo, sulle Dolomiti di Sesto e sulle Marmarole."}
{"id": "494414", "revid": "91141506", "url": "https://it.wikipedia.org/wiki?curid=494414", "title": "Subregione", "text": ""}
{"id": "494415", "revid": "36426", "url": "https://it.wikipedia.org/wiki?curid=494415", "title": "Oratorio di San Niccol\u00f2 del Ceppo", "text": "L'oratorio di San Niccol\u00f2 del Ceppo \u00e8 un luogo di culto cattolico che si trova in via de' Pandolfini a Firenze.\nStoria.\nLa piccola chiesa apparteneva alla Compagnia di San Niccol\u00f2 del Ceppo, istituita nel Trecento, e deve il suo nome all'uso di mettere le offerte attraverso una feritoia in un \u00ab\"ceppo\"\u00bb di albero cavo. La compagnia si trasfer\u00ec in questa sede, appositamente realizzata, nel 1417.\nNel 1610 Francesco Curradi realizz\u00f2 per l'altar maggiore un affresco che sostitu\u00ec il \"Crocifisso fra i Santi Nicola e Francesco\" (1430 ca.) del Beato Angelico, ora nella sagrestia.\nNel 1734 il soffitto venne affrescato da Giovanni Domenico Ferretti che dipinse \"La Madonna e la Trinit\u00e0 accolgono S. Nicola in Paradiso\" mentre Pietro Anderlini si occup\u00f2 della spettacolare quadratura architettonica che otticamente raddoppia il volume dell'ambiente. Dalle note di pagamento sappiamo che gli affreschi nell'oratorio e nelle stanze attigue furono ultimati gratuitamente da Domenico Maria Papi e da suo figlio Francesco, membri della Compagnia.\nDescrizione.\nSu via Pandolfini si trova un portale cinquecentesco che d\u00e0 accesso all'atrio, affrescato sulla parete sinistra da Peter Candid con la \"Vergine col Bambino tra i santi Niccol\u00f2 e Girolamo\" (1585 circa). Da una porta che si apre nella parete di sinistra, si accede ad un secondo ambiente, che d\u00e0 accesso alla chiesa, in cui vi \u00e8, entro una nicchia, una statua in stucco dipinto della \"Madonna col Bambino\" opera di Francesco Camilliani.\nDentro l'oratorio, sopra la porta d'ingresso e al di sotto dell'organo storico (costruito da Tronci nel 1826), si trova un affresco di Giuseppe Servolini con \"Sant'Antonino che approva i capitoli della compagnia\". Sul lato dell'altare la \"Crocifissione\" di Francesco Curradi (1610) e ai lati due tele di Giovanni Antonio Sogliani raffiguranti la \"Visitazione\" e \"San Nicola e due fanciulli della compagnia\" (1521) erano i usati anche come stendardi dalla compagnia, che li univa insieme e li portava alla testa delle processioni pubbliche.\nNel soffitto \"La Madonna e la Trinit\u00e0 accolgono s. Nicola in Paradiso\" di Giandomenico Ferretti entro la quadratura di Pietro Anderlini\nNella sagrestia la \"Crocifissione\" dell'Angelico, danneggiata leggermente dall'alluvione del 1966 e riportata in sede dopo un restauro concluso nel 1993. Purtroppo la figura del \"San Francesco\" \u00e8 mutila: testa e busto, oggi visibili in copia, furono asportati e immessi sul mercato antiquario e oggi si trovano al Philadelphia Museum of Art."}
{"id": "494416", "revid": "36426", "url": "https://it.wikipedia.org/wiki?curid=494416", "title": "Giandomenico Ferretti", "text": ""}
{"id": "494417", "revid": "793215", "url": "https://it.wikipedia.org/wiki?curid=494417", "title": "Exopterygota", "text": "Gli Esopterigoti (Exopterygota) costituiscono un raggruppamento di Insetti della sottoclasse Pterygota interpretato, secondo gli schemi tassonomici, con differenti inquadramenti sistematici in quanto parafiletico dal punto di vista filogenetico.\nCaratteri generali.\nGli Esopterigoti sono insetti alati con carattere di primitivit\u00e0, nella scala evolutiva, rappresentato fondamentalmente dal tipo di metamorfosi, genericamente denominata \"eterometabolia\" o \"metamorfosi incompleta\": in generale, lo sviluppo postembrionale \u00e8 caratterizzato dalla successione di stadi poco differenti dall'adulto (neanide e ninfa) e le ali si sviluppano gradualmente da abbozzi esterni lo stadio ninfale. L'eventuale assenza di ali \u00e8 un carattere secondario.\nDall'uovo nascono individui, denominati \"neanidi\", che differiscono sostanzialmente dall'insetto adulto per le minori dimensioni e per l'assenza delle ali. Le neanidi possono vivere nello stesso ambiente dell'adulto oppure in ambienti differenti, con conseguente differenziazione di due forme di eterometabolia.\nMetamorfosi.\nLe forme tipiche di metamorfosi che si riscontrano in questi insetti si riconducono a tre tipi fondamentali:\nAltre forme di metamorfosi sono presenti in ristretti gruppi sistematici, appartenenti per lo pi\u00f9 all'ordine dei Rhynchota, e consistono nella catametabolia e nella neometabolia; oppure nell'ordine degli Ephemeroptera, che presentano una metamorfosi particolare, la prometabolia, caratterizzata dalla presenza di due stadi consecutivi di immagine.\nSistematica.\nGli Esopterigoti comprendono almeno 130.000 specie ripartite in 16 ordini.\nL'inquadramento sistematico degli Esopterigoti \u00e8 confuso a causa della discordanza fra gli schemi tassonomici su base morfologica e quelli su base filogenetica, che pongono in discussione le suddivisioni corrispondenti a ranghi superiori a quello dell'ordine. Gli Esopterigoti rappresentano un raggruppamento artificiale in quanto parafiletico. Secondo lo schema sistematico, sono pertanto considerati differenti ranghi e differenti posizioni. Fra le tassonomie pi\u00f9 recenti si considerano gli Esopterigoti un superordine compreso all'interno dell'infraclasse \"Neoptera\" distinta dall'infraclasse \"Palaeoptera\" o, addirittura, un raggruppamento non sistematico corrispondente ai superordini \"Paraneoptera\" e \"Polineoptera\".\nIn questa sede si considera il raggruppamento degli Esopterigoti nel rango di coorte, suddiviso in tre subcoorti:"}
{"id": "494424", "revid": "1543377", "url": "https://it.wikipedia.org/wiki?curid=494424", "title": "Attone", "text": "Biografia.\nAttone nacque intorno all'885 in una nobile famiglia longobarda. Suo padre era un aristocratico di nome Aldegario, signore di Corteregia. Secondo Suzanne Wemple Attone proveniva dall'area a nord di Milano e aveva stretti legami con la chiesa milanese, che nomin\u00f2 erede testamentaria delle sue propriet\u00e0 personali. Ricevette un'istruzione di alto livello, in linea con la posizione sociale della sua famiglia, acquisendo un'assoluta padronanza del latino e del greco, che dimostr\u00f2 nelle opere della maturit\u00e0. Poco altro si sa sull'infanzia o sull'inizio della carriera ecclesiastica di Attone.\nEpiscopato di Vercelli.\nIl 12 marzo del 924, gli Ungari, entrati in Italia, misero a sacco Pavia. Regenberto, il predecessore di Attone come vescovo di Vercelli, si trovava a Pavia e mor\u00ec durante l'attacco. La morte di Regenberto permise ad Attone, che doveva gi\u00e0 essere un esponente di spicco del clero di Vercelli, di ascendere alla carica episcopale. L'episcopato lo mise in contatto con molti uomini potenti, tra i quali i re d'Italia Ugo di Provenza e Lotario II, il figlio di Lotario Ugo e il margravio Berengario d'Ivrea. Nel 933 Attone divenne arcicancelliere di Lotario II.\nAttivit\u00e0 episcopale.\nAttone fu tra i primi promotri della riforma ecclesiastica e combatt\u00e9 vigorosamente il nicolaismo, la simonia e l'ignoranza del clero. Degne di nota sono la sua attivit\u00e0 pastorale diretta alla moralizzazione della Chiesa (si scagli\u00f2 contro la compravendita delle cariche ecclesiastiche e il concubinato, e difese con vigore la separazione tra i tribunali civili e quelli ecclesiastici) e contro i residui del paganesimo, ancora molto vivi all'inizio del X secolo nelle campagne dell'Italia settentrionale. Note sono le sue invettive contro le pratiche superstiziose ed i residui culti pagani che si compivano alle calende di marzo o la vigilia della festa di San Giovanni Battista, quando alcune donne (che Attone chiama \"meretriculae\"), abbandonate le chiese e gli uffici divini, passavano tutta la notte intorno alle fonti a danzare e intonare canti e compiere riti \"nefandi\" quali la diffusa usanza del battesimo delle erbe.\nTali riti naturalistici connessi al culto celtico dell'albero sacro, ci rivelano come il nocciolo di tali credenze fosse sorprendentemente pervenuto, in gran parte intatto, alle soglie del Medioevo.\nOpere.\nAttone fu, con Liutprando e Raterio, uno degli intellettuali pi\u00f9 importanti della Rinascita Ottoniana. Scrittore prolifico, compose molti sermoni e lettere e varie opere di argomento religioso e politico. Molti suoi sermoni sono stati pubblicati in antologie contemporanee, come il Sermone VII \"sulla Domenica delle Palme\" pubblicato da Ray C. Petry nel volume \"No Uncertain Sound: Sermons that Shaped the Pulpit Tradition\" del 1948. Accanto alle sue opere maggiori, Attone scrisse anche un\"'Expositio in epistolas Pauli\", commentario destinato all'istruzione dei sacerdoti di Vercelli, molto pregiato per purezza di lingua e dottrina. Ci \u00e8 pervenuta anche una piccola collezione delle \"Epistolae\" di Attone, che include nove lettere scritte da Attone e due dirette ad Attone dal presbitero milanese Ambrogio e da Gunzone di Novara.\nDe pressuris ecclesiasticis.\nLa prima delle sue opere principali, il \"De pressuris ecclesiasticis\", fu scritta intorno al 940. A volte viene chiamata con il suo titolo completo, \"De pressuris eclesiasticis libellus\" (\"Libro sulle sofferenze della Chiesa\"). L'opera contiene un'acuta analisi della giurisdizione della Chiesa e della sua legge, e argomenta contro il maltrattamento dei laici. Attone sottolinea in particolar modo l'effetto negativo sulla disciplina del clero dell'intervento del potere laico nell'elezione dei Vescovi e della simonia, che Attone per primo definisce \"haeresis\".\nPolypticum quod appellatur Perpendiculum.\nA volte indicato come \"Perpendiculum\", che significa \"perpendicolare\", \"linea\" o \"filo a piombo\", questo lavoro sembra essere stato completato verso la fine della vita di Attone, forse nei suoi ultimi mesi.\nL'attribuzione ad Attone del \"Polypticum\" \u00e8 stata dibattuta fin dalla sua pubblicazione nel XVIII secolo. L'opera compare in un unico manoscritto medievale conservato nella Biblioteca Apostolica Vaticana (\"Vatic. lat. 4322\") che contiene tutti gli altri testi di Attone tranne il commentario alle Epistole di San Paolo, ed \u00e8 anche l'unico testimone di una parte del \"De pressuris ecclesiasticis\". Appare in due versioni diverse copiate l'una dopo l'altra, ciascuna preceduta dal monogramma di Attone: una prima versione \"crittografata\" attraverso la tecnica della \"scinderatio\" o l'utilizzo di parole obsolete o usate in un senso obsoleto, e una seconda versione in cui la cifratura \u00e8 parzialmente risolta per mezzo di glosse interlineari e numerosi scoli marginali (pi\u00f9 di 2.500 tra glosse e scoli). Per Georg Goetz, che cur\u00f2 il testo dell'opera per l'editore Teubner nel 1922, il \"Perpendiculum\" non poteva essere di Attone, ma era opera di un falsario che voleva nascondersi dietro la sua autorit\u00e0. Al contrario secondo Giacomo Vignodelli uno studio attento del manoscritto vaticano e di altri conservati nello scriptorium di Vercelli mostra che il manoscritto fu redatto in questo scriptorium e che risale al tempo di Attone (secondo quarto del decimo secolo); di conseguenza i dubbi espressi in precedenza sull'autore del testo risultano infondati.\nQuesto enigmatico testo, costruito seguendo le partizioni del discorso antico, si articola in due sezioni distinte: una lunga serie di velate allusioni alle lotte politiche nel Regno d'Italia, e una polemica con esempi tratti dalla Bibbia e dalla storia antica. Nel \"Polypticum\" Attone sostiene l'illegittimit\u00e0 della ribellione contro i sovrani, anche nel caso in cui non corrispondano pienamente all'ideale del re cristiano; i cospiratori che si rivolgono a un principe straniero per rovesciare il loro legittimo sovrano sono destinati non solo alla sconfitta politica nel mondo, ma anche alla condanna nell'aldil\u00e0. In termini velati, il vescovo allude ai cospiratori che, negli anni 920, invocarono la discesa di Ugo di Provenza in Italia, immaginando di poterlo manovrare politicamente, ma che furono essi stessi rapidamente eliminati, provocando nel Regno un caos che perdurava ancora al momento della stesura del testo, che pu\u00f2 essere datato (secondo Vignodelli) intorno agli anni '50. Lo scopo del discorso \u00e8 quello di scongiurare una seconda discesa di Ottone di Sassonia in Italia (dopo quella del 951): il re Berengario II \u00e8 certamente un sovrano deplorevole, ma non devono essere ripetuti gli stessi errori commessi in passato. Il \"Polypticum\" sarebbe quindi un documento anti-ottoniano da opporre ai testi filo-ottoniani di Liutprando di Cremona.\nIl titolo dell'opera pu\u00f2 essere tradotto \"Trattato articolato chiamato Filo a piombo\". Il termine \"Filo a piombo\" si riferisce all'obiettivo di ricostruire l'istituzione monarchica su principi chiari, per evitare il caos politico, ed \u00e8 anche un'allusione a Isaia (\"Il Signore stender\u00e0 su di essa la corda della solitudine e la livella del vuoto.\"), dove viene descritto il giudizio di Dio sul regno di Edom. Vignodelli ritiene che il pi\u00f9 probabile destinatario del testo sia Guido, vescovo di Modena e abate di Nonantola e arcicancelliere di Berengario II.\nEdizioni.\nIl \"Capitolare\", il \"De pressuris ecclesiasticis\" e le lettere sono stati pubblicati per la prima volta nel Volume VIII dello \"Spicilegium\" di Luc d'Achery (Parigi, 1666, pp.\u00a01\u2013137). Il \"Perpendiculum\" \u00e8 apparso per la prima volta nel Volume II degli \"Stephani Baluzii Tutelensis Miscellanea novo ordine digesta et non paucis ineditis monumentis... aucta\" di Giovanni Domenico Mansi (Lucca, 1761, pp.\u00a0565\u2013574). La prima edizione dell'Opera omnia, in due volumi, fu realizzata da Carlo Luigi Buronzo del Signore (Vercelli, 1768). Una nuova edizione dell'opera \u00e8 stata pubblicata nel volume VI della \"Scriptorum veterum collectio nova e Vaticanis codicibus\" di Angelo Mai (Roma, 1832).\nLe principali edizioni moderne dell'opera di Attone sono:"}
{"id": "494430", "revid": "1725819", "url": "https://it.wikipedia.org/wiki?curid=494430", "title": "Conduttore televisivo", "text": "Il conduttore televisivo o presentatore \u00e8 il protagonista di un programma televisivo.\nEvoluzione del ruolo.\nNella sua forma originaria il linguaggio del conduttore televisivo era essenziale, classico ed estremamente formale, con uno stile facilmente rintracciabile in Italia in personaggi come Corrado, Enzo Tortora, Pippo Baudo o Mike Bongiorno e in trasmissioni come i classici variet\u00e0 degli anni sessanta e settanta o in manifestazioni come il \"Festival di Sanremo\". Il conduttore televisivo, tuttavia, non \u00e8 necessariamente un personaggio di spicco prettamente televisivo, ma \u00e8 un ruolo che anche un giornalista, un attore o un divulgatore possono interpretare, come accade in Italia con Michele Santoro e Giovanni Minoli o, negli Stati Uniti, con Ellen DeGeneres.\nIl ruolo del conduttore televisivo ha acquisito nel tempo sempre pi\u00f9 prestigio e importanza, e con l'avvento della neotelevisione e delle televisioni private si \u00e8 evoluto mettendo maggiormente in comunicazione il prodotto televisivo con il pubblico da casa; il ruolo richiese cos\u00ec una maggiore empatia da parte del presentatore, che da allora in poi ha avuto il compito di rappresentare allo stesso modo sia il pubblico dello spettacolo che la stessa emittente televisiva sulla quale \u00e8 in onda. Mut\u00f2 quindi anche lo stile di conduzione, decisamente pi\u00f9 colloquiale e confidenziale rispetto al passato, con l'utilizzo di dialetti o slang linguistici vicini all'utilizzo popolare e con l'esposizione in video dei propri sentimenti, rendendosi cos\u00ec pi\u00f9 \"umani\" e simili ai propri interlocutori.\nA tale proposito furono emblematici due casi avvenuti nel 1986 nella televisione italiana: Raffaella Carr\u00e0, conduttrice di \"Domenica in\", si difese in diretta televisiva dalle accuse della stampa d'aver abbandonato la madre sofferente in ospedale, mentre Enrica Bonaccorti, durante la sua trasmissione \"Pronto, chi gioca?\", annunci\u00f2 al pubblico la sua gravidanza; si trattarono d'eventi di rottura per la televisione pubblica italiana, che causarono diverse polemiche alle due presentatrici le quali seguivano un modello di conduzione televisiva e di rapporto con il pubblico che stava cambiando. Il nuovo modello di presentatore televisivo, con il moltiplicarsi delle emittenti, acquis\u00ec quindi anche un importante valore economico, che porta i personaggi maggiormente in grado d'entrare in empatia con il pubblico o di far identificare con se stessi il programma che presentano, a essere maggiormente ambiti dagli editori televisivi."}
{"id": "494431", "revid": "209113", "url": "https://it.wikipedia.org/wiki?curid=494431", "title": "Craxi (cognome)", "text": "Craxi \u00e8 un cognome di lingua italiana.\nVarianti.\nCrasci, Crasc\u00ec, Crax\u00ec.\nOrigine e diffusione.\nCraxi \u00e8 un cognome di origine siciliana la cui pronuncia originaria \u00e8 //; sono tuttavia noti come //, tra gli altri, i politici italiani sotto elencati. Una variante dello stesso cognome \u00e8 Crax\u00ec (// o //). Esistono anche le varianti grafiche Crasci e Crasc\u00ec, che mantengono saldamente la pronuncia originaria /-\u0283\u0283-/ (IPA).\nIl noto giornalista e studioso di antroponimia siciliano Bent Parodi ipotizza un'origine del cognome Craxi dal neogreco \u03ba\u03c1\u03b1\u03c3\u03af (\"kras\u00ed\", cio\u00e8 \"vino\"), in virt\u00f9 dei legami tra i centri dei Nebrodi messinesi e la cultura greca e bizantina. L'area d'origine del cognome \u00e8 infatti tra Tortorici e San Salvatore di Fitalia, sui Monti Nebrodi, in provincia di Messina: nel primo comune \u00e8 pi\u00f9 presente la forma Craxi, nel secondo quella Crax\u00ec (famiglia nobile che govern\u00f2 a lungo San Salvatore di Fitalia alternandosi con i Musarra). I politici con questo cognome discendono da un ramo dei Craxi stabilitosi successivamente a San Fratello, dove si parla un dialetto alto italiano, sempre sui Nebrodi Messinesi.\n\u00c8 possibile anche la derivazione dal latino \"Crassum\", con il quale i romani indicavano l'esattore delle imposte. Le varianti siciliane dovrebbero essere Crasci, Crasc\u00ec, Grassia, Ingrasc\u00ec, Ingrassia, Grasso.\nQuest'ultima osservazione appare ancora pi\u00f9 evidente se si considera l'evoluzione fonetica dell'originale latino. In siciliano infatti \"grasso\" \u00e8 detto tutt'oggi \"crasciu\", \"ngrasciu\" o \"grasciu\". Il passaggio del nesso latino -SS- in -SC- lo si ritrova in altre parole come \"vasciu\" (\u201cbasso\u201d).\nNon bisogna dimenticare che la grafia siciliana, soprattutto nell'onomastica e nei toponimi, trattiene un antico uso della lettera \"x\" in luogo di \"sc\", come nel caso del cognome Xibilia (Scibilia), degli abitanti di Calascibetta detti \"xibetani\" (pronunciato \u201cscibetani\u201d) o ancora di comuni come Joppolo Giancaxio (letto \u201cGiancascio\u201d)."}
{"id": "494433", "revid": "1318658", "url": "https://it.wikipedia.org/wiki?curid=494433", "title": "Parco naturale delle Dolomiti Friulane", "text": "Il parco naturale delle Dolomiti Friulane \u00e8 un'area naturale protetta del Friuli-Venezia Giulia (Friuli occidentale), istituita definitivamente nel 1996 come parco regionale ed esteso per 36.950 ettari, in una zona delle Prealpi Carniche nota appunto come \"Dolomiti Friulane\", in massima parte ricadente nella ex-provincia di Pordenone e in minima parte nella ex-provincia di Udine (bassa Carnia occidentale).\nStoria.\nRisale al 1973 l'idea di istituire un Parco Naturale nel settore occidentale della Regione Friuli-Venezia Giulia: tuttavia solo nel triennio 1986/1989 venne stilato il piano di conservazione e sviluppo su incarico della Regione e di concerto con i comuni interessati.\nL'anno seguente i Comuni di Andreis, Cimolais, Claut, Erto e Casso e Forni di Sopra adottarono il piano e il parco fu istituito con il nome di \"parco delle Prealpi Carniche\"; successivamente, nel 1991, quando anche il comune di Forni di Sotto entr\u00f2 a far parte del parco, si cre\u00f2 un comitato di coordinamento che si occup\u00f2 dell'avvio gestionale dell'area protetta. L'iniziativa di istituire l'area protetta fu quindi all'inizio avviata dagli enti locali interessati. Nel 1996 infine, la Regione Friuli-Venezia Giulia promulg\u00f2 la legge regionale n. 42 del 30 settembre che, in adeguamento alla normativa nazionale (L. 394/1991), istitu\u00ec definitivamente il parco naturale regionale delle Dolomiti Friulane.\nNel territorio coperto dal parco non rientra nessun centro abitato: l'intera zona infatti \u00e8 sempre stata molto scarsamente popolata, e questo ha contribuito in modo determinante a lasciare intatto il paesaggio fino ad oggi.\nTerritorio.\nLe Dolomiti Friulane, chiamate anche \"Dolomiti d'Oltre Piave\", costituiscono la sezione occidentale delle Prealpi Carniche, compresa tra i fiumi Piave, Tagliamento, Meduna e Cellina e sono state inserite nella lista dei patrimoni mondiali naturali dell'UNESCO il 26 giugno 2009. Questa regione rappresenta un vasto raggruppamento montuoso di grande interesse ed ha un aspetto prettamente dolomitico a guglie e muraglioni altissimi, che si elevano senza un piano di distribuzione regolare, con dossi, versanti e valli troncate, senza sfogo. Le maggiori cime, di tipo calcareo-dolomitico, sono la Cima dei Preti (2.706\u00a0m), la pi\u00f9 alta del parco, il monte Duranno (2.652\u00a0m), il monte Cridola (2.580\u00a0m), il monte Pramaggiore (2.478\u00a0m). L'orografia della zona \u00e8 molto tormentata, e molte sono le valli, grandi e piccole, presenti. Tra queste le pi\u00f9 importanti sono:\nAlta Val Tagliamento.\nL'Alta Val Tagliamento (in friulano: \"Cjan\u00e2l Petec\" o \"Cjan\u00e2l di Socleif\") \u00e8 una delle sette valli della Carnia, la principale sia per lunghezza (circa 45\u00a0km) che per ampiezza, disposta lungo la direttrice est-ovest e attraversata interamente dall'alto corso del fiume Tagliamento (a partire dalle sorgenti qui localizzate), i cui principali affluenti sono Lumiei (da sinistra) ad Ampezzo, Degano (a sinistra) ad Enemonzo e But (a sinistra) a Tolmezzo. La strada principale che l'attraversa \u00e8 la Strada Statale 52 Carnica che da Tolmezzo ad est sale fino al Passo Mauria ad ovest.\nVal Cimoliana.\nLa Val Cimoliana, attraversata dall'omonimo torrente, dall'abitato di Cimolais si snoda tortuosamente per circa 18\u00a0km in direzione nord est tra ripide pareti dolomitiche modellate dalle erosioni glaciali; guglie e torrioni si stagliano infatti contro il cielo, dagli agenti atmosferici fino a creare incredibili giochi di equilibrio quale il Campanile di Val Montanaia, che si innalza solitario al centro di un catino glaciale.\nVal Settimana.\nLa Val Settimana, traversata dal torrente Settimana, dal paese di Claut sale in direzione Nord Est fra le cime dei monti Turlon (2.313\u00a0m) e Vacalizza (2.266 m) a ovest e Ciol di Sass (2.072\u00a0m) e Cornaget (2.323) a est. Anche questa vallata \u00e8 molto stretta e le pareti calcareo-dolomitiche delle cime circostanti incombono direttamente sul greto ghiaioso del torrente. Alla testata della valle, denominata localit\u00e0 Pussa (dal nome dialettale \"putha\", che significa puzza) si trovano le omonime sorgente solfo ferro magnesiaca, una malga ed un rifugio di propriet\u00e0 della sezione di Claut del Club Alpino Italiano, gestito dal 2017 da Ezio Conti.\nVal Tramontina.\nLa Val Tramontina (o Val Meduna) (Cjan\u00e2l di Tramon\u00e7 in friulano) \u00e8 una vallata delle Prealpi Carniche, in provincia di Pordenone, disposta in direzione nord-sud ed attraversata dal fiume Meduna. Parte del territorio rientra nel Parco naturale delle Dolomiti Friulane ed \u00e8 delimitato a nord dal Passo Rest che la divide dalla bassa Carnia (Alta Val Tagliamento).\nValcellina.\nLa Valcellina o Val Cellina (Valceline in friulano standard, Valcelina in friulano locale) \u00e8 una vallata alpina del Friuli-Venezia Giulia (provincia di Pordenone), percorsa dal torrente Cellina da cui prende il nome, separando dal punto di vista orografico le Prealpi Carniche a nord dalle Prealpi Bellunesi a sud.\nVal Colvera.\nDominata dall\u2019imponente vetta del Monte Raut, la Val Colvera \u00e8 percorsa dall\u2019omonimo torrente che lungo il suo corso ha modellato le rocce in caratteristiche cavit\u00e0 come il Landri scur e il Landri viert e ha dato origine a una suggestiva forra denominata Bus del Colvera. Il comune \u00e8 diviso in tante piccole borgate poste in prossimit\u00e0 dei corsi d\u2019acqua o sui versanti a solat\u00eco delle alture che caratterizzano la valle. La valle scavata dal Colvera si apre verso la pianura di Maniago con una caratteristica e suggestiva forra dalle pareti calcaree in alcuni tratti verticali.\nVal Zemola.\nLa Val Zemola, traversata dall'omonimo torrente, si estende dall'abitato di Erto in direzione Nord per quasi 6\u00a0km. Inizialmente presenta un profondo canyon fra i monti Borg\u00e0 (2.228 \u00a0m) e Porgeit (1.864\u00a0m) apprezzato soprattutto dagli appassionati di canyoning (torrentismo), per poi aprirsi fra i monti Buscada (2.106\u00a0m), Palazza (2.210\u00a0m), Fortezza (2.101\u00a0m), Cime Centenere (2.285\u00a0m) e infine arrestarsi contro le ghiaie dell'imponente Duranno (2.652\u00a0m). La valle \u00e8 percorsa da una strada sterrata piuttosto impressionante soprattutto nella prima parte per via del precipizio sottostante e l'assenza di qualsiasi protezione. Su tale strada circolavano i camion carichi del caratteristico marmo rosa raccolto alla cava del monte Buscada (1.760\u00a0m). In questa valle sono ambientati molti dei racconti dello scrittore ertano Mauro Corona che ha anche lavorato alla cava prima della sua chiusura.\nValle del Vajont.\nLa Valle del Vajont \u00e8 una valle alpina del Veneto e del Friuli-Venezia Giulia, percorsa dal torrente Vajont, che confluisce nel Piave in prossimit\u00e0 di Longarone, separando dal punto di vista orografico le Prealpi Carniche (Dolomiti Friulane) a nord dalle Prealpi Bellunesi a sud, tramite il Passo di sant'Osvaldo, con i rilevi principali rappresentati dal monte Toc e dal monte Salta.\nComuni.\nIl parco ricade nel territorio dei seguenti comuni:\nAmbiente.\nFlora.\nAnche la flora \u00e8 molto ricca: oltre alla moltiplicit\u00e0 di specie tipiche della fascia temperata, come le stelle alpine, sopravvivono numerosi endemismi quali l\"Arenaria huteri\", la \"Gentiana froelichi\", la \"Daphne blagayana\" e l'orchidea \"Cypripedium calceolus\", volgarmente noto come pianella della Madonna.\nFauna.\nIl patrimonio faunistico del parco \u00e8 piuttosto ricco, grazie soprattutto alla scarsa antropizzazione del territorio e dalla variabilit\u00e0 ambientale di questa fascia alpino-montana. \u00c8 facile imbattersi in camosci, caprioli, cervi, marmotte, galli cedroni, galli forcelli e addirittura nell'aquila reale. Alcuni anni fa sono stati introdotti alcuni stambecchi e, oggi, la colonia \u00e8 in continua espansione.\nAccessi.\nI centri di Andreis, Barcis, Cimolais, Claut, Erto e Casso e Montereale Valcellina sono raggiungibili dalle autostrade:\nI centri di Frisanco e Tramonti di Sopra sono raggiungibili dall'autostrada:\nI centri di Forni di Sopra e Forni di Sotto sono raggiungibili dall'autostrada:"}
{"id": "494434", "revid": "36426", "url": "https://it.wikipedia.org/wiki?curid=494434", "title": "Chiesa della Beata Elisabetta Vendramini", "text": "La chiesa della Beata Elisabetta Vendramini \u00e8 un luogo di culto cattolico che si trova in via degli Orti Oricellari a Firenze.\nAppartiene alle suore Terziarie Francescane Elisabettine, dal nome della fondatrice alla quale \u00e8 dedicata la chiesa odierna, le quali si dedicano all'assistenza a signore anziane.\nStoria.\nQui, nel 1869, si trasfer\u00ec la compagnia di San Benedetto Bianco, un'antica confraternita a carattere devozionale e caritativo fondata nel 1357 nel monastero di San Salvatore a Camaldoli. Stabilitasi in seguito in Santa Maria Novella, fu costretta a lasciare la sede del proprio oratorio all'interno dell'antico camposanto della basilica domenicana quando lo stesso venne demolito per l'allargamento di via degli Avelli, secondo il piano di ampliamento urbano di Firenze capitale.\nDescrizione.\nLa chiesa oggi ha una bella facciata cuspidata, sul cui frontone \u00e8 scritto \"Circa Benedictum Corona Fratrum\". L'interno \u00e8 basilicale a navata unica, coperto da volta a botte ribassata, con semplici pareti intonacate di bianco scandite da archi in pietra serena. Le due ali che si vedono dall'esterno non corrispondono a navate laterali, ma ad ambienti di servizio, tra cui, a sinistra, un grande auditorium."}
{"id": "494440", "revid": "327773", "url": "https://it.wikipedia.org/wiki?curid=494440", "title": "Banda proibita", "text": "La banda proibita o energia di \"gap o band gap\" di un isolante o di un semiconduttore \u00e8 l'intervallo di energia interdetto agli elettroni.\nOvvero, in un isolante (o semiconduttore non drogato), non pu\u00f2 esistere un elettrone, in uno stato stazionario, che abbia un'energia compresa tra gli estremi nella banda proibita. Generalmente la banda permessa di energia inferiore si chiama banda di valenza, mentre quella superiore si chiama banda di conduzione.\nIl gap energetico tra banda di valenza e conduzione \u00e8 utilizzato per classificare i materiali in merito alle caratteristiche elettroniche: si considerano conduttori quelli che esibiscono bande sovrapposte o con un piccolissimo gap, mentre sono definiti isolanti quelli che presentano un'ampia zona interdetta. A met\u00e0 strada si collocano i semiconduttori, simili agli isolanti, ma con una banda interdetta relativamente poco ampia.\nNella banda proibita avvengono i processi di ricombinazione elettrone - lacuna. Il procedimento attraverso cui si modificano le posizioni fisiche e le interazioni energetiche di elettroni e lacune viene chiamato Band-gap engineering. \nIl silicio non drogato ha una banda proibita di circa 1,12 eV a temperatura ambiente.\nDipendenza dell'ampiezza della banda proibita dal drogaggio.\nL'ampiezza della banda proibita \u00e8 debolmente dipendente dalla concentrazione di atomi droganti nel semiconduttore estrinseco. Nella struttura a bande il drogaggio di tipo p o di tipo n si limita a traslare rigidamente le bande di conduzione e di valenza lungo l'asse delle energie verso l'alto o verso il basso, rispettivamente.\nLa relazione che lega la variazione di formula_1 con la concentrazione di atomi droganti formula_2 \u00e8:\nformula_3\ndove\nformula_4 \u00e8 la carica elementare, formula_5 \u00e8 la temperatura in kelvin, formula_6 \u00e8 la costante di Boltzmann, formula_2 la concentrazione dei droganti formula_8 la costante dielettrica del semiconduttore.\nPrendiamo come esempio il silicio. Concentrazioni tipiche dei droganti sonoformula_9 (oltre questa concentrazione si ottiene silicio degenere). La costante dielettrica \u00e8 formula_10\nInserendo i questi valori nella formula di formula_11 si ottiene:\nformula_12\nper formula_13\nper formula_14 appena apprezzabile ricordando che l'ampiezza della banda proibita del silicio \u00e8 di formula_15\nSi nota chiaramente che per concentrazioni tipiche dei droganti la variazione dell'ampiezza della banda proibita \u00e8 trascurabile. Questo causa una importante limitazione nell'ingegnerizzazione delle bande di energia di una omogiunzione. L'offset fra le bande ai due lati della giunzione \u00e8 lo stesso sia per la banda di valenza sia per quella di conduzione. Questa limitazione si perde nel caso delle eterogiunzioni che permettono di regolare con una certa arbitrariet\u00e0 le discontinuit\u00e0 rispettivamente fra le bande di valenza e le bande di conduzione."}
{"id": "494445", "revid": "729019", "url": "https://it.wikipedia.org/wiki?curid=494445", "title": "Milano-Vignola 1990", "text": "La Milano-Vignola 1990, trentottesima edizione della corsa, si svolse il 28 aprile 1990 per un percorso totale di 216\u00a0km. Fu vinta dall'italiano Mario Cipollini che termin\u00f2 la gara in 5h04'00\"."}
{"id": "494446", "revid": "51032", "url": "https://it.wikipedia.org/wiki?curid=494446", "title": "Cicoria", "text": ""}
{"id": "494447", "revid": "125725013", "url": "https://it.wikipedia.org/wiki?curid=494447", "title": "Stigghiola", "text": "La stigghiola \u00e8 un tipico piatto della cucina siciliana, che ha come ingrediente base le budella (in particolare quelle di agnello). \u00c8 un prodotto tipico siciliano, che gode di riconoscimento ufficiale, grazie all'inserimento nella lista dei prodotti agroalimentari tradizionali italiani (PAT) del Ministero delle politiche agricole alimentari e forestali (MIPAAF). Diffuso anche in Calabria, specialmente nel sud della regione, con la medesima denominazione ma differente metodo di preparazione.\nCaratteristiche.\n\u00c8 un piatto che viene generalmente preparato e servito per strada dal cosiddetto \"stigghiularu\".\nConsiste di budella di agnello (ma anche capretto o vitello), lavate in acqua e sale, condite con prezzemolo, con o senza cipolla, infilzate in uno spiedino, o arrotolate attorno a un cipollotto, e cucinate direttamente sulla brace. Si mangiano calde, condite con sale e limone. Piatti simili sono presenti anche nella cucina greca, ne \u00e8 un esempio il \"kokoretsi\" (), ovvero una sorta di grossa \"stigghiola\" cotta alla brace con all'interno interiora e frattaglie generalmente di agnello tipica del periodo pasquale, e in quella sarda (\"sa cordula\" o \"corda\" e \"sa trattal\u00eca\"). Nella maggior parte dei casi si mangiano per strada in qualche bancarella.\nCaratteristico l'odore che si riconosce per strada, effetto del fumo talvolta provocato di proposito a maestria dallo stigghiolaro per attirare gente all'assaggio.\nLa cucina calabrese, in particolare del sud della regione, prevede che le budella di agnello siano arrotolate preferibilmente attorno a degli straccetti di trippa di agnello e qualche foglia di prezzemolo: ne derivano dimensioni della stigghiola pi\u00f9 contenute rispetto a quella tradizionale sicula, ma comunque maggiori rispetto ad un tradizionale torcinello. Oltre che alla brace, la cucina calabrese prevede e predilige questo piatto cotto in casseruola, in umido o con sugo di pomodoro e peperoncino."}
{"id": "494450", "revid": "92723", "url": "https://it.wikipedia.org/wiki?curid=494450", "title": "Francescane", "text": "Le francescane sono le religiose appartenenti al secondo e al terzo ordine di san Francesco d'Assisi.\nMonache.\nLe monache francescane sono dedite alla vita contemplativa e vivono in monasteri \"sui iuris\" riuniti in federazioni legate alle varie famiglie francescane del prim'ordine (frati minori, conventuali, cappuccini, Terz'Ordine regolare di San Francesco).\nSuore.\nLe suore francescane sono le religiose appartenenti a congregazioni e istituti femminili idealmente o spiritualmente partecipi del carisma francescano e aggregate alle varie famiglie francescane del prim'ordine.\nCongregazione aggregate ai frati minori conventuali.\nGli istituti femminili aggregati all'ordine dei frati minori conventuali sono (tra parentesi, la data di aggregazione):"}
{"id": "494452", "revid": "124897414", "url": "https://it.wikipedia.org/wiki?curid=494452", "title": "Riccardo Giusto", "text": "\u00c8 passato alla storia in quanto fu il primo dei circa 650.000 soldati italiani morti nel corso della prima guerra mondiale.\nBiografia.\nRiccardo Giusto nacque a Udine il 10 febbraio 1895 e rimase orfano in giovane et\u00e0. Anche se ovunque \u00e8 ricordato come \"Di Giusto\" il suo vero nome era in realt\u00e0 \"Riccardo Giusto\", come attestato dall'atto di nascita depositato presso lo stato civile del Comune di Udine e dal certificato battesimale compilato in data 10 marzo 1895 da don Antonio Cecutti, parroco di Santa Maria delle Grazie di Udine, e dal successivo foglio matricolare del 1915.\nRiccardo lavor\u00f2 come facchino presso la stazione di Udine sino alla fine del 1914, quando venne chiamato alle armi nel corpo degli Alpini il 12 gennaio 1915 e assegnato al Distretto Militare di Sacile. Fu inquadrato nella 16\u00aa Compagnia del Battaglione \u201cCividale\u201d dell'8\u00ba Reggimento, di stanza a Cividale del Friuli e, con l'approssimarsi del conflitto, nella zona di Crai/Krai di Drenchia (UD), allora, come oggi, zona di confine con la Slovenia. Il 24 maggio 1915, all'inizio della Prima guerra mondiale, il suo reparto prendeva posizione sul monte Colovrat in comune di Drenchia (UD), alture che in quella zona segnavano il confine tra Italia e Austria-Ungheria.\nRiccardo Giusto fu assegnato a una delle tante pattuglie di esploratori che precedevano il grosso delle truppe, che in quel frangente avevano il compito di occupare la cima del Monte Jeza, davanti a Tolmino. La pattuglia di esploratori entr\u00f2 in territorio nemico per alcune centinaia di metri, ma i gendarmi austroungarici che presidiavano il valico di Cappella Sleme aprirono il fuoco contro gli italiani. Riccardo Giusto fu colpito a morte alle ore 04:00 sul Monte Natpriciar (cima secondaria del Monte Jeza) da un proiettile sparato dal nemico che lo raggiunse frontalmente e gli attravers\u00f2 il cranio. Immediatamente soccorso dai propri compagni, spir\u00f2 nel giro di pochi minuti. La salma venne composta da don Giovanni Guion, parroco della chiesa di San Volfango, e tumulata nel locale cimitero. Successivamente, nell'anno 1923, fu traslata a Udine.\nMemoria.\nRiccardo Giusto \u00e8 ricordato da un cippo eretto a sua memoria sul monte Colovrat, in territorio di Drenchia (UD).\nSul cippo \u00e8 riportata la seguente citazione:\nGli \u00e8 stata anche intitolata la via, nella periferia est della sua citt\u00e0 di origine, Udine, dove sorgeva la sua casa.\nSui monumenti e nella toponomastica ove risulti il nome errato sono attualmente in corso gli interventi di correzione da parte degli Organi competenti.\nEventi annuali.\nOgni anno, l\u2019ultima domenica di maggio, nella zona del monumento, viene realizzata una cerimonia in ricordo del militare ivi deceduto."}
{"id": "494453", "revid": "7336", "url": "https://it.wikipedia.org/wiki?curid=494453", "title": "Trenta Tiranni", "text": ""}
{"id": "494457", "revid": "729019", "url": "https://it.wikipedia.org/wiki?curid=494457", "title": "Milano-Vignola 1991", "text": "La Milano-Vignola 1991, trentanovesima edizione della corsa, si svolse il 28 aprile 1991 per un percorso totale di 206\u00a0km. Fu vinta dall'italiano Silvio Martinello che termin\u00f2 la gara in 5h08'00\"."}
{"id": "494467", "revid": "729019", "url": "https://it.wikipedia.org/wiki?curid=494467", "title": "Milano-Vignola 1992", "text": "La Milano-Vignola 1992, quarantesima edizione della corsa, si svolse il 26 luglio 1992 per un percorso totale di 201\u00a0km. Fu vinta dall'estone Andrej Teterjuk che termin\u00f2 la gara in 4h44'00\"."}
{"id": "494468", "revid": "240277", "url": "https://it.wikipedia.org/wiki?curid=494468", "title": "Marco Tronchetti Provera (azienda)", "text": "Marco Tronchetti Provera &amp; C. S.p.A. (gi\u00e0 Sapa) \u00e8 la societ\u00e0-cassaforte della famiglia Tronchetti Provera, vale a dire una societ\u00e0 per azioni che ne contiene il patrimonio. Della societ\u00e0, acquisita nel 1999 nella forma di societ\u00e0 in accomandita per azioni (con capitale a tale data di 31,6 miliardi di lire) e poi trasformata in societ\u00e0 per azioni nel gennaio 2013, \u00e8 socio Marco Tronchetti Provera, che ricopre la carica di Presidente, nonch\u00e9 i figli Giada, Ilaria e Giovanni.\nAl 2014, nel patrimonio della societ\u00e0 \u00e8 incluso il pacchetto di maggioranza del capitale di Nuove Partecipazioni S.p.A. (detenuto anche per il tramite di GPI, Gruppo Partecipazioni Industriali S.p.A.), azionista rilevante di Camfin S.p.A. che possiede il 35% della Marco Polo Industrial Holding S.p.A, azionista unico della Pirelli &amp; C. S.p.A., cui fa la capo Pirelli Tyre S.p.A..\nOltre che da Nuove Partecipazioni S.p.A., Camfin \u00e8 partecipata da Intesa Sanpaolo S.p.A., UniCredit S.p.A. e Long-Term Investments Luxembourg S.A. I predetti soggetti hanno sottoscritto nel maggio 2014 accordi parasociali contenenti previsioni relative alla governance di Camfin e di Pirelli &amp; C..\nIn sostanza, la Marco Tronchetti Provera &amp; C. \u00e8 a monte di una catena partecipativa che aveva alla propria base la Pirelli, di cui \u00e8 vicepresidente esecutivo e CEO lo stesso Marco Tronchetti Provera (gi\u00e0 presidente in passato di Telecom Italia). \nIl 25 ottobre 2007, il pacchetto di controllo (17,99%) di Telecom Italia, detenuto attraverso Olimpia S.p.A. (holding partecipata da Pirelli all'80% e dalla famiglia Benetton al 20%) fu ceduto al veicolo Telco, partecipato dalla spagnola Telefonica e da primari investitori italiani (Mediobanca, Generali, Intesa Sanpaolo e la stessa famiglia Benetton)."}
{"id": "494470", "revid": "767487", "url": "https://it.wikipedia.org/wiki?curid=494470", "title": "DJ Ross", "text": "Biografia.\nRossano Prini, noto come Dj Ross, \u00e8 uno dei nomi pi\u00f9 noti della scena dance italiana. La sua carriera \u00e8 iniziata negli anni '90 come dj resident in alcuni dei migliori club del Nord Italia. Nel 1993 entra a far parte della casa discografica Discomagic, per poi cambiare con la Self Distribuzione. La sua prima produzione di successo \u00e8 stata \"Happymen - Love Is You\" con Do It Yourself, in seguito, per oltre un anno ha lavorato alla E-mail Records. Nel '98 \u00e8 diventato A&amp;R manager per Time Records, gestendo la Spy Records e continuando a produrre in studio nuove hits, come \"THE LAWYER - I Wanna MMM\", l'intero progetto \"E-Magic\" e subito dopo inizia a collaborare con Luca Mensi producendo Tristano De Bonis noto come MAGIC BOX, che con i brani 'Carillon', '4 Your Love', 'If You', ecc. \u201d, scal\u00f2 le classifiche internazionali. Poi arriv\u00f2\u201c ERIKA \u201d con 'Relations', 'Save My Heart', 'I Don't Know' e 'Ditto', canzoni scritte dal fratello Tristano e prodotte dal duo Mensi-Prini, che hanno raggiunto le vette delle classifiche di vendita in molti paesi del il mondo. Contemporaneamente, insieme a Paolo Sandrini, inizia il progetto DJ ROSS con il brano \"Dreamland\", poi \"Emotion\". Nel 2007 Dj Ross approda a m2o Radio, dove conduce il programma radiofonico \"The Bomb\". Dal 2010 a marzo 2019 \u00e8 stato il programmatore musicale di m2o Radio. Ha remixato diversi successi, tra cui \"O-Zone Dragostea Din Tei\", \"Moony - I Don't Know Why\", \"Elen Levon - Wild Child\", \"Ligabue - Happy Hour\", \"Vasco Rossi - L'uomo pi\u00f9 semplice\" e \"Sono Innocente Ma\", \"Nek - Fatti Avanti Amore\", \"Marco Mengoni - Io Ti Aspetto \u201d e molti altri come \"Alvaro Soler - La Cintura e La Libertad, LP - Other People \u201d, \u201c Francesco Gabbani - Occidentali's Karma \u201d,\u201c Wighfield - Saturday Night \u201d, recentemente\u201c Hooverphonic - Romantic \u201d in onda sui network nazionali e poi \u201cGiant Rooks - Wild Stare \u201d realizzato per Universal Music. A cavallo tra l'estate e l'autunno 2019, Il suo singolo \"La Vie\" ha avuto un grande successo in Francia, Belgio, Spagna, Russia, Polonia e Scandinavia. Poi il seguito \u201cLe Soleil\u201d, uscito a novembre 2019 e La Libert\u00e9 uscito nel 2020."}
{"id": "494472", "revid": "62004", "url": "https://it.wikipedia.org/wiki?curid=494472", "title": "Milano-Vignola 1993", "text": "La Milano-Vignola 1993, quarantunesima edizione della corsa, si svolse il 4 agosto 1993 su un percorso di 199\u00a0km. Fu vinta dall'italiano Alberto Elli, che concluse la gara in 4h47'10\", alla media di 41,996\u00a0km/h."}
{"id": "494475", "revid": "92723", "url": "https://it.wikipedia.org/wiki?curid=494475", "title": "Chiesa di Santa Maria in Campo", "text": "La chiesa di Santa Maria in Campo, \"speciosa in campis\" (in italiano: \"bella nei campi\") come si legge sull'architrave, \u00e8 un luogo di culto cattolico che sorge su uno spiazzetto laterale di via del Proconsolo che si apre poco dopo l'inizio della strada a pochi passi da piazza del Duomo a Firenze. Ma pur trovandosi in posizione centralissima, non appartiene alla diocesi fiorentina, bens\u00ec a quella di Fiesole.\nStoria.\nLa chiesa \u00e8 molto antica, probabilmente dell'XI secolo, come conferma anche il fatto che in origine sorgesse appena fuori dalle mura della citt\u00e0 che correvano appunto lungo l'attuale via del Proconsolo. La sua costruzione dunque risale sicuramente a prima degli anni 1173-1175 ovvero prima dell'edificazione della quinta cerchia che and\u00f2 ad inglobare l'area.\nLa tradizione vuole che, al tempo della sua costruzione, in un campo vicino alla chiesa fosse stata rinvenuta quell'immagine della Vergine che vi \u00e8 tutt'oggi conservata e che proprio questo evento miracoloso sarebbe stato all'origine del nome di Santa Maria in Campo. Ma pi\u00f9 probabilmente l'edificio deve la sua denominazione al fatto di essere stato costruito, come nel caso di una chiesa omonima romana, nell'antico Campo Marzio o Campo di Marte della citt\u00e0.\nLa curiosa \"extraterritorialit\u00e0\" di Santa Maria in Campo si deve a un aspro litigio scoppiato nel 1220 tra Firenze e il vescovo di Fiesole Ildebrando da Lucca. Infatti il vescovo Rinieri, predecessore di Ildebrando, aveva alienato ai fiorentini molti possedimenti della diocesi che poi Ildebrando, contestando la validit\u00e0 della cessione, prese a rivendicare. La faccenda si trascin\u00f2 per alcuni anni finch\u00e9 papa Gregorio IX, nel 1228, mise d'accordo i contendenti della disputa stabilendo che, a titolo di risarcimento, Santa Maria sarebbe passata sotto Fiesole che tuttavia, a seguito di questa cessione, doveva considerarsi definitivamente e soddisfacentemente liquidata.\nSuccessivamente Gregorio X obblig\u00f2 il comune di Firenze a fabbricarvi accanto il palazzo per l'abitazione dei vescovi fiesolani che ebbero poi nel 1259 da papa Alessandro IV il privilegio di tenervi la curia e il tribunale diocesano. Infine Urbano VIII permise loro di esercitarvi ogni atto giurisdizionale come se fossero nella propria diocesi.\nProprio per questo nel 1684 l'arcivescovo di Firenze Antonio Morigia ed il vescovo di Fiesole Filippo Neri degli Altoviti arrivarono a una furiosa rottura, dispiacendo al primo le tante pubbliche funzioni episcopali che solennemente venivano esercitate in Santa Maria del Campo dai vescovi di Fiesole, non solo nella chiesa ma anche per le vie della stessa parrocchia. Portata la lite alla decisione della Santa Sede, venne abolita la curia parrocchiale di Santa Maria in Campo, che rest\u00f2 aggregata a quella del duomo, e vennero sospese le processioni, eccettuate quelle dei sinodi in caso che si avessero a celebrare nella chiesa, il cui giro comunque avrebbe dovuto farsi nel solo recinto della piazzetta antistante.\nDescrizione.\nLa chiesa, ingrandita verso la met\u00e0 del Trecento e riconsacrata nel 1585, \u00e8 ad unica navata con cinque cappelle compreso l'altare maggiore, dov'\u00e8 collocata la tradizionalmente antichissima immagine dell'Assunzione di Maria.\nNella cappella dedicata alla Nativit\u00e0 di Maria si conserva un'urna in marmo, contenente le ceneri di San Giulio, senatore romano rinvenuto nel cimitero di Calepodio, che Urbano VIII, nel 1643 regal\u00f2 a Lorenzo Della Robbia, vescovo di Fiesole. L'urna \u00e8 attribuita a Benedetto da Rovezzano. Nella chiesa si trova anche una \"Madonna col Bambino e San Filippo Neri\" del Curradi e un quadro di Giuseppe Faccini raffigurante un \"Ges\u00f9 che mostra il suo cuore a vari santi\". Tutt'intorno si trovano le lapidi sepolcrali dei vari vescovi fiesolani qui sepolti, tra i quali Luigi Maria Strozzi.\nLo scherzo dell'orsa.\nSanta Maria in Campo e i suoi parrocchiani, loro malgrado, furono vittime, in un giorno imprecisato di fine Trecento, di uno scherzo giocato da una compagnia di burloni e riportato nella novella dal titolo \"\"Le campane di Santa Maria del Campo\" di Franco Sacchetti che si sospetta esserne stato uno degli autori.\n\u00abCerti Fiorentini erano a cena in una chiesa di Firenze, la quale era non molto da lungi dal palagio del podest\u00e0; ed essendo tra loro in quel luogo entrata un'orsa, la quale era del podest\u00e0, ed era molto domestica, andando questa pi\u00f9 volte sotto la mensa a loro, disse uno di loro: \"Vogliam noi fare un bel fatto? Quando noi abbiamo cenato, conduciamo quest'orsa a Santa Maria in Campo, dove il Vescovo di Fiesole tien ragione, che sapete che non vi s' incatenaccia mai la porta, e leghianli le zampe dinanzi l'una a una campana, e l'altra a un'altra, e poi ce ne vegniamo; e vedrete barili andare\". Dicono gli altri: \"Deh faccianolo\".\nEra del mese di novembre, che si cena di notte. Essendo in concordia, danno di mano all'orsa, e per forza la conducono nel detto luogo; ed entrati nella chiesa, si avviano verso le funi delle campane, e preso l'uno di loro l'una zampa, e l'altro l'altra, le legarono alle dette campane, e subito danno volta, andandosene ratti quanto poterono.\nL'orsa sentendosi cos\u00ec legata, tirando e tempestando per sciogliersi, le campane cominciano a sonare sanza niuna misura. Il prete e 'l cherico si destano, cominciano a smemorare: \"Che vuol dir questo? chi suona quelle campane?\". Di fuori si comincia a gridare, \"Al fuoco, al fuoco\". La Bad\u00eca comincia a sonare, perch\u00e9 l'arte della lana \u00e8 presso a quel luogo. I lanajuoli e ogni altra gente si levano, e cominciano a trarre. \"Dov' \u00e8? dov' \u00e8?\".\n[...] E giugnendo molta gente, trov\u00f2 che cominciava a chiamare il prete, dicendo, \"Dov' \u00e8 il fuoco?\" e giugnendo fuori, essendo domandato, \"Dov' \u00e8 questo fuoco, prete?\" appena potea rispondere, perch\u00e9 avea il battito della morte. Pur con una voce affinita e affocata, dice: \"Io non so di fuoco alcuna cosa, n\u00e9 chi suona queste campane\" [...], rispondono molti: \"reca qu\u00e0 i lumi; abbiam noi paura di mali visi; chi ha paura si fugga\" e avviandosi in l\u00e0 cos\u00ec al barlume, e veggendo la bestia, non iscorgendo bene quello che si fosse, la maggior parte si tornano indietro gridando[...]. Altri pi\u00f9 sicuri s' accostano, e veggendo quello ch' \u00e8, gridano: \"Venite qua, brigata, ch' ell'\u00e8 un'orsa\". Corrono l\u00e0 molti, e '1 prete e '1 cherico ancora; e veggendo questa orsa cos\u00ec legata, e tirare e nabissarsi con la voce, ciascuno comincia a ridere: \"Che vuol dir questo ?\". E non era per\u00f2 niuno che ardisse di scioglierla, e tuttav\u00eca le campane sonavano, e tutto il mondo era tratto. Infine certi, che conosceano l'orsa del podest\u00e0 essere mansueta, s' accostarono a lei, e sciolsonla; avvisandosi i pi\u00f9 che qualche nuovi pesci avessono fatto questo, per far trarre tutti i Fiorentini.\nE tornatisi a casa, pi\u00f9 d\u00ec ragionarono di questo caso, e ciascuno dicea, chi sarebbe stato. I pi\u00f9 rispondeano: \"Dillo a me, e io il dir\u00f2 a te\". Alcuni diceano: \"Chiunque fu, fece molto bene, che sempre sta quella porta aperta, che non ispenderebbe n\u00e9 'l Vescovo n\u00e9 'l prete un picciolo per mettervi uno chiavistello\". E [...] quelli che l'aveano fatto, erano in un letto, e scoppiavano delle risa, essendosi fatti pi\u00f9 volte alle finestre, con gridare con le pi\u00f9 alte voci che aveano, \"Al fuoco, al fuoco\"\" e quanta pi\u00f9 gente traea, pi\u00f9 ne godeano domandando pi\u00f9 che gli altri in quelli d\u00ec che volle dir quello, per avere diletto di chi rispondea loro\u00bb."}
{"id": "494476", "revid": "5901", "url": "https://it.wikipedia.org/wiki?curid=494476", "title": "Eymerich", "text": ""}
{"id": "494477", "revid": "1516566", "url": "https://it.wikipedia.org/wiki?curid=494477", "title": "Inquartato in decusse", "text": "Inquartato in decusse in araldica indica lo scudo o la pezza divisi in quattro partizioni da due diagonali incrociate. In italiano \u00e8 detto anche \u00abinquartato in croce di Sant'Andrea\u00bb\nIl termine \u00e8 mutuato dal francese \"decusse\", a sua volta derivante dal latino \"decussis\", corrispondente alla moneta da dieci assi: (le diagonali ricordano la lettera X che, nel sistema di numerazione romano, corrisponde appunto al numero 10).\nNella blasonatura dell'inquartato si rispetta il criterio di precedenza dei quattro quarti citando, nell'ordine,:"}
{"id": "494478", "revid": "242434", "url": "https://it.wikipedia.org/wiki?curid=494478", "title": "Inquartato in croce di Sant'Andrea", "text": ""}
{"id": "494482", "revid": "767487", "url": "https://it.wikipedia.org/wiki?curid=494482", "title": "Milano-Vignola 1994", "text": "La Milano-Vignola 1994, quarantaduesima edizione della corsa, si svolse il 22 settembre 1994 per un percorso totale di 199\u00a0km. Fu vinta dall'italiano Angelo Lecchi che termin\u00f2 la gara in 4h58'00\"."}
{"id": "494483", "revid": "983767", "url": "https://it.wikipedia.org/wiki?curid=494483", "title": "Ex monastero di Santa Verdiana", "text": "Lex monastero di Santa Verdiana si trova tra via dell'Agnolo, via Santa Verdiana, piazza Ghiberti e Largo Annigoni a Firenze\nStoria.\nMonastero.\nFondato nel 1391 per volont\u00e0 del notaio ser Niccol\u00f2 di Manetto di Buonagiunta per ospitare le monache vallombrosane. Fu intitolato a san Giovanni Gualberto e poi a santa Verdiana da Castelfiorentino, una monaca vissuta per 34 anni nella prima met\u00e0 del XIII secolo, in una cella murata in compagnia di due serpi.. Ser Niccol\u00f2 era originario di Castelfiorentino e quindi devoto alla santa della sua terra, propagandone il culto anche a Firenze. Le prime monache si stabilirono nell'anno 1400.\nPosto sotto la protezione della Signoria fiorentina nel 1402, il convento venne ristrutturato nel 1460 per volere di Cosimo il Vecchio. Ogni Sabato santo le monache erano tenute a offrire un cero fiorito per la Cappella dei priori in Palazzo Vecchio.\nUlteriori trasformazioni intervennero nel corso del Cinquecento e del Seicento, quando la chiesa del convento fu arricchita da opere d'arte di artisti dell'epoca, riconsacrandola nel maggio 1751.\nCarcere.\nIn seguito alla soppressione napoleonica del 1808 fu inizialmente interessato da un progetto volto a trasformarlo in sede dei macelli pubblici della citt\u00e0, quindi fu destinato a carcere femminile (1865) e in ragione di questa nuova destinazione sub\u00ec significative modifiche, soprattutto di ridistribuzione degli spazi interni.\nRiuso e restauro.\nA seguito della costruzione dei nuovi stabilimenti carcerari a Sollicciano (concorso-appalto del 1974) si posero le premesse per il passaggio di questo e degli altri immobili adibiti a carceri presenti nella zona (Murate e Santa Teresa) al Comune di Firenze, e del loro conseguente recupero nell'ambito di un pi\u00f9 ampio progetto di riqualificazione del quartiere di Santa Croce. Nel 1986 fu cos\u00ec bandito un concorso internazionale di idee i cui esiti furono esemplificati in una mostra tenuta proprio nel complesso di Santa Verdiana nell'autunno del 1988.\nQuesta fabbrica fu concessa poi in uso temporaneo dall'amministrazione comunale all'Universit\u00e0 degli Studi di Firenze, significativamente pressata da esigenze di spazio per lo svolgimento della didattica, e quindi in comodato cinquantennale (lo stesso avvenuto per una parte del complesso di Santa Teresa), con l'impegno di una utilizzazione di parte degli spazi ad uso culturale e connettivo con il quartiere. I lavori, portati avanti con particolare celerit\u00e0 su progetto dell'architetto Roberto Maestro e con la collaborazione del Servizio Tecnico dell'Universit\u00e0, hanno consentito il restauro e la ristrutturazione dei fabbricati senza significativi cambiamenti alla composizione dei volumi. \"Operando sugli spazi vuoti, usati per disimpegnare i laboratori e le aule, si recupera interamente lo schema organizzativo dell'organismo conventuale, stravolto dalla presenza del carcere, restituendo ai loggiati del chiostro la loro funzione distributiva generale. All'esterno, per non alterare il rapporto tra pieni e vuoti, caratteristico di questa zona del quartiere di Santa Croce, si mantiene il muro di recinzione, aprendovi alcune finestre e un nuovo portale di accesso dalla piazza del Mercato. Un sistema di ballatoi e di scale permetter\u00e0 di accedere dal giardino alle aule-laboratorio, collocate al posto dei bracci delle celle\"(Domenico Cardini in Firenze 1992).\nDescrizione.\nIl grande stemma su via dell'Agnolo, in cui si riconosce una banda traversante, appartiene appunto a ser Niccol\u00f2. Resta sulla via inoltre il portale medievale dell'antico accesso, sormontato appunto dagli stemmi che simboleggiavano questa protezione: il giglio fiorentino, la Croce del Popolo e l'Aquila della Parte Guelfa. Sulla facciata della chiesa invece si trovava uno stemma Canigiani (oggi illeggibile), appartenuto all'abate Giovanni Maria.\nL'aspetto della chiesa \u00e8 oggi legato per lo pi\u00f9 a lavori cinque-seicenteschi: colonne in pietra reggono il coro delle monache, con un altare dotato di ciborio marmoreo con intarsi in pietre dure, parti d'argento e di bronzo. La pala d'altare centrale, di Pier Dandini, mostra la \"Vergine in gloria tra i santi Michele, Giovanni Battista, Reparata, benedetto, Giovanni Gualberto, Umilt\u00e0 e Verdiana\", tutti santi legati all'ordine vallombrosano, alla zona in cui il monastero sorge e alla citt\u00e0 di Firenze. Ai lati, sulle porte, una \"Nativit\u00e0\" e un\"Epifania\" di Pietro Sorri. Sulla volta, tra quadrature architettoniche, la \"Gloria di santa Verdiana\" di Vincenzo Meucci. I serpentelli, attributo tipico della santa, si vedono nello stemma del monastero, attorcigliati a una stampella. In una nicchia sulla parete di destra si trova un dipinto di \"San Giovanni Gualberto\", eseguito da una monaca nel 1747. Al centro del pavimento si trova la sepoltura comune delle monache, con l'iscrizione \"Giunge fin qui il travaglio / riposan qui dentro gli affanni / qui della vita \u00e8 la fine, / qui paga il suo dedito l'uomo\".\nIl chiostro del complesso ha archi su pilastri ottagonali, con capitelli a foglia d'acanto, sormontati da una loggetta con colonnine.\nL'Ortone.\nNella piazza oggi occupata dal mercato di Sant'Ambrogio, le monache di Santa Verdiana avevano anticamente il loro \"Ortone\", cio\u00e8 una grande zona agricola, murata e invisibile dall'esterno. L'ortone \u00e8 ricordato da via dell'Ortone, un sinuoso passaggio tra antiche case popolane, che oggi congiunge Borgo la Croce con lo slargo del mercato, piazza Lorenzo Ghiberti, in angolo con via del Verrocchio. La strada un tempo era senza sbocco e gli abitanti delle case a ridosso dell'Ortone godevano di una servit\u00f9 di passaggio attraverso un edificio, ricordata tuttora da una lapide settecentesca:\nL'originaria via interna agli orti si mantenne solo il breve tratto tra borgo la Croce e la piazza.\nOpere gi\u00e0 in Santa Verdiana.\nSin dalla chiesa del monastero proviene il \"Battesimo di Cristo\" di Andrea del Verrocchio e Leonardo da Vinci, oggi agli Uffizi."}
{"id": "494484", "revid": "767487", "url": "https://it.wikipedia.org/wiki?curid=494484", "title": "Milano-Vignola 1995", "text": "La Milano-Vignola 1995, quarantatreesima edizione della corsa, si svolse il 9 settembre 1995 per un percorso totale di 190\u00a0km. Fu vinta dall'italiano Angelo Canzonieri che termin\u00f2 la gara in 4h47'46\"."}
{"id": "494485", "revid": "1573940", "url": "https://it.wikipedia.org/wiki?curid=494485", "title": "Comunit\u00e0 montana Fontanabuona", "text": "La Comunit\u00e0 montana Fontanabuona era un comprensorio montano della Liguria, in provincia di Genova, formato dai comuni di: Avegno, Bargagli, Carasco, Cicagna, Cogorno, Coreglia Ligure, Favale di Malvaro, Leivi, Lorsica, Lumarzo, Moconesi, Neirone, Orero, San Colombano Certenoli, Sori, Tribogna e Uscio.\nPer disposizioni collegate alla legge finanziaria 2011 la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Cicagna - ove ha sede anche l'Ecomuseo \"La via dell'ardesia\" - e l'ultimo presidente, eletto nel 2009, era Corrado Bacigalupo attuale sindaco di Tribogna.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non facevano pi\u00f9 parte dell'originaria comunit\u00e0 montana i comuni di Bargagli, Carasco, Leivi e Sori che avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo assieme ai comuni non compresi di Chiavari, Lavagna e Pieve Ligure.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati.\nGeografia fisica.\nLa comunit\u00e0 montana si estendeva principalmente lungo la val Fontanabuona, una valle del Genovesato che corre per 25 chilometri, all'incirca da Nord-Ovest a Sud-Est, parallela alla costa del Golfo del Tigullio, circa dal Passo della Scoffera a Carasco, delimitata a Nord dallo spartiacque dell'Appennino Ligure e a Sud dalle colline antistanti il mare, formate dal Monte Croce di Bargalla (metri 864 s.l.m.) e Croce di Fo (metri 976 s.l.m.). Nella comunit\u00e0 era compresa anche l'alta valle del torrente Recco con i paesi di Calcinara e Uscio.\nLa citt\u00e0 di Chiavari e di Lavagna sono collocate allo sbocco finale della valle fontanina, che ne costituiscono, in modo amministrativo ma non storicamente, il centro di cultura e di economia.\nLa valle \u00e8 collegata a Genova per mezzo della galleria delle ferriere, che unisce Bargagli a Ferriere, un comune posto quasi alle sorgenti della fontanina. Mentre il Passo dello Scoffera unisce la val Fontanabuona alla Valbrevenna che la collega a Busalla e da qui alla Pianura Padana.\nLa terra \u00e8 di una bellezza aspra e scoscesa, difficile da raggiungere ma come dice il nome Fontanabuona \u00e8 un territorio ricco di acqua pura, dove cresce tutto con facilit\u00e0.\nAlla sua facile accessibilit\u00e0 moderna per mezzo dell'autostrada A12 Genova-Livorno, non corrisponde un altrettanto facile accesso ai rinnovati antichi itinerari montani, dove vengono pratiche escursioni, palestra di roccia, bicicletta da montagna e ricerca mineralogica nelle antiche e abbandonate miniere. Vantaggio e svantaggio per gli appassionati che vagano solitari in questi affascinanti boschi, incontrando inusitate trattorie domenicali, con antica genuina cucina ligure, perfino di origine celtica (testaioli)."}
{"id": "494486", "revid": "697352", "url": "https://it.wikipedia.org/wiki?curid=494486", "title": "Alpino", "text": ""}
{"id": "494489", "revid": "2138421", "url": "https://it.wikipedia.org/wiki?curid=494489", "title": "Marcantonio Maffei", "text": "Biografia.\nTerzo degli otto figli di Girolamo Maffei ed Antonia Mattei, nacque nel 1521 da una famiglia del patriziato romano che diede numerosi cardinali alla Chiesa cattolica: furono elevati alla porpora anche il fratello maggiore di Marcantonio, Bernardino, e suo nipote Orazio; fu zio anche dei cardinali Marcello Lante della Rovere e Gregorio Naro.\nNel settembre del 1547 si addottor\u00f2 in \"utroque jure\" presso l'Universit\u00e0 di Ferrara e, ricevuti gli ordini minori, divenne un avvocato concistoriale e fu nominato canonico del capitolo della basilica Lateranense: fu anche nominato da papa Giulio III vice-governatore di Viterbo nel 1552.\nIl 14 luglio 1553 fu eletto arcivescovo e metropolita di Chieti succedendo al fratello Bernardino: deleg\u00f2 il governo della diocesi a degli ausiliari e rimase presso la Curia Romana, dove venne nominato referendario del Supremo tribunale della segnatura apostolica e governatore di Viterbo; papa Pio V lo invi\u00f2 come nunzio apostolico in Polonia e lo nomin\u00f2 poi'Datario di Sua Santit\u00e0 nel 1566, prelato domestico e Canonico del capitolo della basilica di San Pietro.\nSi dimise da vescovo di Chieti il 14 gennaio 1568 e, il 17 maggio 1570, Pio V lo cre\u00f2 cardinale prete del titolo di San Callisto: partecip\u00f2 al conclave del 1572, da cui usc\u00ec eletto papa Gregorio XIII che lo nomin\u00f2 Prefetto dei brevi apostolici.\nMor\u00ec poco tempo dopo a Roma e venne sepolto nella cappella di famiglia nella basilica di Santa Maria sopra Minerva.\nSuccessione apostolica.\nLa successione apostolica \u00e8:"}
{"id": "494490", "revid": "486946", "url": "https://it.wikipedia.org/wiki?curid=494490", "title": "Alfonso II di Aragona", "text": ""}
