{"id": "473187", "revid": "1890722", "url": "https://it.wikipedia.org/wiki?curid=473187", "title": "Ragion di Stato", "text": "La ragion di Stato o ragione di Stato \u00e8 l'insieme delle priorit\u00e0 attinenti a sopravvivenza e sicurezza dello Stato, che possono indurre il decisore politico a giustificare un'azione illecita sotto il profilo del diritto internazionale o del diritto interno. \n\u201cL'interesse nazionale \u00e8 l'insieme degli obiettivi, delle ambizioni e delle aspirazioni di uno Stato, definiti all'interno di un'area geografica, esplicitati nelle 4 dimensioni: Politica, Culturale, Economica e Militare\u201d (Cit. Marco Cassetta). \nSotto il profilo teorico, la scuola realista, in filosofia politica, ha espresso il concetto secondo il quale ogni azione dello Stato, se necessaria per il bene dello Stato stesso, \u00e8 legittima, indipendentemente dalla sua moralit\u00e0.\nNella storia delle istituzioni.\nL\u2019interesse nazionale \u00e8 l'insieme degli obiettivi e delle ambizioni di uno Stato, in campo economico, militare o culturale. L'interesse nazionale di uno Stato presenta molteplici sfaccettature. Di primaria importanza \u00e8 la necessit\u00e0 di prevenire, evitare o respingere qualsiasi avvenimento, che possa minare la sopravvivenza dello Stato; altres\u00ec importante \u00e8 la ricerca del benessere, della crescita economica e del potere. \nL'ordinamento costituzionale sin dall'antichit\u00e0 conosceva mezzi di rottura della legalit\u00e0 per preservare la sopravvivenza dello Stato, come il Senatus consultum ultimum nella Roma repubblicana.\nLo stato di necessit\u00e0 e la giustizia politica sono stati altri modi di esplicazione della medesima rottura dello Stato di diritto nei tempi moderni. Oramai, per\u00f2, lo stato di emergenza \u00e8 una fattispecie residuale delle grandi istituzioni democratiche moderne, dove la \"ragion di Stato\" si concretizza, nella maggior parte dei casi, nel segreto di stato. Si tratta di realizzare un'azione contraria a certi interessi o ideali dello Stato, dei suoi alleati e/o dei cittadini per evitare conseguenze peggiori a questi ultimi. L'atto che \u00e8 necessario secretare \u00e8 in alcuni casi violento, spesso si tratta di un sacrificio per evitarne uno peggiore: quindi quando i servizi segreti agiscono avvalendosi della \"ragion di stato\", gli ordinamenti giuridici apprestano particolare cura per evitare che il loro operato sfoci nell'arbitrio. \nDella ragione di stato, del resto, talvolta si abusa poich\u00e9 viene invocata anche quando non si dovrebbe: alcune volte per capriccio dei potenti, altre volte per evitare un inconveniente che produrrebbe impopolarit\u00e0 o un cambiamento al vertice di uno Stato. Bench\u00e9 il diritto interno sia pi\u00f9 rigoroso nel perseguire gli abusi, rispetto alla maggiore tolleranza del sistema di relazioni interstatali, si sono verificati anche casi in cui il perseguimento dell'interesse nazionale si \u00e8 valso di veri e propri inganni in sede internazionale.\nNella storia delle relazioni internazionali.\nSi tratta di un'importante nozione di relazioni internazionali, in cui il perseguimento dell'interesse nazionale \u00e8 alla base dell'operato delle entit\u00e0 statuali che agiscono nella comunit\u00e0 internazionale. \nLa ragion di Stato viene invocata per giustificare un atto dello stato o dei suoi rappresentanti, che si decide debba restare segreto, per evitare una guerra, una rivoluzione, una pandemia, eccetera. Il diritto internazionale riconosce largamente il principio, quando \u00e8 volto a prevenire pericoli per l'integrit\u00e0 territoriale in ogni parte del mondo, compatibilmente con la regolamentazione dell'uso della forza.\nPoich\u00e9 in tutti i paesi ci sono forti disaccordi su cosa sia di interesse nazionale e cosa non lo sia, spesso quest'espressione viene invocata per giustificare sia politiche pacifiste e isolazionistiche, sia politiche belliche e interventistiche.\nIl primo paese ad aver fatto ricorso alla ragion di Stato, in epoca moderna, \u00e8 la Francia durante la guerra dei trent'anni quando, nonostante fosse un paese cattolico, intervenne a fianco dei protestanti per bloccare l'ascesa del Sacro Romano Impero. \nIn breve tempo la nozione di \"interesse nazionale\" domin\u00f2 la scena politica europea che nei secoli successivi divenne terreno di aspra competizione. Gli stati potevano ormai apertamente entrare in guerra soltanto per difendere i propri interessi.\nIl mercantilismo pu\u00f2 essere considerato la giustificazione economica del perseguimento con metodi aggressivi dell'interesse nazionale.\nUna politica estera volta alla raggiungimento dell'interesse nazionale \u00e8 la base della scuola realista di relazioni internazionali. La scuola realista visse il suo apice in occasione del Congresso di Vienna con la pratica dell'equilibrio delle forze, che consisteva nel soppesare gli interessi nazionali di diverse potenze maggiori e minori. Metternich \u00e8 stato ritenuto il principale artefice e teorico di questa pratica, ma in realt\u00e0 si fece n\u00e9 pi\u00f9 n\u00e9 meno di ci\u00f2 che aveva gi\u00e0 fatto il suo predecessore Kaunitz il quale aveva rotto con la maggior parte delle tradizionali alleanze asburgiche creandone nuove relazioni internazionali basandosi non pi\u00f9 su religione o tradizione, bens\u00ec sull'interesse nazionale.\nTali nozioni furono molto criticate dopo la sanguinosa \"d\u00e9bacle\" della Prima guerra mondiale ed il concetto di equilibrio delle forze fu sostituito dall'idea di sicurezza collettiva, secondo cui tutti i membri della Societ\u00e0 delle Nazioni avrebbero considerato un'aggressione nei confronti di uno Stato membro un'aggressione a tutti, scoraggiando cos\u00ec per sempre l'uso della violenza. L'esperienza della Societ\u00e0 delle Nazioni naufrag\u00f2, sia perch\u00e9 gli Stati Uniti non vollero aderirvi, sia perch\u00e9 in pratica la dissuasione reciproca dell'uso della forza non sempre combaciava con l'interesse nazionale. Molti esperti di relazioni internazionali accusarono la Societ\u00e0 delle Nazioni per il suo idealismo (opposto al realismo) e per la sua incapacit\u00e0 di evitare la guerra; al contempo, la nascita del fascismo in Italia e del nazismo in Germania declinarono la concezione realista nelle politiche mercantilistiche che miravano a proteggere la propria nazione a scapito delle altre.\nLa Seconda guerra mondiale port\u00f2 ad una rinascita del pensiero realista e neorealista, proprio mentre i teorici di relazioni internazionali ribadivano l'importanza del potere nella governance mondiale. Con la teoria della stabilit\u00e0 egemonica, il concetto di interesse nazionale statunitense venne ampliato per includere il mantenimento delle rotte marittime aperte e il mantenimento e la promozione del libero scambio.\nNella storia delle idee.\nLa sua prima teorizzazione si fa risalire al discorso degli ateniesi ai Melii, riferito nella \"Guerra del Peloponneso\" di Tucidide. Il giurista e uomo politico e diplomatico fiorentino Francesco Guicciardini coni\u00f2 per primo l'espressione \u201cragioni degli stati\u201d nel secondo libro del suo \"Dialogo del reggimento di Firenze\" (composto tra il 1521 e il 1525, ma pubblicato solo nell'Ottocento), quando afferm\u00f2: \u201cPer\u00f2 quando io ho detto di ammazzare o tenere prigionieri i pisani, non ho forse parlato cristianamente, ma ho parlato secondo la ragione ed uso degli stati, n\u00e9 parler\u00e0 pi\u00f9 cristianamente di me chi, rifiutata questa crudelt\u00e0, consiglier\u00e0 che si faccia ogni sforzo di pigliare Pisa, che non vuole dire altro che essere causa di infiniti mali per occupare una cosa che secondo la conscienza non \u00e8 vostra.\u201d \nCirca vent'anni dopo, l'espressione \"ragion di stato\" assumeva una connotazione del tutto negativa nell\"'Orazione a Carlo V\" di Giovanni della Casa (1547). Poco pi\u00f9 tardi, in un contesto scevro da apprezzamenti di tipo etico e ispirato dalla pratica diplomatica del fondatore dell'Accademia veneziana (o della Fama), Federico Badoer, si trova il progetto editoriale \"Somma delle opere che ha da mandar in luce l\u2019Academia veneta\" (1558). Nella sezione dedicata alla politica, il progetto si proponeva di pubblicare \"Cinque libri di ragion di stato, ne\u2019 quali con maraviglioso ordine si contengono tutte quelle cose, che sono necessarie, e che ragionevolmente si possono sapere, dintorno alle persone, alle corti, a paesi, et a gli habitanti, et alle forze de\u2019 Principi, s\u00ec Christiani, come infedeli, delle rep[ubbliche] et d\u2019ogni altro governo\".\nMa chi realmente ide\u00f2 questo termine fu Giovanni Botero nel suo testo \"Della Ragion di Stato\" del 1589: egli per\u00f2 sosteneva che la ragion di Stato fosse conciliabile con la morale, sostenendo che la ragion di stato si sostanziava nella prudenza e soprattutto nella sapienza (che era l'unica via per poter conservare lo Stato).\nLa teoria esposta da Botero fu malinterpretata, ascrivendosi all'espressione da lui coniata l'ideologia elaborata da Niccol\u00f2 Machiavelli nel \"Principe\", dove furono delineati i caratteri di un buon capo di governo prescindendo espressamente da ogni considerazione etica.\nBenedetto Croce la defin\u00ec come \"nuova scienza\" e Meinecke diede un'accurata descrizione dell'affermarsi della relativa concezione nel pensiero moderno, in opposizione alle scuole \"idealistiche\" (che mirano a introdurre principi morali in politica estera, oppure a promuovere soluzioni basate sulle istituzioni multilaterali, che possono minare l'indipendenza dello Stato).\nTra i principali esponenti della scuola realista delle relazioni internazionali, nel XX secolo, va annoverato il professor Henry Kissinger, che era un grande ammiratore di Metternich e che mise in atto la teoria in molte delle sue iniziative durante il mandato di Segretario di Stato degli Stati Uniti d'America."}
{"id": "473188", "revid": "2178", "url": "https://it.wikipedia.org/wiki?curid=473188", "title": "Deutscher Fussball-Bund", "text": ""}
{"id": "473189", "revid": "12582", "url": "https://it.wikipedia.org/wiki?curid=473189", "title": "Interesse nazionale", "text": ""}
{"id": "473190", "revid": "767487", "url": "https://it.wikipedia.org/wiki?curid=473190", "title": "I due campioni dello Shaolin", "text": "I due campioni dello Shaolin (\"Shaolin yu Wu Dang\") \u00e8 un film del 1980 diretto da Cheh Chang, con protagonista Meng Lo. La pellicola \u00e8 anche conosciuta con il titolo internazionale di \"Two Champions of Death\".\nOpere derivate.\nIl video \"Get yourself High\" dei Chemical Brothers \u00e8 interamente realizzato con immagini tratte da questo film."}
{"id": "473191", "revid": "580197", "url": "https://it.wikipedia.org/wiki?curid=473191", "title": "Asian Football Confederation", "text": "L'Asian Football Confederation (in italiano \"Confederazione Asiatica del Calcio\"), meglio nota con l'acronimo AFC, \u00e8 l'organo amministrativo, organizzativo e di controllo del calcio asiatico.\nCompiti istituzionali.\nL'AFC rappresenta tutte le federazioni calcistiche d'Asia pi\u00f9 quella dell'Australia (staccatasi dall'OFC il 1\u00ba gennaio 2006) e quella di Guam ed esclude quelle di Russia, Cipro, Turchia, Israele, Georgia, Armenia, Azerbaigian e Kazakistan, facenti parte dell'UEFA (da notare comunque come tutti i relativi stati, con l'eccezione del Kazakistan, i cui atleti hanno il diritto di prendere parte ai Giochi Asiatici, ricadano generalmente sotto la giurisdizione europea anche per quanto riguarda gli altri sport).\n\u00c8, inoltre, una delle sei confederazioni continentali affiliate alla FIFA e sar\u00e0 rappresentata da 5 nazionali sulle 32 ammesse al Campionato mondiale di calcio 2018: Giappone, Australia, Iran, Corea del Sud e Arabia Saudita.\nOrigine.\nL'AFC \u00e8 stata fondata l'8 maggio 1954.\nCompetizioni AFC.\nAttualmente l'AFC organizza 8 tornei per squadre nazionali e 4 tornei per squadre di club.\nTornei regionali.\nLe federazioni dell'Asia centrale (Kirghizistan, Tagikistan, Turkmenistan e Uzbekistan) non organizzano alcun torneo regionale.\nMembri affiliati all'AFC.\nLe federazioni affiliate sono 46. La Federazione delle Marianne Settentrionali \u00e8 invece un membro associato."}
{"id": "473193", "revid": "12582", "url": "https://it.wikipedia.org/wiki?curid=473193", "title": "Ragion di stato", "text": ""}
{"id": "473194", "revid": "295403", "url": "https://it.wikipedia.org/wiki?curid=473194", "title": "Confederation of North, Central America and Caribbean Association Football", "text": "La CONCACAF acronimo di Confederation of North, Central America and Caribbean Association Football (in spagnolo \"Confederaci\u00f3n de F\u00fatbol Asociaci\u00f3n de Norte, Centro Am\u00e9rica y el Caribe\"; in italiano \"Confederazione calcistica del Nord, Centro America e Caraibi\"), \u00e8 l'organo amministrativo, organizzativo e di controllo del calcio del Nordamerica, Centroamerica e dei Caraibi.\nCompiti Istituzionali.\nEssa rappresenta le federazioni calcistiche dei Paesi dell'America Centrale, Settentrionale e Caraibi. La CONCACAF organizza competizioni ufficiali per nazionali e per club. \u00c8, tra l'altro, una delle sei confederazioni continentali affiliate alla FIFA.\nLa CONCACAF \u00e8 stata rappresentata da 3 nazionali sulle 32 ammesse alla fase finale dei Mondiali di calcio Russia 2018: Messico, Costa Rica e Panama. Messico e Costa Rica rappresentavano la federazione gi\u00e0 a Brasile 2014.\nOrigine.\nLa CONCACAF \u00e8 stata fondata il 18 settembre 1961 dalla fusione tra NAFC (confederazione attiva tra il 1946 ed il 1961 che gestiva il calcio nell'America del Nord) e CCCF (attiva tra il 1938 ed il 1961, gestiva il calcio nell'America centrale e nei Caraibi).\nCompetizioni CONCACAF.\nDetentori dei titoli.\n\"Dati aggiornati al 28 agosto 2021\"\nNazioni aderenti alla CONCACAF.\nLe nazioni iscritte sono 41, cos\u00ec suddivise:\n(*) Nazioni non affiliate alla FIFA\nNazionali partecipanti alle fasi finali dei Campionati del Mondo.\n16 partecipazioni\n10 partecipazioni\n5 partecipazioni\n3 partecipazioni\n2 partecipazioni\n1 partecipazione\n0 partecipazioni"}
{"id": "473195", "revid": "322321", "url": "https://it.wikipedia.org/wiki?curid=473195", "title": "Vescovo ausiliare", "text": "Vescovo ausiliare \u00e8, nella Chiesa cattolica, vetero-cattolica o anglicana, un ulteriore vescovo assegnato ad una diocesi come supporto ad un vescovo diocesano impossibilitato a svolgere il proprio compito o come ausilio per le diocesi molto estese.\nNella Chiesa cattolica.\nFermo restando che l'ordinario di una qualsiasi diocesi \u00e8 unico, e che, viceversa, ogni vescovo ha una singola diocesi di assegnazione e una singola sede episcopale, il vescovo ausiliare risponde all'autorit\u00e0 episcopale del rispettivo ordinario diocesano, che ha facolt\u00e0 ovvero riceve da superiori autorit\u00e0 ecclesiastiche il mandato di delegargli -in modo non irrevocabile- specifiche attivit\u00e0, che comunque restano nella competenza e nella potest\u00e0 decisionale concorrente dell'ordinario diocesano. \nIn altre parole, il vescovo ausiliare non pu\u00f2 esautorare di diritto o di fatto la piena giurisdizione dell'ordinario su specifiche attivit\u00e0 o aree territoriali della sua diocesi.\nNormativa canonica.\nIl Codice di diritto canonico della Chiesa cattolica esplicita ruoli e funzioni dei vescovi ausiliari ai canoni 403-411:\nPoich\u00e9 ad ogni vescovo deve essere assegnata una distinta sede episcopale, ai vescovi ausiliari \u00e8 assegnata una sede titolare, ovvero un titolo vescovile estinto.\nIn passato i vescovi ausiliari erano anche chiamati vescovi suffraganei, senza alcun riferimento al concetto di diocesi suffraganea. \nDal punto di vista della disciplina sacramentale, sono vescovi a tutti gli effetti e possono di diritto conferire tutti i sacramenti, purch\u00e9 in conformit\u00e0 al diritto canonico, come \u00e8 richiesto a qualsiasi altra tipologia di vescovo.\nSpetta loro l'appellativo di \"Eccellenza Reverendissima\", comune a tutti i vescovi.\nDiocesi cattoliche con maggior numero di vescovi ausiliari.\nAlcune diocesi hanno pi\u00f9 vescovi ausiliari. Fra quelle che attualmente hanno un maggior numero di vescovi ausiliari si annoverano:"}
{"id": "473196", "revid": "1498232", "url": "https://it.wikipedia.org/wiki?curid=473196", "title": "Confederaci\u00f3n sudamericana de F\u00fatbol", "text": "La CONMEBOL, acronimo di Confederaci\u00f3n sudamericana de F\u00fatbol (in italiano \"Confederazione sudamericana del calcio\", in inglese \"South American Football Confederation\"), \u00e8 l'organismo continentale di governo amministrativo, organizzativo e di controllo del calcio sudamericano. Ha sede a Luque, in Paraguay, a poca distanza dalla capitale Asunci\u00f3n.\nNacque nel 1916, quando il ministro degli esteri argentino invit\u00f2 le federazioni calcistiche di Brasile, Cile e Uruguay a disputare un torneo tra di loro per celebrare il centenario dell'indipendenza argentina, mettendo in palio un trofeo denominato \"Campeonato Sudamericano de Selecciones\", di fatto la prima edizione di quella che sarebbe stata ufficialmente chiamata, l'anno seguente, Copa Am\u00e9rica. Fondata il 9 luglio 1916 ad opera dell'uruguaiano H\u00e9ctor Rivadavia G\u00f3mez, che si impegn\u00f2 per creare una confederazione che riunisse tutte le varie federazioni nazionali del continente, \u00e8 stata la prima confederazione continentale affiliata alla FIFA ad essere creata ed \u00e8 la confederazione col minor numero di membri associati (10).\nArgentina, Brasile, Cile e Uruguay sono i membri fondatori. Negli anni seguenti aderirono alla confederazione Paraguay (1921), Per\u00f9 (1925), Bolivia (1926), Ecuador (1927), Colombia (1936) e Venezuela (1952), mentre le federazioni calcistiche di Guyana, Suriname e Guyana francese preferirono aderire alla CONCACAF, la confederazione dell'America settentrionale, centrale e dei Caraibi, principalmente per motivi storici e culturali.\nLe qualificazioni della CONMEBOL per il campionato mondiale di calcio sono spesso descritte come le eliminatorie pi\u00f9 difficili tra tutti i continenti, per via del sistema del girone all'italiana, per la gerarchia della nazionali pi\u00f9 blasonate, per l'equilibrio delle selezioni meno blasonate, per le avverse e differenti condizioni climatiche e geografiche (specialmente per l'altitudine), e per la passione dei tifosi della squadra di casa. Delle dieci federazioni appartenenti alla confederazione, l'unica nazionale a non avere mai ottenuto la qualificazione alla fase finale del Mondiale \u00e8 il . La partecipazione di nove componenti su dieci alla massima competizione della FIFA rappresenta il record per una confederazione continentale.\nDurante la presidenza di Alejandro Dominguez, in carica dal 2015, ci sono stati cambiamenti all'interno delle competizioni Conmebol. Oltre a ridurre le finali delle competizioni per club, (eccetto la Recopa Sudamericana) portando le partite da due ad una per la Coppa Libertadores e la Coppa Sudamericana, \u00e8 stata cambiato profondamente anche la struttura della Coppa America. La competizione per nazionali pi\u00f9 importante del continente Americano verr\u00e0 disputata in cadenza quadriennale, a partire dall'edizione 2020, in concomitanza degli Europei e le squadre che vi parteciperanno andranno a disputare un numero di partite maggiori rispetto al vecchio formato. La nuova formula vede infatti due gironi da 6 squadre, con le prime 4 classificate che accederanno alla fase ad eliminazione diretta.\nCompiti istituzionali.\nEssa rappresenta le federazioni calcistiche del Sudamerica. La CONMEBOL organizza competizioni ufficiali per nazionali e per club. \u00c8, tra l'altro, una delle sei confederazioni continentali affiliate alla FIFA. \u00c8 la confederazione calcistica continentale esistente pi\u00f9 antica, nonch\u00e9 l'unica, a differenza delle altre cinque, ad essere stata costituita prima degli anni cinquanta-sessanta del XX secolo, periodo in cui furono create le altre cinque.\nLa CONMEBOL \u00e8 stata rappresentata da 5 nazionali sulle 32 ammesse alla fase finale dei Mondiali di calcio Russia 2018: Brasile, Uruguay, Argentina, Colombia e Per\u00f9.\nNazioni aderenti alla CONMEBOL.\nNazionali partecipanti alle fasi finali dei Campionati del Mondo.\n21 partecipazioni\n17 partecipazioni\n13 partecipazioni\n9 partecipazioni\n8 partecipazioni\n6 partecipazioni\n5 partecipazioni\n3 partecipazioni\n Nessuna partecipazione"}
{"id": "473197", "revid": "12582", "url": "https://it.wikipedia.org/wiki?curid=473197", "title": "Interesse Nazionale", "text": ""}
{"id": "473200", "revid": "2178", "url": "https://it.wikipedia.org/wiki?curid=473200", "title": "Federata Shqiptar\u00eb Futbollit", "text": ""}
{"id": "473202", "revid": "2178", "url": "https://it.wikipedia.org/wiki?curid=473202", "title": "\u00d6sterreichischer Fussball-Bund", "text": ""}
{"id": "473203", "revid": "1251388", "url": "https://it.wikipedia.org/wiki?curid=473203", "title": "Erckmann-Chatrian", "text": "Erckmann-Chatrian \u00e8 il nome con il quale pubblicarono le loro opere due scrittori francesi di origine alsaziana: Emile Erckmann (Phalsbourg, 20 maggio 1822 - Luneville 14 marzo 1899) e Alexandre Chatrian (Le Grand-Soldat, 18 dicembre 1826 - Villemomble, 3 settembre 1890). \nLa loro decennale collaborazione si interruppe solo quando scoppi\u00f2 fra i due un'accesa controversia nel 1889 tendente a chiarire quali erano i ruoli occupati: Erchmann si occupava maggiormente della stesura dei romanzi e delle novelle, invece Chatrian curava le pubblicazioni e i rimaneggiamenti per la scena.\nIl primo successo scaturito dalla loro collaborazione fu \"L'illustre Dottor Math\u00e9us\", pubblicato nel 1859. A questa fecero seguito molte altre pubblicazioni, in particolare romanzi e commedie, in cui viene rievocato l'ambiente della campagna tedesca con realismo e toni da racconti popolari.\nNon mancarono opere sia di ispirazione fornita da Hoffmann, sia cicliche pronte a condannare la guerra ed a esaltare la libert\u00e0 e la repubblica.\nFra le opere pi\u00f9 conosciute: \"Racconti delle rive del Reno\" (1862), \"Madame Th\u00e9r\u00e8se\" (apprezzato da Van Gogh), \"L'amico Fritz\" (1864), adattato per il teatro nel 1877 in Francia e nel 1891 da Pietro Mascagni con una commedia lirica in tre atti (vedi), \"Racconti popolari\" (1866), \"Storia di un contadino\" (1868-1870), \"I Rantzau\" (1882, commedia)."}
{"id": "473208", "revid": "2178", "url": "https://it.wikipedia.org/wiki?curid=473208", "title": "Croatian Football Association", "text": ""}
{"id": "473213", "revid": "2178", "url": "https://it.wikipedia.org/wiki?curid=473213", "title": "Hrvatski nogometni savez", "text": ""}
{"id": "473214", "revid": "2178", "url": "https://it.wikipedia.org/wiki?curid=473214", "title": "Federazione calcistica croata", "text": ""}
{"id": "473216", "revid": "2178", "url": "https://it.wikipedia.org/wiki?curid=473216", "title": "Cyprus Football Association", "text": ""}
{"id": "473217", "revid": "2178", "url": "https://it.wikipedia.org/wiki?curid=473217", "title": "Dansk Boldspil Union", "text": ""}
{"id": "473219", "revid": "2178", "url": "https://it.wikipedia.org/wiki?curid=473219", "title": "Federazione Calcistica Bielorussa", "text": ""}
{"id": "473221", "revid": "1226", "url": "https://it.wikipedia.org/wiki?curid=473221", "title": "Fluoxetine hydrochloride", "text": ""}
{"id": "473224", "revid": "1226", "url": "https://it.wikipedia.org/wiki?curid=473224", "title": "Prozac", "text": ""}
{"id": "473225", "revid": "2178", "url": "https://it.wikipedia.org/wiki?curid=473225", "title": "Federazione calcistica armena", "text": ""}
{"id": "473226", "revid": "2178", "url": "https://it.wikipedia.org/wiki?curid=473226", "title": "Federazione calcistica dell'Armena", "text": ""}
{"id": "473227", "revid": "1776051", "url": "https://it.wikipedia.org/wiki?curid=473227", "title": "Giovanni Battista Ercolani", "text": "Fu autore di numerose pubblicazioni in campo veterinario e protagonista dello sviluppo scientifico della materia in quel periodo.\nNel 1846 divenne assistente nello stabilimento di veterinaria pratica a Bologna. Seguace di Mazzini, nel 1848 fu eletto alla Camera dei deputati, dopo aver partecipato ai moti, e fu nominato Segretario del Consiglio di Sanit\u00e0. Divenne quindi direttore della Scuola di veterinaria di Torino. Nel 1852 fond\u00f2 il \"Giornale di Medicina Veterinaria\", la prima pubblicazione italiana nel suo genere. Quando ritorn\u00f2 a Bologna, divenne direttore dello Stabilimento di Clinica Veterinaria e del Museo di Anatomia patologica comparata, professore di zooiatria e preside della facolt\u00e0 di medicina.\nDivenne deputato del parlamento italiano e autore di varie riforme degli studi veterinari e della figura di medico veterinario a livello professionale."}
{"id": "473231", "revid": "72396", "url": "https://it.wikipedia.org/wiki?curid=473231", "title": "Union Royale Belge des Societes de Football Association", "text": ""}
{"id": "473232", "revid": "77358", "url": "https://it.wikipedia.org/wiki?curid=473232", "title": "Antonio Tucci", "text": ""}
{"id": "473233", "revid": "4327", "url": "https://it.wikipedia.org/wiki?curid=473233", "title": "Giovan Battista Ercolani", "text": ""}
{"id": "473237", "revid": "1305772", "url": "https://it.wikipedia.org/wiki?curid=473237", "title": "Toasting", "text": "Il toasting (o toastin' o toast o chatting) \u00e8 uno stile vocale usato nella musica reggae che consiste nel parlare o cantare/cantilenare sopra un \"riddim\" o un \"beat\", ovvero parti di brani musicali essenzialmente composte da percussioni. \u00c8 composto dalla creazione di un flusso sonoro ininterrotto, all'interno del quale le parole sono abbreviate, storpiate o pronunciate molto rapidamente.\nIl toasting deriva dalla tradizione musicale africana e afroamericana ed emerse gi\u00e0 negli anni sessanta in quello stile di reggae chiamato dj style. La tecnica del toasting, tramite il dj style, venne adottata anche in altri sottogeneri del reggae successivi come il dub poetry, la dancehall, in particolare nel rub-a-dub, e in parte del raggamuffin. Questo stile fu il precursore della musica rap, che si svilupp\u00f2 a New York nel 1970 proprio ispirandosi al dj style giamaicano.\nToasting tradizionale degli afroamericani.\nIl toasting fa parte della tradizione urbana afroamericana dalla fine della Guerra di secessione americana come parte della tradizione orale, derivata dall'esperienza africana dei griot. Le storie afroamericane parlano solitamente di eroi intelligenti e non del tutto sottoposti alle regole, pi\u00f9 o meno antropomorfi, che utilizzano la loro arguzia per sconfiggere gli avversari.\nI toaster continuano la tradizione orale del racconto di leggende e mitologie delle comunit\u00e0 in riunioni per strada, o negli angoli delle vie, nei bar e nei centri della comunit\u00e0, biblioteche e campus universitari. Cos\u00ec come le tradizioni orali, in generale, ed assieme ad altre forme d'arte afroamericane come il blues, il toasting \u00e8 una mistura di ripetizione ed improvvisazione.\nCi sono molte versioni dei pi\u00f9 conosciuti toast, spesso in collisione nei dettagli. Storicamente, il toast \u00e8 fortemente incentrato sulla figura maschile, e molti toast contengono linguaggio profano o tematiche a sfondo sessuale, anche se ne esistono di versioni con temi maggiormente familiari.\nI maggiori toast conosciuti sono \"Shine and the Titanic\", \"Dolemite\", \"Stack O Lee\" e \"Signifyin' Monkey\". I toaster che attualmente si esibiscono sono Christopher Wilkinson e Arthur Pfister, entrambi di New Orleans, Louisiana.\nToasting giamaicano.\nNei tardi anni 1960 ed all'inizio del decennio successivo si svilupp\u00f2 dalla musica giamaicana quello che venne chiamato DJ Style. I DJ che lavoravano anche come produttori di musica suonavano le loro ultime creazioni musicali con impianti sonori mobili alle feste, aggiungendo \"toast\" o innesti vocali alla musica. Questi \"toast\" consistevano in commenti a sfondo vanitoso, canto, rime semi-cantate, cantilene ritmate, \"squeal\", grida e racconti in rima.\nOsbourne Ruddock (conosciuto come King Tubby) era un ingegnere del suono giamaicano che cre\u00f2 tracce ritmiche prive di elementi vocali, utilizzate dai DJ per fare toasting grazie a vinili creati ad hoc (conosciuti come \"dub plate\") consistenti in brani senza parti vocali, con aggiunta di eco ed altri effetti sonori.\nNei tardi anni '60 tra i DJ che facevano toasting ricordiamo U-Roy e Dennis Alcapone, quest'ultimo conosciuto per aver mescolato linguaggio da gangster con toni umoristici nelle sue composizioni. Nei primi anni '70 i toaster pi\u00f9 conosciuti erano I-Roy (il suo soprannome era un omaggio a U-Roy) e Dillinger, quest'ultimo conosciuto per il suo toasting con forti elementi umoristici. Nei tardi anni '70 fu Trinity a diventare uno tra i toasting DJ maggiormente popolari.\nGli anni 1980 videro la nascita del primo duo di toasting DJ, Michigan &amp; Smiley, e lo sviluppo del toasting anche al di fuori della Giamaica. In Inghilterra, Pato Banton esplor\u00f2 le sue radici caraibiche con un toasting ricco di humour e riferimenti politici mentre Ranking Roger della band The Beat dagli anni '80 port\u00f2 il toasting giamaicano a mescolarsi alla sua musica che comprendeva ska, pop, ed alcune influenze punk.\nIl rimare ritmico della voce nel DJ toasting giamaicano influenz\u00f2 anche lo sviluppo del rap nella cultura afroamericana dell'hip hop e nella creazione dello stile conosciuto come Dancehall.\nI successi del toasting.\nTra gli autori pi\u00f9 famosi del toasting sono da annoverare: il nero Pappa Weasel (che realizz\u00f2 una celebre quanto controversa versione dub del primo successo dei Culture Club, la ballata reggae intitolata \"Do You Really Want to Hurt Me\", da cui si dissoci\u00f2 finch\u00e9 il pezzo non divenne Numero Uno in mezzo mondo); la bianca Caron Geary, nota con lo pseudonimo di MC Kinky, leader del gruppo degli E-Zee Possee, che ha ottenuto un successo all'inizio degli anni novanta con la canzone \"Everything Starts with an \u00abE\u00bb\" (altrettanto controversa, anche se per motivi diversi, legati all'utilizzo dell'ecstasy), che citava, tra l'altro, un verso di Jimi Hendrix, \"excuse me while I kiss the sky\" (\u00abscusami mentre bacio il cielo\u00bb); e il giovane toaster bianco Amos Pizzey, meglio conosciuto come Captain Crucial, che ha collaborato, anche lui, con i primi Culture Club (cognato del bassista nero, Mickey Craig), realizzando due tracce minori del gruppo (piuttosto popolari nelle esecuzioni dal vivo, ed entrambe pubblicate come lati B di singoli pi\u00f9 famosi), intitolate \"Love Twist\" e \"Murder Rap Trap\", la seconda delle quali cantata interamente da solo."}
{"id": "473238", "revid": "767487", "url": "https://it.wikipedia.org/wiki?curid=473238", "title": "Magne Furuholmen", "text": "Biografia.\nFiglio di K\u00e5re Furuholmen (Trombettista della Bent Solve Orchestra) e Annelise N\u00f8kleby, Furuholmen ha una sorella (Line) e due fratellastri (Thorstien e Trygve) da parte della mamma risposatasi dopo che il padre mor\u00ec in un incidente aereo. Soprannominato negli anni 80 \"Mags\" \u00e8 noto anche come Magne F.\nSposato con la compagna di sempre Heidi Rydjord, ha due figli Thomas Vincent (nato il 20 aprile 1990) e Filip Clements (nato il 2 ottobre 1993).\nPersona dalle molteplici capacit\u00e0, Furuholmen ha al suo attivo non solo il progetto a-ha ma anche una carriera di solista, di pittore e di scultore. Alcuni dei suoi lavori sono stati esposti a Oslo presso il \"Henie Onstad Kunstsenter\" e a Londra presso la galleria \"Paul Stolper\".\nNel 2006, Furuholmen si \u00e8 fatto promotore delle creazioni della collezione New Religion di Damien Hirst in Norvegia.\nNel 2008 fonda con Guy Berryman, Jonas Bjerre, e Martin Terefe il collettivo Apparatjik con i quali si dedica a progetti musicali, video e di arti visive.\nNel 2012 \u00e8 invitato a partecipare in veste di mentore al programma \"The Voice of Norway. Il programma viene vinto da uno dei suoi artisti, Martin Halla. Finito il programma decide di scrivere e produrre per diversi dei suoi ragazzi fra i quali ricordiamo Martin Halla, Marius Beck e Tini.\nNel 2014 Furuholmen acconsente a scrivere le musiche per la colonna sonora del film norvegese \"Beatles\" della quale \u00e8 anche curatore e supervisore musicale."}
{"id": "473240", "revid": "2178", "url": "https://it.wikipedia.org/wiki?curid=473240", "title": "Federazione calcistica togolese", "text": ""}
{"id": "473245", "revid": "2178", "url": "https://it.wikipedia.org/wiki?curid=473245", "title": "F\u00e9d\u00e9ration Fran\u00e7aise de Football", "text": ""}
{"id": "473247", "revid": "599494", "url": "https://it.wikipedia.org/wiki?curid=473247", "title": "Associazione italiana per lo studio del giudaismo", "text": "L'Associazione Italiana per lo Studio del Giudaismo (sigla AISG), fondata a Bologna nel 1979, \u00e8 la principale istituzione scientifica e culturale italiana dedita alla ricerca nel campo dell'ebraismo dalle sue origini ai nostri giorni. Ne \u00e8 presidente Corrado Martone dell'Universit\u00e0 di Torino.\nPresidente emerito \u00e8 Mauro Perani dell'Universit\u00e0 di Bologna.\nL'associazione \u00e8 composta da studiosi italiani e stranieri, accademici o liberi ricercatori, e attualmente conta 20 soci onorari, 217 soci ordinari e 70 soci aggregati da tutto il mondo. Ne fanno (o ne hanno fatto) parte studiosi di fama come Shlomo Simonsohn, Roberto Bonfil, Vittore Colorni, Daniel Carpi, Sergio Della Pergola, Eliott Horowitz, Kenneth Stow, Paolo Sacchi, Gabriele Boccaccini o Johann Maier.\nL'associazione pubblica una propria rivista scientifica dal titolo \"Materia Giudaica\", edita dalla casa editrice Giuntina di Firenze, e una propria collana di studi.\nL'AISG organizza annualmente convegni e seminari internazionali di studio favorendo un ampio dibattito; \u00e8 la corrispondente italiana della \"European Association for Jewish Studies\" (EAJS) del \"Department of Jewish Studies\" dell'Universit\u00e0 di Oxford.\nIl sito dell'associazione contiene per ogni socio una dettagliata scheda bibliografica."}
{"id": "473249", "revid": "2178", "url": "https://it.wikipedia.org/wiki?curid=473249", "title": "F\u00f3tb\u00f3ltssamband F\u00f6roya", "text": ""}
{"id": "473251", "revid": "287204", "url": "https://it.wikipedia.org/wiki?curid=473251", "title": "Federazione calcistica delle Faer Oer", "text": ""}
{"id": "473253", "revid": "2178", "url": "https://it.wikipedia.org/wiki?curid=473253", "title": "Polski Zwi\u0105zek Pi\u0142ki No\u017cnej", "text": ""}
{"id": "473254", "revid": "2178", "url": "https://it.wikipedia.org/wiki?curid=473254", "title": "Suomen Pallolitto", "text": ""}
{"id": "473257", "revid": "2178", "url": "https://it.wikipedia.org/wiki?curid=473257", "title": "The Football Association", "text": ""}
{"id": "473259", "revid": "2178", "url": "https://it.wikipedia.org/wiki?curid=473259", "title": "The Football Association of Wales", "text": ""}
{"id": "473263", "revid": "8862", "url": "https://it.wikipedia.org/wiki?curid=473263", "title": "Juergen Klinsmann", "text": ""}
{"id": "473264", "revid": "1305772", "url": "https://it.wikipedia.org/wiki?curid=473264", "title": "Staffa (equitazione)", "text": "La staffa \u00e8 uno dei finimenti che fanno parte della sella.\n\u00c8 un anello, normalmente in metallo, a fondo piatto, che pende al lato della sella alla quale \u00e8 appeso da una correggia chiamata \"staffile\", e nel quale il cavaliere pu\u00f2 infilare ed appoggiare il piede. La staffa \u00e8 molto utile come punto d'appoggio sia per issarsi sulla cavalcatura, sia per reggersi in equilibrio sulla sella.\n\u00c8 l'unico sostegno per il cavaliere, allorquando questi \u00e8 in sospensione, ovvero non appoggiato alla sella, come avviene ad esempio nell'andatura detta \"galoppo in equilibrio sulle staffe\".\nLa staffa fu inventata in India nel II secolo d.C. (forse anche prima) ma la sua introduzione in Europa risale all'Alto medioevo ad opera degli Avari, popolo della steppa che occup\u00f2 l'attuale Ungheria al tempo in cui essa fu abbandonata dai Longobardi. \nIn campo militare costituisce la pi\u00f9 importante delle innovazioni perch\u00e9 garantendo maggior stabilit\u00e0 permette movimenti pi\u00f9 complessi; ad esempio assieme alla resta che agganciava la lancia all'armatura del cavaliere, \u00e8 possibile caricare il nemico al galoppo e colpirlo con tutta la propria forza, senza per questo essere disarcionati dalla forza dell'impatto.\nGrazie a questa nuova tecnica la cavalleria pesante divenne il reparto pi\u00f9 temuto degli eserciti medievali. \nForme pi\u00f9 primitive di staffa vengono comunque documentate anche presso i popoli della Sarmazia e durante le invasioni barbariche."}
{"id": "473270", "revid": "466539", "url": "https://it.wikipedia.org/wiki?curid=473270", "title": "Colonization", "text": "Colonization \u00e8 un videogioco strategico a turni ideato da Sid Meier e Brian Reynolds e sviluppato da MicroProse nel 1994. Il gioco, simile a \"Civilization\", propone al giocatore di costruire la sua colonia nel Nuovo Mondo, con i finanziamenti e l'appoggio di alcuni sovrani europei, per poi dichiarare l'indipendenza e diventare un vero e proprio stato.\nModalit\u00e0 di gioco.\nIl gioco inizia nel 1492 e termina quando il giocatore ottiene l'indipendenza dal paese europeo che rappresenta, che pu\u00f2 essere Inghilterra, Spagna, Francia o Olanda. Le altre tre potenze sono controllate dal computer; non c'\u00e8 una modalit\u00e0 multigiocatore. La visuale \u00e8 in 2 dimensioni, si pu\u00f2 usare sia il mouse che la tastiera per giocare.\nSono presenti unit\u00e0 civili e militari, in particolare rispetto a \"Civilization\" c'\u00e8 un elevato numero di unit\u00e0 civili, corrispondenti alle molte specializzazioni professionali che possono avere i cittadini delle colonie.\nLa mappa \u00e8 formata da caselle quadrate, ciascuna \u00e8 caratterizzata da un tipo di terreno e pu\u00f2 ospitare una citt\u00e0 e un qualunque numero di unit\u00e0 dello stesso giocatore. Le citt\u00e0 sono in grado di sfruttare commercialmente le 8 caselle adiacenti, produrre edifici e accumulare risorse, similmente a quanto avviene in \"Civilization\". Le risorse sono per\u00f2 di numerosi tipi (cibo, legname, cavalli, tabacco, sigari...) e possono essere liberamente trasportate da navi e carri.\nNuovo e vecchio mondo.\nIl giocatore dovr\u00e0 con la sua caravella raggiungere la costa americana per stabilirne la sua prima citt\u00e0. \u00c8 possibile giocare su una mappa che riproduce l'America reale o su una mappa casuale. Potendo contare sull'appoggio europeo, il giocatore avr\u00e0 il compito di esplorare l'entroterra. \nIn Europa acquisteranno la merce prodotta dal giocatore con le materie prime americane (sigari, pellicce, rum, abiti, argento, ecc) ed il prezzo fluttuer\u00e0 in base alla quantit\u00e0 di merce che il giocatore produrr\u00e0. L'Europa non \u00e8 rappresentata sulla mappa; quando una nave viene spostata sulle caselle di mare aperto inizia automaticamente la traversata e dopo alcuni turni approda al porto della propria nazione.\nQuesto far\u00e0 piano piano abbassare i prezzi dei prodotti, alzare le tasse per l'esportazione e preoccupare i sovrani che armeranno un esercito via via sempre pi\u00f9 corposo da inviare in America in caso di secessione.\nIn Europa il giocatore potr\u00e0 raccogliere emigranti attratti dalla libert\u00e0 religiosa del nuovo continente, comprare manodopera specializzata e vascelli (che in secondo momento potr\u00e0 costruire da solo). Gli emigranti disponibili aumentano in base all'attivit\u00e0 religiosa delle proprie colonie.\nNativi.\nIl nuovo mondo \u00e8 gi\u00e0 popolato da numerosi insediamenti di Nativi americani. Con ogni trib\u00f9 \u00e8 possibile mantenere buoni rapporti, commerciando e fondando missioni, oppure combattere per il possesso della terra e per il saccheggio.\nAi vari insediamenti indiani si pu\u00f2 accedere in vari modi:\nSempre se in buoni rapporti, gli indiani potranno anche inviare spontaneamente doni e nuovi cittadini convertiti.\nCi sono una decina di trib\u00f9 diverse nel gioco con caratteristiche diverse a seconda della loro posizione e della loro storia. Alcune saranno specializzate nella raccolta del cotone, altre in quella del tabacco, ecc. Inizialmente hanno armi inferiori ma se il giocatore vende armi o cavalli alle trib\u00f9 questi verranno utilizzati dagli indigeni. Anche se qualche unit\u00e0 militare perde cavalli o armi contro gli indigeni, questi verranno poi utilizzati dalle loro unit\u00e0 militari.\nI rapporti con le potenze europee.\nAnche con le colonie delle altre potenze europee si pu\u00f2 trattare e commerciare, ma i rapporti con loro non dipendono solo dal giocatore: i sovrani europei possono decidere di dichiararsi guerra, imponendo la guerra anche alle rispettive colonie. Le citt\u00e0 nemiche possono essere conquistate, a differenza dei villaggi indigeni che possono solo essere distrutti.\nUno degli aspetti caratteristici di questa versione \u00e8 l'utilizzo delle navi corsare. Queste navi prive di bandiera nazionale possono attaccare le navi avversarie (ed essere attaccate) anche quando si \u00e8 in pace con l'altra nazione. \nIndipendenza.\nIl sentimento di libert\u00e0, rappresentato da campane della libert\u00e0, aumenta gradatamente in ogni citt\u00e0, soprattutto producendo stampa e facendo lavorare statisti. Quando la maggior parte dei cittadini della colonia sar\u00e0 favorevole alla secessione si viene informati. Da quel momento, ed entro l'anno 1800, sar\u00e0 possibile chiedere la secessione dall'Europa.\nMano a mano che il gioco avanza, la madre patria accumula truppe per un'eventuale insurrezione da parte della sua colonia. L'elenco dei soldati, dragoni e artiglieria sono visibili da giocatore. Una volta dichiarata l'indipendenza le truppe europee attaccheranno le citt\u00e0 sulla costa, per poi espandersi nell'entroterra americano. Il gioco termina con una vittoria (festeggiamenti e la dichiarazione di indipendenza) se il giocatore riesce a sconfiggere tutte queste truppe.\nAumentando ancora il sentimento di libert\u00e0 \u00e8 possibile ottenere l'aiuto militare di uno degli altri stati europei che spedir\u00e0 nuove truppe e le affider\u00e0 al giocatore.\nI padri fondatori.\nNon \u00e8 presente la ricerca scientifica tipica della serie \"Civilization\", ma c'\u00e8 un altro sistema di miglioramenti generali: le campane della libert\u00e0 accumulate, oltre a permettere l'indipendenza, danno la possibilit\u00e0 di scegliere uno dei padri fondatori e usufruire di una delle caratteristiche che l'ha reso famoso. Per esempio Benjamin Franklin e Pocahontas hanno buone doti diplomatiche.\nUnit\u00e0 presenti nel gioco.\nLe unit\u00e0 civili rappresentano i cittadini, sebbene possono spostarsi anche fuori dalle citt\u00e0, divisi per specializzazione:\nLa specializzazione determina solo cosa il cittadino riesce a fare meglio, in termini di quantit\u00e0 di risorse prodotte per turno, ma di fatto ogni cittadino pu\u00f2 svolgere qualunque compito; il giocatore all'interno della schermata di ogni citt\u00e0 pu\u00f2 decidere quale compito assegnare a ogni cittadino. Il boscaiolo ad esempio pu\u00f2 pescare ma genera meno cibo del pescatore. Inoltre i raccoglitori sono notevolmente favoriti dal tipo di terreno e i produttori dagli edifici presenti nella citt\u00e0.\nI tipi di unit\u00e0 militari sono in numero molto inferiore rispetto al resto della serie \"Civilization\" e non subiscono processi di evoluzione. \nLe unit\u00e0 di terra sono: soldati, dragoni, scout (esploratori), artiglieria. Ad eccezione dell'artiglieria che viene fabbricata, queste unit\u00e0 si possono ottenere semplicemente armando una qualsiasi unit\u00e0 civile con moschetti e/o cavalli (la cosa \u00e8 reversibile), e come le unit\u00e0 civili sono pi\u00f9 potenti se specializzati (veterani).\nLe unit\u00e0 navali invece vengono costruite come gli edifici o acquistate e sono: caravelle, mercantili, galeoni, navi corsare, fregate e navi di linea. Non c'\u00e8 un confine preciso tra navi civili e militari; ciascuna ha una diversa velocit\u00e0, potenza in combattimento e capacit\u00e0 della stiva.\nSono presenti infine i carri, destinati solo al trasporto merci su terra.\nNuove versioni.\nEsiste un progetto per una forma open source del gioco, \"FreeCol\". \nNel 2008 \u00e8 uscita una nuova versione del gioco, \"\". Questa versione \u00e8 stata sviluppata utilizzando il motore di \"Civilization IV\", ma costituisce un gioco \"stand-alone\", ovvero si pu\u00f2 giocare senza possedere Civilization IV."}
{"id": "473274", "revid": "14787", "url": "https://it.wikipedia.org/wiki?curid=473274", "title": "Mountain Bike", "text": ""}
{"id": "473278", "revid": "28256", "url": "https://it.wikipedia.org/wiki?curid=473278", "title": "Acido idrossiacetico", "text": ""}
{"id": "473279", "revid": "1982", "url": "https://it.wikipedia.org/wiki?curid=473279", "title": "Concilio ecumenico di Calcedonia", "text": ""}
{"id": "473280", "revid": "28256", "url": "https://it.wikipedia.org/wiki?curid=473280", "title": "Disamara", "text": ""}
{"id": "473283", "revid": "647919", "url": "https://it.wikipedia.org/wiki?curid=473283", "title": "Colonna di rettifica", "text": ""}
{"id": "473285", "revid": "2056951", "url": "https://it.wikipedia.org/wiki?curid=473285", "title": "Canale di Caledonia", "text": "Il \"Caledonian Canal\" o canale di Caledonia \u00e8 un canale situato in Scozia che collega la costa orientale presso Inverness (mare del Nord) con la costa occidentale a Corpach nei pressi di Fort William (oceano Atlantico).\nIl canale \u00e8 lungo circa 100 km ma solo un terzo circa del suo percorso \u00e8 artificiale, il resto utilizza infatti i laghi di Loch Dochfour, Loch Ness, Loch Oich e Loch Lochy.\nProgettato e costruito durante la prima met\u00e0 del XIX secolo dall'ingegnere britannico Thomas Telford, \u00e8 caratterizzato dalla presenza, sul suo percorso, di 29 chiuse o conche, otto delle quali si trovano in localit\u00e0 Banavie e formano la cosiddetta \"Scalinata di Nettuno\"."}
{"id": "473287", "revid": "536103", "url": "https://it.wikipedia.org/wiki?curid=473287", "title": "Dislessia", "text": "La dislessia fa parte dei disturbi specifici dell\u2019apprendimento o DSA (\"manuale\" DSM-5) ed \u00e8 una condizione caratterizzata da problemi con la lettura, e la diagnosi che si formula \u00e8 indipendente dall\u2019intelligenza della persona. Diverse persone ne sono colpite in misura diversa; i problemi possono includere difficolt\u00e0 nella pronuncia delle parole, nella lettura veloce, nella scrittura a mano, nella pronuncia delle parole durante la lettura ad alta voce e nella comprensione di ci\u00f2 che si legge. Spesso queste difficolt\u00e0 vengono notate inizialmente a scuola. In caso di compromissione totale delle capacit\u00e0 di lettura si parla di alessia. Le difficolt\u00e0 sono involontarie e le persone con questo disturbo hanno un normale desiderio di apprendimento.\nSi ritiene che la dislessia sia causata dal coinvolgimento di fattori genetici e ambientali. In alcuni casi si manifesta in pi\u00f9 membri della stessa famiglia come, ad esempio, a un padre e a uno o pi\u00f9 dei propri figli. Spesso si verifica nelle persone con disturbo da deficit di attenzione/iperattivit\u00e0 (ADHD) e quando \u00e8 associata a difficolt\u00e0 nel fare i calcoli si parla di discalculia, un altro disturbo specifico dell\u2019apprendimento. Pu\u00f2 anche esordire in et\u00e0 adulta come risultato di lesioni cerebrali traumatiche, ictus o demenza. I meccanismi alla base della condizione sono da ricercarsi in problemi nei processi linguistici del cervello. La dislessia viene diagnosticata attraverso una serie di test di memoria, di ortografia, di visione e di capacit\u00e0 di lettura. Non si parla di dislessia quando la difficolt\u00e0 di lettura \u00e8 dovuta a un insegnamento insufficiente o a problemi di udito o di vista.\nIl trattamento prevede l'utilizzo di adeguati metodi di insegnamento al fine di soddisfare le esigenze della persona. Anche se non si riesce a curare il problema alla base, \u00e8 possibile diminuire il grado di sintomi. La dislessia rappresenta il disturbo di apprendimento pi\u00f9 comune e colpisce il 3-7% della popolazione, anche se fino al 20% possono presentare sintomi di un certo grado. Sebbene la dislessia sia pi\u00f9 frequentemente diagnosticata negli uomini, \u00e8 stato suggerito che essa colpisca in realt\u00e0 entrambi i sessi allo stesso modo. La dislessia si presenta in tutte le aree del mondo. Alcuni ritengono che la condizione dovrebbe essere considerata come un modo diverso di apprendimento, con vantaggi e svantaggi.\nClassificazione.\nSi ritiene che la dislessia possa avere due tipi di cause, una relativa alla elaborazione del linguaggio e un'altra riguardante l'elaborazione visiva; inoltre \u00e8 considerato un disturbo cognitivo e non \u00e8 un problema intellettivo, tuttavia spesso sorgono problemi emotivi a causa sua. Alcune definizioni pubblicate sono puramente descrittive, mentre altre propongono delle cause. Queste ultime solitamente coprono una vasta gamma di capacit\u00e0 di lettura e di deficit e le difficolt\u00e0 con cause distinte, piuttosto che una singola condizione. Il \"National Institute of Neurological Disorders and Stroke\" statunitense descrive la dislessia come \"difficolt\u00e0 con l'ortografia, l'elaborazione fonologica (la manipolazione dei suoni) o la rapida risposta visivo-verbale\". La British Dyslexia Association descrive la dislessia come \"una difficolt\u00e0 di apprendimento che colpisce principalmente le competenze coinvolte nella lettura accurata e fluente e nell'ortografia\" ed \u00e8 caratterizzata da \"difficolt\u00e0 di consapevolezza fonologica, memoria verbale e velocit\u00e0 di elaborazione verbale \".\nLa dislessia, o l'alexia acquisita, possono essere causate da danni cerebrali dovuti a ictus o atrofia.\nDefinizione.\nVi sono alcune variabilit\u00e0 nella definizione della dislessia. Alcune fonti, come ad esempio lo statunitense National Institutes of Health, la definiscono espressamente come un disturbo dell'apprendimento. Altre fonti, tuttavia, la definiscono semplicemente come l'incapacit\u00e0 di leggere nel contesto di una intelligenza normale e distinguono tra dislessia evolutiva (un disordine dell'apprendimento) e la dislessia acquisita (perdita della capacit\u00e0 di leggere causata da danni al cervello). L'ICD-10, il manuale della diagnosi medica usata in gran parte del mondo, comprende diagnosi separate per la \"dislessia evolutiva\" (81,0) e per la \"dislessia e alexia\" (48,0). DSM 5, il manuale della diagnosi psichiatrica utilizzato negli Stati Uniti, non definisce specificamente la dislessia, giustificando questa affermando che \"le molte definizioni di dislessia e discalculia rendono la definizione di questi termini non utile come nomi di un preciso disturbo o nei criteri diagnostici\". Invece esso annovera la dislessia in una categoria chiamata disturbi specifici di apprendimento. Un'autorevole definizione \u00e8 proposta dall'International Dyslessia Association\nQuesta definizione sottolinea come la dislessia non sia una malattia ma una neurodiversit\u00e0, come definito dall'Associazione Italiana Dislessia\nStoria.\nIl concetto di \"cecit\u00e0 della parola\" (in lingua tedesca: \"Wortblindheit\") fu espresso per la prima volta dal fisiatra tedesco Adolf Kussmaul nel 1877. La dislessia come condizione patologica fu identificata per la prima volta alcuni anni dopo dal medico tedesco Oswald Berkhan nel 1881, anche se il termine \u00e8 stato coniato sei anni pi\u00f9 tardi da un altro medico tedesco, Rudolf Berlin, un oculista di Stoccarda. Egli utilizz\u00f2 \"dislessia\" per riferirsi al caso di un ragazzo che aveva una grave difficolt\u00e0 nell'imparare a leggere e scrivere, pur mostrando un'intelligenza e capacit\u00e0 fisiche normali in tutti gli altri aspetti della vita quotidiana. Nel 1896, W. Pringle Morgan, un medico britannico di Seaford, East Sussex, pubblic\u00f2 una descrizione di un disturbo di apprendimento specifico per la lettura, in una relazione al \"British Medical Journal\" dal titolo \"Congenital Word Blindness\". Venne descritta la distinzione tra i tipi di dislessia fonologica e di superficie senza formulare alcuna ipotesi eziologica per quanto riguarda i meccanismi cerebrali sottostanti.\nEpidemiologia.\nNon \u00e8 nota la percentuale di persone affetta da dislessia, ma \u00e8 stata stimata essere dal 5% al 17% della popolazione. Nonostante venga diagnosticata pi\u00f9 frequentemente nei maschi, molti ritengono che colpisca entrambi i sessi allo stesso modo.\nAl mondo esistono diverse definizioni di dislessia, ma nonostante le differenze significative nei sistemi di scrittura, la dislessia si verifica in diverse popolazioni. La condizione non \u00e8 limitata alla difficolt\u00e0 nel convertire le lettere nei suoni e i dislessici cinesi possono avere maggiori difficolt\u00e0 nel convertire i caratteri cinesi nei loro significati.\nL'ipotesi dell'elaborazione fonologica tenta di spiegare perch\u00e9 la dislessia si verifichi in un'ampia variet\u00e0 di lingue. Inoltre, la relazione tra la capacit\u00e0 fonologica e la lettura sembra essere influenzata dall'ortografia.\nManifestazione della dislessia.\nLa dislessia si pu\u00f2 presentare in modalit\u00e0 molto diverse da soggetto a soggetto. Di seguito vengono presentate le caratteristiche pi\u00f9 comuni relative alla decodifica della singola parola o del testo scritto. Queste possono non essere tutte presenti contemporaneamente.\nPossibili ripercussioni sulla scrittura.\nDifficolt\u00e0 di copiatura dalla lavagna a causa della lenta o scorretta decodifica. Pu\u00f2 inoltre essere causa di questo problema l'incapacit\u00e0 di decodificare la scrittura di un'altra persona, avendo gi\u00e0 problemi con la propria. Molto spesso questo problema \u00e8 correlato a uno scorretto orientamento del grafema rispetto al senso di lettura/scrittura (scrivere le lettere partendo dal basso o da destra, leggere dall'alto al basso e da destra a sinistra).\nPossibili ripercussioni sull'apprendimento logico-matematico.\nIl soggetto talvolta pu\u00f2 presentare alcune difficolt\u00e0 di decodifica del testo del problema e pu\u00f2 presentare l'impedimento nella risoluzione di semplici problemi matematici che i non affetti di dislessia risolverebbero senza problema. Hanno quindi un apprendimento pi\u00f9 lungo della norma. Possono presentarsi anche problemi di calcolo legati alla specularit\u00e0 del 2 e del 5 o del 6 e del 9.\nDislessia e difficolt\u00e0 semplici della lettura.\nLa dislessia si riconosce per la presenza di caratteristiche, pi\u00f9 o meno presenti, sopra descritte, che impediscono od ostacolano fortemente il processo di decodifica.\nLe difficolt\u00e0 semplici di lettura, invece, si riconoscono per la presenza di uno o di alcuni degli elementi di riconoscimento sopra descritti, ma gli ostacoli alla conquista di adeguate tecniche di lettura risultano superabili attraverso l'esercizio graduato, la proposta di attivit\u00e0 coinvolgenti e stimolanti, la sollecitazione delle curiosit\u00e0 del soggetto, lo sviluppo di capacit\u00e0 di base talvolta non adeguatamente interiorizzate all'ingresso della scuola elementare.\nLe difficolt\u00e0 semplici di lettura sono dovute, quasi sempre, a un ritardo maturazionale, a lievi difficolt\u00e0 percettivo-motorie, a un inadeguato bagaglio di esperienze, a scarso investimento motivazionale, ma anche a errori didattico-pedagogici che i docenti compiono sia nelle prime proposte didattiche relative all'approccio alla lingua scritta sia, successivamente, negli itinerari di recupero conseguenti all'accertamento delle difficolt\u00e0 stesse.\nSegni e sintomi.\nNella prima infanzia, i sintomi che comportano la formulazione di una diagnosi di dislessia comprendono un'insorgenza ritardata di parola, difficolt\u00e0 nel distinguere la sinistra dalla destra, difficolt\u00e0 con la direzione e la mancanza di consapevolezza fonologica, oltre alla facilit\u00e0 di essere distratti da un rumore di fondo. L'inversione delle lettere o delle parole e la scrittura specchio sono comportamenti che a volte si riscontrano nelle persone con dislessia, ma non sono considerati caratteristiche proprie del disturbo.\nIl disturbo dislessico e la sindrome da deficit di attenzione e iperattivit\u00e0 (ADHD), comunemente si verificano insieme: circa il 15% delle persone con dislessia presenta anche ADHD e il 35% coloro con ADHD hanno la dislessia.\nI bambini in et\u00e0 scolare con dislessia possono mostrare segni di difficolt\u00e0 nell'individuare o generare parole in rima o contare il numero di sillabe; entrambe le capacit\u00e0 dipendono dalla consapevolezza fonologica. Essi possono anche mostrare difficolt\u00e0 nel segmentare le parole in singoli suoni o fondere suoni nella produzione di parole, indicando una ridotta consapevolezza fonemica. Anche la difficolt\u00e0 nel nominare gli oggetti o ricercare la parola giusta \u00e8 una caratteristica correlata con la dislessia Le persone con dislessia hanno frequentemente scarse capacit\u00e0 ortografiche, una caratteristica a volte chiamata disortografia e disgrafia.\nI problemi persistono nell'adolescenza e nell'et\u00e0 adulta e possono accompagnarsi con difficolt\u00e0 nel riassumere storie, nella memorizzazione, nella lettura ad alta voce o nell'apprendimento delle lingue straniere. Gli adulti con dislessia spesso sono in grado di leggere con una buona comprensione del testo, anche se tendono a farlo pi\u00f9 lentamente di altri, senza tuttavia presentare una difficolt\u00e0 di apprendimento e hanno prestazioni peggiori nei test di ortografia o durante la lettura di parole senza senso - una misura della consapevolezza fonologica.\nUn mito comune circa la dislessia \u00e8 che la sua caratteristica distintiva \u00e8 nella lettura o nella scrittura di lettere o parole al contrario, ma questo \u00e8 vero per molti bambini che imparano a leggere e scrivere.\nIdiomi.\nLa complessit\u00e0 ortografica di una lingua \u00e8 direttamente correlata a quanto sia difficile imparare a leggere tale linguaggio. L'inglese e francese possiedono relativamente \"profonde\" ortografie fonemiche all'interno del sistema alfabetico latino, con strutture complesse che impiegano modelli di ortografia su pi\u00f9 livelli: corrispondenza lettera-suono, sillabe e morfemi. Lingue come lo spagnolo, l'italiano e il finlandese hanno ortografie soprattutto alfabetiche, che in primo luogo impiegano corrispondenza lettera-suono, le cosiddette ortografie poco profonde, che per i dislessici risultano pi\u00f9 facili da imparare. I sistemi di scrittura a logogrammi, come ad esempio i caratteri cinesi, fanno un uso estensivo del simbolo e pongono molti problemi agli studenti dislessici.\nCondizioni correlate.\nLa dislessia \u00e8 spesso accompagnata da parecchie difficolt\u00e0 di apprendimento, ma non \u00e8 chiaro se esse condividono le sottostanti cause neurologiche. Queste correlate disabilit\u00e0 comprendono:\nCause.\nI ricercatori hanno cercato di scoprire le basi neurobiologiche della dislessia fin dall'identificazione della condizione, avvenuta nel 1881. Ad esempio, alcuni hanno cercato di correlare l'incapacit\u00e0 di vedere chiaramente le lettere, caratteristica comune tra i dislessici, allo sviluppo anormale delle loro cellule nervose visive.\nNeuroanatomia.\nLe moderne tecniche di neuroimaging come la risonanza magnetica funzionale (fMRI) e la tomografia a emissione di positroni (PET) hanno permesso di fornire una correlazione sia funzionale che strutturale nel cervello dei bambini con difficolt\u00e0 di lettura. Alcuni dislessici mostrano un'inferiore attivit\u00e0 elettrica in alcune parti l'emisfero sinistro del cervello, coinvolte con la lettura, come ad esempio la circonvoluzione frontale inferiore, il lobulo parietale inferiore e la corteccia temporale media e ventrale. Negli ultimi dieci anni, gli studi sull'attivazione cerebrale che utilizzano la PET hanno permesso di compiere notevoli passi avanti nella comprensione della base neurale del linguaggio. Sono state proposte le basi neurali per il lessico visivo e uditivo per le componenti di memoria verbale a breve termine. L'fMRI nei dislessici ha fornito dati importanti che indicano il ruolo interattivo del cervelletto e della corteccia cerebrale, cos\u00ec come altre strutture cerebrali.\nLa teoria cerebellare della dislessia propone che la compromissione del movimento muscolare, controllato dal cervelletto, influenza la formazione delle parole che hanno bisogno dei muscoli della lingua e facciali per essere formulate, causando i problemi di scioltezza che sono caratteristici di alcuni dislessici. Il cervelletto \u00e8 coinvolto anche nella automazione di alcune attivit\u00e0, come la lettura. Il fatto che alcuni bambini dislessici hanno deficit nell'attivit\u00e0 motoria e nell'equilibrio menomazioni \u00e8 stato menzionato come prova per il ruolo del cervelletto nella loro difficolt\u00e0 di lettura. Tuttavia, la teoria cerebellare non \u00e8 supportata da studi controllati.\nGenetica.\nLa ricerca di potenziali cause genetiche della dislessia ha le sue radici negli esami autoptici del cervello di persone con la condizione. Le differenze anatomiche osservate nei centri linguistici di tali cervelli includono malformazioni corticali microscopiche conosciute come ectopie o, pi\u00f9 raramente, malformazioni microvascolari e delle microcirconvoluzioni. Gli studi suggeriscono che uno sviluppo corticale anormale si verifichi prima o durante il sesto mese di sviluppo del cervello del feto. Sono state, inoltre, segnalate nei dislessici formazioni di cellule anormali nelle strutture cerebrali e sottocorticali non linguistiche. Diversi geni sono stati associati con dislessia, tra cui DCDC2 e KIAA0319 sul cromosoma 6, e DYX1C1 sul cromosoma 15.\nTipologie di dislessia.\nDislessia fonologica.\nDal punto di vista fonologico, la lettura pu\u00f2 passare per diverse vie:\nNell'apprendimento della lettura il bambino attraversa vari stadi, corrispondenti all'acquisizione delle differenti vie:\nA queste diverse vie si associano differenti disabilit\u00e0 nella lettura.\n\u00c8 possibile classificare la dislessia in:\nUn'interpretazione clinica della dislessia viene da E. Boder, che distingue tra:\nUn'ulteriore classificazione neuropsicofisiologia, ideata da Bakker, propone di considerare le dislessie a seconda dell'emisfero danneggiato:\nDislessia visiva.\nL'apprendimento umano avviene per vie visive all'80% e comprende pi\u00f9 di 300 vie neurologiche che ci permettono di guardare ed elaborare stimoli esterni, orientare noi stessi e gli altri, immaginare e manipolare la realt\u00e0. \u00c8 sufficiente una piccola alterazione di una di queste vie a causare una dislessia pi\u00f9 o meno grave.\nPer la classificazione in base ai sintomi e alla sede della lesione http://www.neuropsy.it/deficit/dislessia/06.html\nPercorsi terapeutici.\nOgni percorso terapeutico deve essere personalizzato in relazione: alle caratteristiche psicologiche del soggetto, agli ambiti di competenza, potenzialit\u00e0 e difficolt\u00e0 riscontrati, ai tempi di attenzione, ai livelli motivazionali e di metacognizione individuati. Le linee guida prevedono due itinerari da portare avanti parallelamente:\nIl primo itinerario \u00e8 finalizzato alla riduzione delle lacune riscontrate nelle capacit\u00e0 di base; il secondo itinerario ha invece lo scopo di promuovere la conquista di capacit\u00e0 di lettura pi\u00f9 adeguate. \u00c8 importante quindi che i due itinerari siano proposti parallelamente e con gradualit\u00e0, per evitare di rimandare nel tempo la conquista di quelle capacit\u00e0 di lettura che possono gratificare il bambino. Quest'ultimo dovr\u00e0 essere informato circa il lavoro da svolgere, anzi, egli stesso dovr\u00e0 conoscere gli obiettivi che, di volta in volta, dovranno essere raggiunti; in questo modo gli sar\u00e0 possibile essere protagonista e, al tempo stesso, \"osservatore\" dei propri processi di apprendimento.\nConsulenza alla famiglia.\nIl lavoro con la famiglia deve integrare il percorso individuale del soggetto dislessico. Gli incontri con la famiglia sono un momento fondamentale nel lavoro con il bambino che presenta difficolt\u00e0 di apprendimento; attraverso queste sedute si cerca di sostenere sia i genitori sia i figli nel cammino verso la piena comprensione del problema, verso la ricerca condivisa di modalit\u00e0 idonee per affrontarlo, evitando che il problema stesso giunga a pervadere ogni ambito della vita del bambino e crei disagi insormontabili nella sfera affettiva e relazionale. Nelle situazioni di disturbo specifico \u00e8 in ogni caso importante che questo tipo d'intervento affianchi, ma non sostituisca, il lavoro individuale e personalizzato con il bambino, che deve essere portato avanti da personale preparato e in grado di stabilire adeguati raccordi con la scuola.\nErgonomia del testo.\nI problemi di dislessia impongono di pensare all'ergonomia del testo scritto. Alcune linee guida possono essere d'aiuto per rendere pi\u00f9 agevole la lettura, pur senza risolvere il problema.\nDislessia e disagio psicologico.\n\u00c8 frequente che le difficolt\u00e0 specifiche di apprendimento non vengano individuate precocemente e che il bambino sia costretto a vivere una serie di insuccessi a catena senza che se ne riesca a comprendere il motivo. Quasi sempre, i risultati insoddisfacenti in ambito scolastico vengono attribuiti allo scarso impegno, al disinteresse verso le varie attivit\u00e0, alla distrazione. Questi alunni, oltre a sostenere il peso della propria incapacit\u00e0, se ne sentono anche responsabili e colpevoli. L'insuccesso prolungato genera scarsa autostima; dalla mancanza di fiducia nelle proprie possibilit\u00e0 scaturisce un disagio psicologico che, nel tempo, pu\u00f2 strutturarsi e dare origine a un'elevata demotivazione all'apprendimento e a manifestazioni emotivo-affettive particolari quali la forte inibizione, l'aggressivit\u00e0, gli atteggiamenti istrionici di disturbo alla classe e, in alcuni casi, la depressione.\nIl soggetto con disturbo di apprendimento vive quindi il proprio problema a tutto tondo e ne rimane imprigionato fino a che non viene elaborata una diagnosi accurata che permette di fare chiarezza.\nPossibili sensazioni e comportamenti della persona dislessica.\nProvando a mettersi nei panni di un bambino o di un ragazzo con disturbo di apprendimento si possono immaginare le esperienze e gli stati d'animo:\nPossibili atteggiamenti dei familiari del soggetto dislessico.\nPer la maggior parte dei genitori la scuola \u00e8 importante, \u00e8 al primo posto nella vita dei bambini e dei ragazzi, tutto il resto viene dopo e, se la scuola va male, ne sono insoddisfatti e chiedono al/alla figlio/a un maggiore impegno. Non di rado si sente dire ai genitori rispetto alla difficolt\u00e0 del figlio: \"Non me lo aspettavo\u2026 mi \u00e8 sempre sembrato un bambino intelligente\u2026\".\nL'ingresso nella scuola elementare ha, in questi casi, fatto emergere un problema; il bambino non apprende come gli altri, gli altri sanno gi\u00e0 leggere e scrivere, \"lui invece\"\u2026 Comincia cos\u00ec la storia del bambino-scolaro, una storia che, in certi casi, ha risvolti davvero drammatici, non si riesce a comprendere tutta quella serie di \"perch\u00e9\" che permetterebbero di intraprendere percorsi adeguati ed efficaci e si cercano soluzioni spesso dannose, anche se decise in buona fede. Ecco allora che si sottopongono i figli a estenuanti esercizi di recupero pomeridiano, si elargiscono punizioni (niente pi\u00f9 sport, niente pi\u00f9 videogiochi\u2026), e talvolta si arriva anche a far cambiare scuola al figlio.\nNonostante si parli molto di questi problemi, c'\u00e8 ancora scarsa conoscenza e non sempre la diagnosi giunge in tempi accettabili, cosicch\u00e9 sia il bambino sia la famiglia tutta vivono esperienze frustranti, generatrici di ansia e di un clima affettivo non certamente favorevole.\nPossibili conseguenze in et\u00e0 adulta.\nIl bambino dislessico, una volta diventato adulto, pu\u00f2 incorrere in una serie di difficolt\u00e0 che possono inficiare il suo benessere.\nIn diversi ambiti, la legge italiana ha predisposto delle norme per favorire l'inclusione di persone dislessiche nel mondo del lavoro o per non penalizzarli, anche se non sempre le persone sono a conoscenza delle suddette norme e del percorso per applicarle (un esempio \u00e8 per la patente di guida).\nPrognosi.\nI bambini dislessici richiedono un'istruzione speciale per l'analisi della parola e per l'ortografia, fin dalla pi\u00f9 tenera et\u00e0. Tuttavia, vi sono caratteri che possono aiutare i dislessici a capire meglio la scrittura. La prognosi, in generale, \u00e8 positiva per gli individui a cui la condizione viene identificata durante l'infanzia e ricevono il supporto da amici e familiari.\nRecenti ricerche.\nSecondo quanto riportato dal notiziario \"on line\" delle Scienze, ricercatori della Scuola di Medicina dell'Universit\u00e0 di Yale hanno identificato un gene nel cromosoma umano 6, chiamato DCDC2, le cui alterazioni sarebbero associate alla dislessia. Secondo questi studiosi una mutazione genetica di DCDC2 condurrebbe a un difetto nella formazione dei circuiti cerebrali preposti alla lettura. L'alterazione genetica sarebbe ereditaria.\nIl principale autore della ricerca, Jeffrey R.Gruen, ritiene che questi risultati, se confermati, potrebbero portare a una migliore diagnostica per identificare la dislessia e potrebbero portare a una migliore comprensione del funzionamento a livello molecolare della lettura. Lo studio \u00e8 stato pubblicato sulla rivista \"Proceedings of the National Academy of Sciences\". La ricerca si basa su un campionamento statistico effettuato su 153 famiglie dislessiche. Le prove statistiche dimostrerebbero che circa il 20% dei casi di dislessia \u00e8 dovuto all'alterazione nel gene DCDC2. L'alterazione genetica su questo cromosoma corrisponde alla cancellazione di una regione regolatrice. Lo stesso gene \u00e8 responsabile, nei centri della lettura del cervello, della modulazione della migrazione di neuroni. Questa architettura cerebrale \u00e8 necessaria per leggere normalmente."}
{"id": "473290", "revid": "287204", "url": "https://it.wikipedia.org/wiki?curid=473290", "title": "Al\u00ec Pasci\u00e0", "text": ""}
{"id": "473295", "revid": "1543377", "url": "https://it.wikipedia.org/wiki?curid=473295", "title": "Fluorescent Multilayer Disc", "text": "Fluorescent Multilayer Disc (FMD) \u00e8 un formato di disco ottico sviluppato da Constellation 3D che usa materiali fluorescenti piuttosto che riflettivi per archiviare i dati. I dischi con tecnologia riflettiva (Come CD e DVD) hanno una limitazione pratica di 2 strati, prima di tutto dovuto all'interferenza, alla dispersione e all\"intra-strato cross talk\"; l'uso della fluorescenza, invece, permette a un supporto FMD di avere fino a 100 strati.\nQuesti strati extra permettono di raggiungere capacit\u00e0 di 1 terabyte, mantenendo sempre la taglia dei tradizionali supporti ottici.\nFunzionamento.\nI pit in un disco FMD sono riempiti di materiale fluorescente.\nQuando la luce coerente del laser colpisce un pit il materiale brilla, dando una luce incoerente a una differente lunghezza d'onda.\nQuando l'FMD \u00e8 illuminato, la luce \u00e8 in grado di viaggiare attraverso molti strati senza impedimenti.\nI dischi \"illuminati\", combinati con l'abilit\u00e0 di filtrare fuori la luce laser (basata sulla lunghezza d'onda e la coerenza), raccoglie un pi\u00f9 grande rapporto segnale-rumore dei dischi riflettivi.\nQuesto \u00e8 ci\u00f2 che permette agli FMD di avere pi\u00f9 strati.\nLa principale limitazione di strati in un disco FMD \u00e8 la grande densit\u00e0 del disco.\nSviluppo.\nUn prototipo da fu dimostrato all'industria COMDEX show nel novembre 2000.\nLa prima generazione di dischi FMD usava laser rossi a , raccogliendo all'incirca 140\u00a0GB per disco.\nLa seconda e la terza generazione di dischi FMD usava un laser blu a 405\u00a0nm, dando delle capacit\u00e0 fino al terabyte."}
{"id": "473298", "revid": "1305772", "url": "https://it.wikipedia.org/wiki?curid=473298", "title": "PERI", "text": "PERI \u00e8 una societ\u00e0 multinazionale tedesca, fondata da Artur Schw\u00f6rer nel 1969 e quotata alla borsa di Lussemburgo, nota per essere uno dei maggiori produttori al mondo di casseforme e impalcature.\nStoria.\nNel 1969 Artur Schw\u00f6rer e la moglie Christl fondano l\u2019azienda PERI a Wei\u00dfenhorn, con l'idea di fornire sistemi di casseforme che fossero pi\u00f9 semplici e sicuri da utilizzare. Il nome stesso indica la vocazione dell'impresa: PERI infatti \u00e8 un prefisso del greco antico che significa \u201cintorno\u201d e rimanda sia alla cassaforma che circonda il calcestruzzo, sia all'impalcatura che avvolge un edificio.\nIl primo prodotto dell'azienda \u00e8 stata la trave in legno ad anima piena T 70 V, caratterizzata da una elevata capacit\u00e0 portante e da un nodo di collegamento brevettato. Nel 1984 fu sostituita dalla trave GT 24. Il sistema di ripresa autosollevante ACS (\"Automatic Climbing System\") - lanciato nel 1989 - ha rappresentato un vero e proprio traguardo di meccanica intelligente. Il sistema \u00e8 stato utilizzato per realizzare edifici alti senza ricorrere alla gru di sollevamento. Agli inizi degli anni ottanta, PERI fu tra le prime societ\u00e0 ad utilizzare l'alluminio come materiale per i sistemi di costruzione. L'uso dell'alluminio divenne poi sempre pi\u00f9 diffuso nel campo dell'edilizia grazie al vantaggio dovuto alla riduzione in peso del 20%, vantaggio che ha reso pi\u00f9 agevole il disarmo manuale delle strutture dopo il getto. Nel 1983 PERI apre una filiale in Italia.\nOggi, con circa 8.000 collaboratori distribuiti in pi\u00f9 di 60 filiali, PERI opera in oltre 90 Paesi grazie a 130 magazzini sparsi in tutto il mondo. Nel 2015 PERI ha raggiunto un fatturato di 1.300 milioni di euro.\nNel 2015 Standard &amp; Poor's assegn\u00f2 a PERI un rating pari a Baa2 \"outlook stable\".\nPanoramica dei prodotti.\nPERI \u00e8 nota in tutto il mondo per la produzione di innovativi sistemi di casseforme e impalcature, l\u2019elaborazione di soluzioni ingegneristiche su misura, l'offerta di servizi tecnici, commerciali, logistici.\nLa gamma dei prodotti comprende:\nProgetti.\nAlcuni esempi di progetti realizzati con soluzioni PERI:\nAlcuni esempi di progetti realizzati in Italia con soluzioni PERI:"}
{"id": "473301", "revid": "729019", "url": "https://it.wikipedia.org/wiki?curid=473301", "title": "Ercole II d'Este", "text": "Sal\u00ec al potere nel 1534 e vi rimase sino alla morte, avvenuta nel 1559. La consorte fu Renata di Francia, figlia del re di Francia Luigi XII e della duchessa Anna di Bretagna. Rese Ferrara un centro culturale importante e questo anche per la diffusione della riforma protestante in Italia, creando per questo attriti con la Chiesa. Con il papa e la Francia nel 1556 combatt\u00e9 la Spagna, ottenendo una pace separata nel 1558. Suo fratello, il cardinale Ippolito II d'Este, fece costruire la celebre Villa d'Este a Tivoli.\nBiografia.\nInfanzia.\nErcole nacque il 4 aprile 1508, figlio di Alfonso I e di Lucrezia Borgia. Quando nacque il padre si trovava a Venezia.\nSecondo un cronista dell'epoca, Filippo Conti, durante i festeggiamenti per la sua nascita in citt\u00e0 avvennero vari incendi e danneggiamenti.\nLegami di famiglia.\nPer parte materna il nonno di Ercole fu papa Alessandro VI e o lo zio fu Cesare Borgia, quindi fu cugino di Francesco Borgia. Per via paterna fu nipote di Isabella d'Este e del cardinale Ippolito d'Este. Suoi fratelli furono Ippolito II, arcivescovo di Milano e poi cardinale, suor Leonora, e Francesco, marchese di Massalombarda. Ebbe anche fratellastri, tra i quali Rodrigo d'Aragona e, forse, Giovanni Borgia, l\"'infans Romanus\".\nMatrimonio.\nPer obblighi politici, nel mese di aprile del 1528 spos\u00f2 Renata di Francia, seconda figlia del re di Francia Luigi XII e di Anna di Bretagna. Le nozze vennero celebrate a Parigi, nella \"Sainte-Chapelle\", e Renata ricevette da Francesco I di Francia una notevole dote e numerose rendite. Ercole divenne duca di Chartres, conte di Gisors e signore di Montargis. Alla prima figlia Anna, nata nel 1531 e che spos\u00f2 Francesco, duca di Guisa, seguirono Alfonso nel 1533, Lucrezia nel 1535 (che spos\u00f2 il duca di Urbino Francesco Maria II della Rovere), Eleonora e Luigi.\nDuca di Ferrara, Modena e Reggio.\nNel 1534 succedette al padre divenendo duca di Ferrara nel mese di ottobre. Durante i primi anni seppe mantenere un equilibrio politico tra le diverse esigenze della casata e dei potenti vicini. Seppe controllare le pressioni spagnole e francesi e approfitt\u00f2 in particolare della relativa quiete dovuta al predominio spagnolo di quel periodo anche se molti suoi rapporti personali, specialmente di matrimonio, lo legassero maggiormente alla corte francese. Si trov\u00f2 anche a dover contenere le continue richieste della Santa Sede che richiedeva l'allontanamento dalla sua corte di quanti risultavano in sospetto di eresia. Lo stesso Giovanni Calvino era stato a Ferrara nel 1536 e la consorte, Renata, dopo alcune sue corrispondenze con protestanti, fu accusata di essersi convertita al protestantesimo, nonostante la presenza di un tribunale speciale dell'Inquisizione a Ferrara.\nErcole present\u00f2 le accuse di eresia contro la moglie al re Enrico II di Francia e all'inquisitore Oriz nel 1554. Successivamente lei ammise il fatto ma non sub\u00ec conseguenze dirette.\nProsegu\u00ec nella politica di tolleranza nei confronti degli ebrei sefarditi che fuggivano dalla Spagna e anche grazie a loro apr\u00ec la citt\u00e0 a nuovi commerci.\nIn precedenza Ercole era riuscito a risolvere anche un altro dissidio con il papato, derivante dalla sua riluttanza a concedere le riscossioni dei tributi per le lotte contro i turchi. Paolo III fu per questo quasi intenzionato a scomunicarlo: non si arriv\u00f2 a tanto solo grazie all'accordo stipulato nel 1539 da Francesco, fratello di Ercole, che comport\u00f2 il versamento di 180.000 ducati d'oro alla curia.\nNel 1556, Ercole si schier\u00f2 con il papa Paolo IV e con la Francia contro la Spagna, ponendosi al comando della lega in funzione antimperiale. Ma dopo che si manifest\u00f2 l'interesse dei francesi verso Napoli, Ercole dismise l'accordo perch\u00e9 desiderava che Enrico II di Francia si occupasse di Milano. Tramite una mediazione di Cosimo de' Medici, stipul\u00f2 un accordo con gli spagnoli il 18 maggio 1558 che gli permise di mantenere integri i suoi domini.\nLa corte di Ferrara sotto Ercole II rimase un centro culturale importante, non solo per la diffusione della Riforma in Italia, tramite l'appoggio della moglie Renata, ma anche per il mecenatismo.\nCon lui non mut\u00f2 la politica ducale nei confronti degli ebrei sefarditi che erano stati espulsi da Spagna e Portogallo e che avevano trovato rifugio nella citt\u00e0 di Ferrara gi\u00e0 dai tempi di Ercole I d'Este. In concordanza con il pensiero di Giovanni Pico della Mirandola, Ercole II credeva in un fecondo dialogo tra la dottrina ebraica e quella cristiana.\nUltimi tempi e morte.\nI rapporti con la Santa Sede furono al centro della sua politica, sempre attenta mantenere il ducato in equilibrio e in buone relazioni con le principali potenze in campo in Italia e in Europa. Due aspetti per\u00f2, malgrado altri sforzi, segnarono negativamente tali rapporti: la consorte Renata di Francia, troppo vicina alle tesi calviniste e l'accoglienza agli ebrei. Il successore Alfonso II, su precise richieste da Roma, allontan\u00f2 la madre Renata da Ferrara, quindi questo potenziale problema venne superato, ma non avvenne lo stesso con la politica degli Este nei confronti degli ebrei. Alla morte di Alfonso II quindi, anche per l'assenza di eredi legittimi, venne decretata la devoluzione del ducato allo Stato pontificio.\nDiscendenza.\nErcole e Renata ebbero cinque figli:\nArte.\nErcole II venne ritratto in una scultura di Prospero Sogari Spani, detto il Clemente. L'opera, un busto in marmo con base, fu realizzata su commissione del duca su indicazione del fratello Ippolito.\nDosso Dossi lo ritrasse in un dipinto allegorico, Ercole e i pigmei, attorno al 1535.\nL'effige del duca compare in molte medaglie e monete, come ad esempio in una medaglia di Pompeo Leoni del 1554 o nella medaglia di Pastorino dei Pastorini del 1534."}
{"id": "473302", "revid": "729019", "url": "https://it.wikipedia.org/wiki?curid=473302", "title": "Disgrafia", "text": "La disgrafia, nota come disturbo della scrittura, \u00e8 un disturbo specifico della scrittura nella riproduzione di segni alfabetici e numerici; pu\u00f2 essere legata a un quadro di disprassia, pu\u00f2 essere secondaria a una lateralizzazione incompleta, ed \u00e8 caratterizzata dalla difficolt\u00e0 a riprodurre segni alfabetici e numerici. Riguarda esclusivamente il grafismo.\nEmerge nel bambino quando la scrittura comincia la sua fase di personalizzazione, indicativamente (e solo genericamente) alla classe terza elementare. In genere il problema della scrittura disorganizzata viene sollevato dagli insegnanti elementari che lamentano la difficolt\u00e0 di seguire il bambino nel suo disordine. Nelle due classi precedenti lo sforzo e il disordine sono in genere determinati dalla fatica dell'apprendimento, in terza elementare il gesto \u00e8 abbastanza automatizzato da lasciar spazio alla spontaneit\u00e0 e, di conseguenza, all'evidenziazione della difficolt\u00e0. \nEvidenze tipiche.\nLa mano dei bambini disgrafici scorre con fatica sul piano di scrittura e l'impugnatura della penna \u00e8 spesso scorretta. La capacit\u00e0 di utilizzare lo spazio a disposizione per scrivere \u00e8, solitamente, molto ridotta: il bambino non rispetta i margini del foglio, lascia spazi irregolari tra i grafemi e tra le parole, non segue la linea di scrittura e procede in \u201csalita\u201d o in \u201cdiscesa\u201d rispetto al rigo. La pressione della mano sul foglio non \u00e8 adeguatamente regolata; talvolta \u00e8 eccessivamente forte (per eccesso di tensione) e il segno lascia un'impronta marcata anche nelle pagine seguenti del quaderno, talvolta \u00e8 debole e la grafia \u00e8 svolazzante (scarsa tenuta psicofisica). Il tono muscolare \u00e8 spesso irrigidito o, al contrario eccessivamente rilasciato. Sono inoltre frequenti le inversioni nella direzione del gesto, che si evidenziano sia nell'esecuzione dei singoli grafemi sia nella scrittura autonoma, che a volte procede da destra verso sinistra.\nIl bambino disgrafico presenta difficolt\u00e0 notevoli anche nella copia e nella produzione autonoma di figure geometriche (tende ad arrotondare gli angoli e a non chiudere le forme). Anche il livello di sviluppo del disegno \u00e8 spesso inadeguato all'et\u00e0; la riproduzione di oggetti o la copia di immagini \u00e8 molto generica e i particolari risultano poco presenti.\nSpesso il bambino soggetto a questa disfunzione inverte le cifre dei numeri o le lettere delle parole che legge.\nLa copia di parole e di frasi \u00e8 scorretta; sono presenti inversioni nell'attivit\u00e0 grafo-motoria ed errori dovuti a scarsa coordinazione oculo-manuale. La copia dalla lavagna \u00e8 ancora pi\u00f9 difficile, in quanto il bambino deve portare avanti pi\u00f9 compiti contemporaneamente: distinzione della parola dallo sfondo, spostamento dello sguardo dalla lavagna al foglio, riproduzione dei grafemi.\nLe dimensioni delle lettere non sono rispettate, la forma \u00e8 irregolare, l'impostazione invertita, il gesto \u00e8 scarsamente fluido, i legami tra le lettere risultano scorretti. Tutto ci\u00f2 rende spesso la scrittura incomprensibile al bambino stesso, il quale non pu\u00f2 quindi neanche individuare e correggere eventuali errori ortografici.\nAnche il ritmo di scrittura risulta alterato; il bambino scrive con velocit\u00e0 eccessiva o con estrema lentezza, ma la sua mano esegue movimenti a \u201cscatti\u201d, senza armonia del gesto e con frequenti interruzioni: il movimento flessorio pronatorio/supinatorio della mano \u00e8 disarmonico e influenza negativamente le inversioni del gesto (ad esempio nei risvolti e nei collegamenti) che perdono la naturale curvilineit\u00e0. La velocit\u00e0 \u00e8 alterata in entrambe le direzioni: la scrittura pu\u00f2 farsi estremamente lenta (sintomo di enorme sforzo psicofisico) ma anche eccessivamente veloce (sintomo di una sovraeccitazione psiconervosa), le forme grafiche sono frammentate, le prassie scollegate tra loro, non sono rispettati gli equilibri della dimensione, spesso sono come \"ammaccate\".\nIn sintesi, la disgrafia \u00e8 un'anomalia del movimento corsivo e della condotta del tratto che si traduce in difficolt\u00e0 di coordinamento, irregolarit\u00e0 delle spaziature, malformazioni e discordanze di ogni tipo associate a un tratto di pessima qualit\u00e0.\nSviluppo della scrittura.\nNel descrivere l'elaborazione cerebrale che sta dietro alla scrittura sono state evidenziate due vie principali:\nUna tipologia di disgrafia pu\u00f2 dipendere da un deficit nella via non-lessicale, che pu\u00f2 essere evidenziata con un test di scrittura delle non-parole.\nEziologia e abilit\u00e0 coinvolte.\nLe abilit\u00e0 di base coinvolte sono la coordinazione nel movimento, l'orientamento e l'organizzazione spazio-temporale, la coordinazione oculo-manuale, la consapevolezza dello schema corporeo, la memoria sequenziale, il linguaggio, il senso del ritmo (in genere immaturo), il processo di simbolizzazione (rallentato), la capacit\u00e0 di discriminazione suoni-segni. Pu\u00f2 essere secondaria alla presenza di altri disturbi dell'apprendimento, ma non necessariamente \u00e8 a essi correlata: si pu\u00f2 essere disgrafici e non dislessici n\u00e9 disortografici.\nLe cause possono essere diverse: lesionali, turbe neurologiche minori (Disfunzioni Cerebrali Minime), \"deficit\" sensoriali, irregolarit\u00e0 della lateralizzazione, errata postura, errata percezione e organizzazione spaziale, problemi motori trascurati, emotivit\u00e0. Pu\u00f2 concorrere ovviamente l'errato uso dello strumento scrittorio, insieme con la progressiva rarefazione, o proprio la mancanza, di una didattica adeguata e attenta a queste tematiche; sempre meno si insegna ai bambini \"come\" scrivere e ancor meno vengono impostati programmi mirati e duraturi di pregrafismo nelle scuole materne. \nNon \u00e8 stato ancora chiarito se si tratti specificamente di un disturbo modulare dell'apprendimento o se esso riguardi invece, in modo pi\u00f9 ampio, i sistemi percettivo e/o cognitivo. Infatti, a differenza della dislessia, della discalculia e della disortografia (con la quale erroneamente \u00e8 spesso identificata), la disgrafia coinvolge trasversalmente differenti competenze e pu\u00f2 richiedere, oltre al trattamento specifico, anche un approccio terapeutico profondo.\nProgrammi di intervento.\nIl programma di intervento proposto pu\u00f2 essere suddiviso in due itinerari che devono essere portati avanti parallelamente:\nIl primo itinerario \u00e8 finalizzato alla riduzione delle lacune riscontrate nelle capacit\u00e0 di base; il secondo itinerario ha invece lo scopo di promuovere la conquista di capacit\u00e0 di scrittura pi\u00f9 adeguate. I due percorsi sono in genere proposti parallelamente attraverso esercizi\u2013gioco che richiedono lo sviluppo e il potenziamento di pi\u00f9 competenze insieme, per evitare di rimandare nel tempo la conquista di capacit\u00e0 grafomotorie che possono gratificare il bambino, permettendogli di verificare che, anche a scuola, si iniziano a vedere risultati positivi.\nLe competenze di base su cui \u00e8 importante lavorare sono: percezione, organizzazione spazio\u2013temporale, integrazione spazio\u2013temporale (ritmo), conoscenza e rappresentazione dello schema corporeo, equilibrio e coordinazione, rilassamento, lateralit\u00e0, coordinazione visuo\u2013motoria e oculo-manuale.\nL'itinerario specifico per la scrittura comprende attivit\u00e0 relative a:\nQueste attivit\u00e0 sono finalizzate alla riduzione delle difficolt\u00e0 grafomotorie che interferiscono nella scrittura e alla graduale conquista di pi\u00f9 adeguate competenze di comunicazione scritta. Nel corso delle attivit\u00e0 di recupero pu\u00f2 essere facilitante l'uso di quaderni colorati che guidano sia alla corretta impostazione dei segni alfabetici sia al rispetto dello spazio grafico.\nAlcuni studiosi ritengono potenzialmente utile presentare il bambino alla scuola elementare con un piccolo corredo di esami diagnostici a verifica della funzionalit\u00e0 sensoriale (vista-udito) di modo che il programma educativo possa tener conto di eventuali piccoli \"deficit\" che, se non conosciuti e riconosciuti e trattati, potrebbero condurre allo sviluppo di un disturbo pi\u00f9 generale."}
{"id": "473304", "revid": "599013", "url": "https://it.wikipedia.org/wiki?curid=473304", "title": "Fmd", "text": ""}
{"id": "473310", "revid": "1020392", "url": "https://it.wikipedia.org/wiki?curid=473310", "title": "Coprinaceae", "text": ""}
{"id": "473311", "revid": "1718925", "url": "https://it.wikipedia.org/wiki?curid=473311", "title": "Giovanni Burgio", "text": "Lavora come docente nell'Universit\u00e0 di Bologna. Nel 2007 ha conseguito il titolo di PhD presso la facolt\u00e0 di Wageningen (Paesi Bassi).\n\u00c8 particolarmente interessato agli aspetti biologici e biotecnologici della fantascienza, anche se i suoi interessi letterari sono molto diversificati, comprendendo anche l'horror.\nCome autore di fantascienza, ha pubblicato molti racconti su riviste professionali, antologie e \"fanzine\". Ha vinto alcuni concorsi letterari nell'ambito della letteratura fantastica, come il Premio Alien, il Lovecraft, il Courmayeur.\nNel 2010 si \u00e8 aggiudicato il Premio Odissea 2009, con il romanzo \"Infezione genomica\", pubblicato nel 2011 da Delos Books."}
{"id": "473314", "revid": "1442080", "url": "https://it.wikipedia.org/wiki?curid=473314", "title": "Giuseppe Antonio Pujati", "text": " \nBiografia.\nBambino prodigio, studi\u00f2 a Venezia e poi all'Universit\u00e0 di Padova, dove si laure\u00f2 in filosofia e medicina a soli diciotto anni. \nTra i suoi maestri ci furono Giovanni Battista Morgagni, Antonio Vallisneri e Alessandro Knips Macoppe.\nDopo la laurea esercit\u00f2 la professione medica a Venezia, in Dalmazia, a Polcenigo e a Pordenone(due citt\u00e0 del nord d'Italia). \nNel 1737, dopo aver pubblicato il \"Decas variarum medicarum observationum che attirava molto nell'\"ambiente medico, ottenne il posto di primario medico a Feltre, dove rimase per 12 anni.\nLa sua fama di medico e il suo prestigio scientifico and\u00f2 aumentando negli anni tanto che nel 1754 il Senato Veneto lo chiam\u00f2 alla cattedra di \"Medicina Pratica Ordinaria\" dell'Universit\u00e0 patavina, incarico che mantenne fino alla morte. \nFu anche poeta e violinista. \nLa sua opera pi\u00f9 importante, il \"De victu febricitantium dissertatio\", gli diede fama europea."}
{"id": "473315", "revid": "339392", "url": "https://it.wikipedia.org/wiki?curid=473315", "title": "Congresso Nazionale Africano (Sudafrica)", "text": ""}
{"id": "473318", "revid": "2225352", "url": "https://it.wikipedia.org/wiki?curid=473318", "title": "Ercole III d'Este", "text": "Biografia.\nInfanzia.\nErcole III d'Este nacque a Modena il 22 novembre 1727 da Francesco III d'Este e Carlotta Aglaia di Borbone-Orl\u00e9ans, figlia del reggente di Francia.\nMatrimoni e ascesa.\nSi un\u00ec in matrimonio a Maria Teresa Cybo-Malaspina nel 1741; l'unione gli port\u00f2 in dote il Ducato di Massa e Carrara che and\u00f2 a ingrandire i domini estensi fornendo ad essi uno sbocco al mare. Sal\u00ec al trono nel 1780.\nNel 1790 si un\u00ec con matrimonio morganatico a Chiara Marini, che frequentava da anni, mentre la Duchessa si era ritirata a Reggio. Da Maria Teresa ebbe due figli, ma il maschio (Rinaldo) mor\u00ec poco dopo la nascita nel 1753. La femmina invece, Maria Beatrice Ricciarda (1750-1829), auspice il nonno Francesco III d'Este spos\u00f2 l'Arciduca d'Austria Ferdinando, figlio di Maria Teresa d'Austria, e cos\u00ec garantir\u00e0 la continuit\u00e0 alla dinastia con la nascita del figlio Francesco (il futuro Francesco IV d'Asburgo-Este). Da Chiara Marini ebbe un figlio maschio, Ercole Rinaldo (1770-1795), comandante della Milizia Estense e marchese di Scandiano, ma incapace di succedergli in quanto figlio naturale.\nDuca di Modena e Reggio.\nFu sovrano illuminato, gioviale e bonario (non disdegnava parlare in dialetto ai sudditi) e prosegu\u00ec le riforme iniziate dal padre. Fece costruire i due ponti di Rubiera e di Sant'Ambrogio a Modena sulla Via Emilia, migliorando quindi i collegamenti con gli altri Stati, attraverso strade (Via Vandelli) che collegavano la Lunigiana e la Garfagnana coi versanti reggiano e modenese; nel 1785 istitu\u00ec l'Accademia Atestina di Belle Arti. Sotto il suo regno rifiorirono la cultura e le scienze, mediante la protezione a eruditi del calibro di Lazzaro Spallanzani, Giambattista Venturi, Girolamo Tiraboschi, Lodovico Ricci, e tantissimi altri.\nEsilio e morte.\nL'invasione francese lo costrinse a lasciare il Ducato per Venezia il 7 maggio 1796, portando con s\u00e9 il suo cospicuo patrimonio personale, ma non una lira dalle pubbliche casse, nonostante le pretestuose accuse sanculotte. Fu invece raggiunto dai soldati francesi nella citt\u00e0 lagunare e oggetto di rapina a mano armata nella propria dimora di circa 200.000 zecchini. Dopo questo episodio si trasfer\u00ec a Treviso ove mor\u00ec il 14 ottobre 1803.\nA seguito delle paci di Campoformio (1797) e di Lun\u00e9ville (1801), ottenne la Brisgovia come compenso per la perdita dei ducati di Modena e di Reggio, ma non riusc\u00ec mai a prenderne possesso.\nParentele.\nErcole III, in quanto nipote di Carlotta Felicita di Brunswick-L\u00fcneburg, era cugino di secondo grado di Maria Giuseppina di Sassonia, moglie di Luigi Ferdinando di Borbone-Francia, e di Maria Amalia di Sassonia, sorella della precedente e consorte di Carlo III di Spagna (che oltretutto era suo cugino di terzo grado sia per parte di padre che di madre). Inoltre, egli era legato a tutta la maggiore nobilt\u00e0 francese, poich\u00e9 suoi cognati erano Luigi Giovanni Maria di Borbone-Penthi\u00e8vre e Luigi Francesco Giuseppe di Borbone-Conti che era anche suo cugino. Suo cugino di primo grado era il principe Luigi Filippo I di Borbone-Orl\u00e9ans. Il Duca era inoltre imparentato con le pi\u00f9 importanti e prestigiose case reali europee; suoi cugini, di vario grado, erano infatti: Luigi XV di Francia, Carlo III di Spagna e Giorgio II di Gran Bretagna.\nDiscendenza.\nErcole e Maria Teresa ebbero due figli:\nDa Chiara Marini ebbe un figlio:"}
{"id": "473319", "revid": "767487", "url": "https://it.wikipedia.org/wiki?curid=473319", "title": "Il disco volante", "text": "Il disco volante \u00e8 un film del 1964 diretto dal regista Tinto Brass. La trama utilizza l'elemento fantascientifico - la venuta di extraterrestri nella campagna veneta - per una satira di costume sulla societ\u00e0 italiana dell'epoca, in cui Alberto Sordi interpreta quattro diversi ruoli.\nTrama.\nCon un taglio prima documentaristico poi da commedia all'italiana, osserviamo l'arrivo di un gruppo di alieni in un paesino del profondo Veneto: un'indagine dei Carabinieri metter\u00e0 alla luce una follia latente diffusa in tutta la popolazione del paesino che poco ha a che fare con gli alieni.\nProduzione.\nIl film fu prodotto da Dino De Laurentiis il quale, dopo aver sottoposto la sceneggiatura di Rodolfo Sonego a maestri come Michelangelo Antonioni e Mario Monicelli, volle mettere alla prova il giovane regista veneto per la prima volta alle prese con una produzione non indipendente.\nCast.\nProtagonista del film \u00e8 Alberto Sordi, impegnato a dare voce e corpo a quattro personaggi che presto rientreranno nel suo repertorio: il parroco Don Giuseppe, prete ubriaco, il brigadiere un po' tonto, il conte gay e il Marsicano, piccolo borghese meschino.\nNel film compaiono anche Silvana Mangano e Monica Vitti, per la prima volta in un ruolo comico brillante ed alla quale Brass fa pronunciare una frase che spesso ricorrer\u00e0 nella cinematografia successiva del regista: \"Dime porca che me piasi de pi\u00f9\".\nColonna sonora.\nLa colonna sonora \u00e8 composta dal maestro Piero Piccioni. Sono presenti inoltre due canzoni scritte appositamente per il film: \"Ballando con te\", di Kramer e Pallavicini; \"Chi sei amore?\", di Piccioni e Pallavicini. Entrambe le canzoni sono cantate da John Foster e incise su dischi Style.\nAlcuni temi musicali presenti nella pellicola saranno ripresi nei film \"Fumo di Londra\" del 1966 e \"Io e Caterina\" del 1980 entrambi di e con Alberto Sordi.\nDistribuzione.\n\"Il disco volante\" \u00e8 uno dei film di Alberto Sordi che non \u00e8 stato distribuito in DVD. \u00c8 stato esclusivamente distribuito in VHS dalla Domovideo e ha avuto pochi passaggi televisivi."}
{"id": "473322", "revid": "78273", "url": "https://it.wikipedia.org/wiki?curid=473322", "title": "Seurat", "text": ""}
{"id": "473323", "revid": "713636", "url": "https://it.wikipedia.org/wiki?curid=473323", "title": "Gianrico Carofiglio", "text": "Biografia.\nStudi e famiglia.\nNato a Bari, \u00e8 figlio della scrittrice Enza Buono e fratello dell'architetto, scrittore e illustratore Francesco Carofiglio. Studia al liceo classico \"Quinto Orazio Flacco\" della propria citt\u00e0 e successivamente si laurea in giurisprudenza. \nCarriera giuridica e politica.\n\u00c8 a lungo un pubblico ministero, specializzato in indagini sulla criminalit\u00e0 organizzata. Nel 2007 \u00e8 nominato consulente della commissione parlamentare antimafia e dal 2008 al 2013 \u00e8 senatore della Repubblica per il Partito Democratico.\nCarriera di scrittore.\nEsordisce nella narrativa nel 2002 con \"Testimone inconsapevole\" (Premio del Gioved\u00ec \u201cMarisa Rusconi\u201d, Premio Rhegium Julii, Premio Citt\u00e0 di Cuneo, Premio Citt\u00e0 di Chiavari), creando il personaggio dell\u2019avvocato Guido Guerrieri, protagonista dei romanzi \"Ad occhi chiusi\" (2003, Premio Lido di Camaiore, Premio delle Biblioteche di Roma e \u201cMiglior noir internazionale dell\u2019anno 2007\u201d in Germania secondo una giuria di librai e giornalisti), \"Ragionevoli dubbi\" (2006, Premio Fregene e Premio Viadana 2007, Premio Tropea 2008), \"Le perfezioni provvisorie\" (2010, Premio Selezione Campiello), \"La regola dell\u2019equilibrio\" (2014) e \"La misura del tempo\" (2019, finalista Premio Strega 2020).\nIl Maresciallo dei Carabinieri Pietro Fenoglio \u00e8 il protagonista di un'altra serie di romanzi: \"Una mutevole verit\u00e0\" (2014, Premio Scerbanenco), \"L\u2019estate fredda\" (2016) e \"La versione di Fenoglio\" (2019).\nTra le altre opere di narrativa e saggistica: i romanzi \"Il passato \u00e8 una terra straniera\" (2004, Premio Bancarella 2005) da cui nel 2008 \u00e8 tratto l\u2019omonimo film di Daniele Vicari, con Elio Germano e Michele Riondino (miglior film e miglior attore al Miami Film Festival), \"N\u00e9 qui n\u00e9 altrove. Una notte a Bari\" (2008), \"Il silenzio dell\u2019onda\" (2011, finalista Premio Strega 2012, Bronze Winner al Foreword Book of the Year Awards for Mystery 2013), \"Il bordo vertiginoso delle cose\" (2013), \"Le tre del mattino\" (2017); il graphic novel \"Cacciatori nelle tenebre\" (2007, Premio Martoglio) e \"La casa nel bosco\" (2014, Premio Riviera delle Palme), scritti con il fratello Francesco; il dialogo \"Il paradosso del poliziotto\" (2009); le raccolte di racconti \"Non esiste saggezza\" (2010, Premio Chiara, nuova edizione definitiva 2020 con due storie in pi\u00f9) e \"Passeggeri notturni\" (2016), che ispirano l\u2019omonimo film a episodi per la tv; i saggi \"L\u2019arte del dubbio\" (2007), \"La manomissione delle parole\" (2010), da cui \u00e8 tratto uno spettacolo teatrale da lui stesso interpretato, \"Con parole precise. Breviario di scrittura civile\" (2015), il libro-intervista \"Con i piedi nel fango\" (con Jacopo Rosatelli, 2018) e \"Della gentilezza e del coraggio. Breviario di politica e altre cose\" (2020).\nI sei romanzi di Guerrieri, i tre romanzi di Fenoglio, \"Il passato \u00e8 una terra straniera\", \"N\u00e9 qui n\u00e9 altrove\", \"Non esiste saggezza\", \"La manomissione delle parole\", \"Il bordo vertiginoso delle cose\", \"La casa nel bosco\", \"Passeggeri notturni\", \"Le tre del mattino\", \"Con i piedi nel fango\" e \"Della gentilezza e del coraggio\" sono anche in audiolibro, letti dall\u2019autore. Nel 2020 \u00e8 uscita la prima stagione dell\u2019audioserie \"L\u2019avvocato Guerrieri\", interpretata da Francesco Montanari.\nI libri di Gianrico Carofiglio, con sei milioni di copie vendute, sono stati tradotti in 28 lingue.\nVita privata.\nVive a Bari, \u00e8 sposato con Francesca Pirrelli, magistrato, e ha due figli. \nAppassionato di karate, \u00e8 cintura nera, sesto dan."}
{"id": "473324", "revid": "45891", "url": "https://it.wikipedia.org/wiki?curid=473324", "title": "PERT", "text": ""}
{"id": "473326", "revid": "1005847", "url": "https://it.wikipedia.org/wiki?curid=473326", "title": "Johann Georg Widmann", "text": "\u00c8 sposato ed ha due figli. Di professione impiegato, \u00e8 dal 1970 sindacalista dell'ASGB, il sindacato altoatesino che si rivolge perlopi\u00f9 agli abitanti di lingua tedesca.\nFu eletto alla Camera per la prima volta nel 1992 (XI Legislatura), e riconfermato poi nel 1994 (XII Legislatura), nel 1996 (XIII Legislatura), nel 2001 (XIV Legislatura) e nel 2006 (XV Legislatura), sempre fra le file della S\u00fcdtiroler Volkspartei. \u00c8 stato iscritto al gruppo misto - minoranze linguistiche ed \u00e8 stato segretario della commissione lavoro pubblico e privato.\nDivenne suo malgrado noto nel 2002, quando il 30 ottobre fu il primo deputato espulso dall'aula dal presidente Pier Ferdinando Casini perch\u00e9 sorpreso a fare il \"pianista\", dopo che il regolamento della Camera era stato reso pi\u00f9 severo in questo senso in seguito alle immagini trasmesse dalla trasmissione \"Striscia la notizia\". Widmann stava votando al posto del collega Siegfried Brugger.\nNel 2008 decide di ritirarsi dalla vita politica nazionale non presentando pi\u00f9 la sua candidatura elle elezioni politiche."}
{"id": "473327", "revid": "3436488", "url": "https://it.wikipedia.org/wiki?curid=473327", "title": "Neo-impressionismo", "text": ""}
{"id": "473329", "revid": "3436528", "url": "https://it.wikipedia.org/wiki?curid=473329", "title": "Pellizza da Volpedo", "text": ""}
{"id": "473331", "revid": "287204", "url": "https://it.wikipedia.org/wiki?curid=473331", "title": "Delacroix", "text": ""}
{"id": "473332", "revid": "1543377", "url": "https://it.wikipedia.org/wiki?curid=473332", "title": "Madonna (Madonna)", "text": "Madonna (intitolato Madonna: The First Album nell'edizione del 1985) \u00e8 il primo album in studio della cantautrice statunitense Madonna, pubblicato dalla casa discografica Sire Records il 27 luglio 1983. L'album fu rinominato \"Madonna: The First Album\" nel 1985 per la sua ristampa a livello internazionale, con una nuova copertina.\nNel 1982 Madonna conobbe Seymour Stein, presidente della Sire Records, che decise di farle firmare un contratto dopo aver ascoltato il suo brano \"Everybody\", che divenne il primo singolo della cantante. Il successo del singolo motiv\u00f2 la Sire Records'l a firmare l'accordo per la produzione di un album completo. Madonna ne affid\u00f2 la produzione a Reggie Lucas ma, dopo un periodo di lavorazione, si trov\u00f2 in contrasto col produttore per le tecniche da utilizzare, cos\u00ec Lucas abbandon\u00f2 il progetto poco dopo. Allora Madonna invit\u00f2 \"Jellybean\" Benitez a collaborare con lei al posto di Lucas. Benitez remix\u00f2 le tracce realizzate prima del suo arrivo e produsse anche la hit \"Holiday\".\nI brani di questo album presentano uno stile musicale disco upbeat sintetico, prodotto con la tecnologia pi\u00f9 all'avanguardia del tempo, come la Linn LM-1, il Moog Taurus e la Oberheim OB-X. Le canzoni sono interpretate da Madonna con un timbro vocalico gioioso e da ragazzina e i relativi testi trattano i temi dell'amore e dei rapporti sentimentali.\nIn generale, il disco ricevette recensioni positive da parte della critica, anche se in un primo momento molti critici sottovalutarono l'impatto e la portata sia dell'album che della cantante nell'industria della musica. Infine l'album apparve in diverse classifiche dei migliori album dell'anno, tra cui quella di \"Entertainment Weekly\" e \"Rolling Stone\".\nDa un punto di vista commerciale, negli Stati Uniti il disco raggiunse la posizione numero 8 della classifica generale di \"Billboard\", entr\u00f2 tra le prime cinque posizioni in Australia, Francia, Paesi Bassi e Regno Unito.\nInoltre, fu certificato cinque volte disco di platino dalla Recording Industry Association of America (RIAA) per i suoi oltre cinque milioni di copie vendute negli Stati Uniti. L'album vendette in totale pi\u00f9 di 10 milioni di copie in tutto il mondo.\nPer promuovere l'album, Madonna si esib\u00ec in vari locali e in diversi programmi televisivi sia negli Stati Uniti che nel Regno Unito tra il 1983 e il 1984. L'intero album fu poi promosso nuovamente nel 1985 durante il \"Virgin Tour\". Ne furono estratti cinque singoli, tra cui \"Holiday\", che divenne la sua prima canzone ad entrare nella classifica generale di \"Billboard\", \"Lucky Star\", la sua prima canzone ad entrare ai primi cinque posti, e \"Borderline\".\nI video musicali dei singoli furono in seguito pubblicati in una raccolta di videoclip intitolata \"Madonna\", che divenne la videocassetta pi\u00f9 venduta del 1985. Questi video aiutarono la cantante a consolidare la sua popolarit\u00e0 e a definirla come modello da seguire sia per le altre cantanti, sia per i giovani dell'epoca.\nAntefatti.\nTra il 1981 e 1982 la ventiquattrenne Madonna viveva a New York e cercava di lanciare la sua carriera musicale. All'epoca era fidanzata con Steve Bray, con il quale aveva fondato una hard rock band, i Breakfast Club, di cui Bray era il batterista. Ben presto il gruppo smise di produrre musica di genere rock con l'intento di muoversi verso una nuova direzione musicale, dopo essere stati notati dalla Gotham Records. Il gruppo decise quindi di provare con il funk, ma la compagnia musicale non fu soddisfatta dei risultati ottenuti e li liquid\u00f2; fu allora che Madonna e Bray lasciarono il gruppo.\nNel frattempo Madonna inizi\u00f2 a scrivere e comporre diversi brani per conto suo, riuscendo a produrre tre demo: \"Everybody\", \"Ain't No Big Deal\" e \"Burning Up\". All'epoca Madonna era solita frequentare il night club newyorchese Danceteria dove convinse il DJ Mark Kamins ad ascoltare il demo di \"Everybody\". Il brano riscosse successo tra il pubblico e il Disc jockey, pensando di produrlo come singolo, decise di procurarle un contratto discografico, cercando di convincere Chris Blackwell, suo capo e proprietario della Island Records, il quale, per\u00f2, rifiut\u00f2. Mark Kamins e Madonna tentarono quindi un altro approccio con la Sire Records. Michael Rosenblatt, addetto al reparto A&amp;R della Sire, offr\u00ec a Madonna un anticipo di 5,000 $, pi\u00f9 10,000 $ in royalties per ogni canzone che avrebbe scritto.\nMadonna firm\u00f2 un contratto per incidere due 12\" dal presidente della Sire, Seymour Stein, il quale rimase impressionato dal suo modo di cantare dopo aver ascoltato \"Everybody\" al \"Lenox Hill Hospital\" dove era ricoverato. Il maxi singolo di \"Everybody\" fu prodotto da Mark Kamins al Blanke Tape Studios, che fu preferito al lavoro di Steve Bray: la nuova registrazione durava 5:56 su un lato, e 9:23 per la dub version sul lato inverso. Madonna e Kamins registrarono il singolo a loro spese. Arthur Baker, amico di Mark Kamins, lo guid\u00f2 attraverso il ruolo di produttore discografico e gli procur\u00f2 un musicista, Fred Zarr, che aggiunse la sua bravura di tastierista nel brano. \nDato il ristretto budget, la registrazione fu un affare pesante per Madonna che non comprendeva le indicazioni di Kamins, e Kamins stesso trov\u00f2 problemi nel dirigere. Rosenblatt volle pubblicare \"Everybody\" con \"Ain't No Big Deal\" come B-side, ma dopo aver ascoltato quest'ultimo singolo cambi\u00f2 idea e inser\u00ec \"Everybody\" su entrambi i lati del disco. Il singolo fu messo in commercio nell'ottobre del 1982 e presto divenne un successo dance negli Stati Uniti. Questo port\u00f2 la Sire a far firmare a Madonna un contratto per un LP e altri due singoli.\nProduzione.\nL'album fu interamente registrato ai Sigma Sound Studios di New York. Madonna decise di non lavorare con Kamins e Bray, ma scelse Reggie Lucas, un produttore della Warner Bros.; questi decise di spingerla verso la musica pop, e registrarono \"Burning Up\". Tuttavia Madonna non aveva ancora abbastanza materiale per riempire un album intero: le poche canzoni disponibili erano \"Lucky Star\", una nuova versione di \"Ain't No Big Deal\", \"Think of Me\" e \"I Know It\". Lucas cos\u00ec decise di aggiungere altri due brani al progetto, \"Physical Attraction\" e \"Borderline\". Durante la registrazione dei brani, li modific\u00f2 notevolmente dalle demo originali. Una di queste modifiche interess\u00f2 \"Lucky Star\". Il brano fu scritto da Madonna per Kamins, che precedentemente promise di suonarla al Danceteria. Comunque, la canzone fu immediatamente inserita nell'album da Madonna, che pianificava di intitolarlo proprio \"Lucky Star\". La cantante difatti credeva che \"Lucky Star\", assieme a \"Borderline\", fosse perfetta per l'album.\nTra Madonna e Lucas per\u00f2 sorsero dei problemi nel corso delle registrazioni: Madonna non fu soddisfatta delle versioni finali dei brani in quanto, secondo lei, Lucas aveva utilizzato troppe strumentazioni non considerando le sue idee: questo port\u00f2 a una disputa fra i due e, dopo aver completato l'album, Lucas abbandon\u00f2 il progetto senza modificare le canzoni con le specificazioni di Madonna. Madonna chiam\u00f2 allora John \"Jellybean\" Benitez, un DJ della discoteca Funhouse di New York, per remixare i brani. Nel mentre, per via di un conflitto di interessi, Bray vendette \"Ain't No Big Deal\" all'atto di un'altra etichetta discografica, rendendola non pi\u00f9 disponibile per Madonna.\nFu Benitez che scopr\u00ec una nuova canzone, scritta da Curtis Hudson e Lisa Stevens, della pop-band Pure Energy, intitolata \"Holiday\", e che fu rifiutata da Phyllis Hyman e Mary Wilson, un tempo appartenenti ai The Supremes. Jellybean e Madonna spedirono la demo ad un loro amico, Fred Zarr in modo tale che potesse abbellire gli arrangiamenti e programmare il suono col suo sintetizzatore. Dopo la registrazione vocale di Madonna, Benitez pass\u00f2 quattro giorni a cercare di incrementare la richiesta commerciale del brano prima della scadenza, ad aprile del 1983. Proprio prima di pubblicarla, Madonna e Benitez incontrarono Fred Zarr al Sigma Sound a Manhattan, qui Zarr aggiunse l'assolo di piano alla fine del brano.\nLancio e copertina.\nLa Sire Records ha pubblicato l'album negli Stati Uniti il 27 luglio 1983. Le fotografie dell'album sono state scattate dal fotografo Gary Heery, diretto da Carin Goldberg. La copertina mostra Madonna con i capelli corti biondo platino, con diversi braccialetti di gomma nera e una catena al collo. Nella parte interna dell'album la cantante mostra l'ombelico. Madonna ha detto: \"Nell'immagine della parte interna del mio primo album sono in posa come Betty Boop con l'ombelico in vista. I critici parlano sempre di quanto sia bello il mio ombelico. [...] Credo che ci siano posti non evidenti nel corpo che sono sensuali, e lo stomaco \u00e8 del tutto innocente.\"\nL'album \u00e8 stato ristampato nel 1985 per il mercato europeo e rinominato \"Madonna: The First Album\", con le foto scattate dal fotografo George Holy. Qui, Madonna posa con vestiti simili a quelli della copertina originale, ma con crocifissi e rosari; secondo l'artista, indossare un crocifisso era \"qualcosa di strano e interessante. Insomma, tutto quello che faccio \u00e8 una specie di scherzo. Penso anche che i [crocifissi] vadano con il mio nome. Al momento della sua pubblicazione, vestirsi come Madonna era diventata una dichiarazione di moda tra i giovani.\nNel 2001, la Warner Bros. Records ha pubblicato la versione rimasterizzata dell'album con la copertina originale e due remix aggiuntivi di \"Burning Up\" e \"Lucky Star\". Madonna dedic\u00f2 l'album a suo padre, Tony Ciccone, con il quale il rapporto non era stato del tutto buono. In un'intervista con la rivista Time, Madonna ha detto: \"Mio padre non ha mai creduto che quello che stavo facendo qui [a New York] ne valesse la pena, o che le mie intenzioni erano buone [...] fino a quando \u00e8 stato pubblicato il mio primo album e ha cominciato a sentire le mie canzoni alla radio. Allora ha smesso di fare domande\".\nMusica e canzoni.\nSecondo Allmusic, l'album mostra influenze della musica dance pop, della disco. La prima canzone, \"Lucky Star\", \u00e8 una canzone dance con ritmo medio, che inizia con alcune note sintetizzate, seguite da percussioni elettroniche, battiti di mani e ritmi lenti. Contiene anche il riff di una chitarra, accompagnato dal suono grave di un sintetizzatore. Secondo lo scrittore Rikky Rooksby, il testo ripetitivo e vuoto della canzone parla della trasparente ambiguit\u00e0 delle stelle, e compara l'uomo con una stella del cielo. Borderline \u00e8 una canzone sentimentale, il cui testo parla di un amore che non \u00e8 mai soddisfatto.\nSecondo l'autore Santiago Fouz-Hernandez e il suo libro \"Madonna's Drowned Worlds\", i versi \"Something in the way you love me won't let me be/I don't want to be your prisoner so baby won't you set me free\" (qualcosa nel modo in cui mi ami non mi lascia vivere/ non voglio essere la tua prigioniera quindi perch\u00e9 non mi liberi?) descrivono un atto di ribellione contro il maschilismo. Madonna usa una voce raffinata ed espressiva per cantare, seguita dalle strumentazioni di Lucas. Il ritornello fu ispirato dalla musica disco che si ascoltava a Filadelfia negli anni '70 e dallo stile di Elton John di quell'epoca.\nLa terza canzone, \"Burning Up\" possiede un arrangiamento pi\u00f9 marcato prodotto dai bassi, dalla chitarra ritmica e dalla LinnDrum. Contiene anche la chitarra elettrica e uno dei sintetizzatori pi\u00f9 moderni di allora. Il ritornello \u00e8 una ripetizione della frase \"I'm burning up, burning up for your love\" \u2014\u00absto ardendo, ardendo per il tuo amore\u00bb, mentre il testo del ponte contiene una serie di doppi sensi, che descrivono cosa Madonna \u00e8 disposta a fare per il suo ragazzo, e descrivono una donna indipendente e senza vergogna. La canzone che segue, \"I know it,\" contiene uno swing pi\u00f9 soave e il suono di un pianoforte, un sassofono e di un sintetizzatore. La quinta traccia Holiday\",\" possiede un ritmo di 4/4, con un tempo moderato che corre a 116 battiti al minuto, ed \u00e8 accompagnata da strumenti quali la chitarra, battiti di mani e un campanaccio usato dalla stessa Madonna e un accordo di corde sintonizzate. Verso la fine della traccia vi \u00e8 un cambio nell'arrangiamento, e si pu\u00f2 apprezzare un interludio di pianoforte. Il testo della canzone esprime il bisogno di tutto il mondo di prendersi una vacanza e un poco di riposo. In \"Think of Me\" Madonna dice al suo ragazzo di rivolgere a lei le sue attenzioni, altrimenti lo abbandoner\u00e0. La canzone presenta il suono della LinnDrum e un interludio di sassofono.\n\"Physical Attraction\" \u00e8 una traccia dal ritmo medio, con sintetizzatori, chitarre e ottoni. La canzone canta con voce acuta dell'attrazione che c'\u00e8 tra lei e un ragazzo. La canzone che chiude il disco \u00e8 Everybody, e comincia con una introduzione parlata sintetizzata, in cui Madonna prende una grande boccata d'aria. Nella canzone Madonna mostra di avere una voce adeguata per il Bubblegum.\nPubblicazione e promozione.\nL'album \u00e8 stato ripubblicato per il mercato europeo nel 1985 con una nuova grafica, e rinominato Madonna: The First Album. Nel 2001 la Warner Bros. Records ha pubblicato, insieme anche ad altri artisti musicali in catalogo, il primo album di Madonna, insieme a \"Like a Virgin\" e \"True Blue\", in una versione rimasterizzata ed estesa. \"Madonna\", uscito il 22 maggio 2001, \u00e8 stato pubblicato con due bonus remix, riprendendo l'artwork originale del 1983.\nSingoli.\nDall'album furono estratti cinque singoli: \"Everybody\", \"Burning Up\", \"Holiday\", \"Lucky Star\" e \"Borderline\".\nDopo lo scarso successo ottenuto da \"Everybody \"e \"Burning Up\", pubblicati in data anteriore all'uscita dell'album, gli ultimi tre singoli ottennero un grande successo di classifica non solo in termini di popolarit\u00e0 ma anche di vendite: \"Holiday\" raggiunse la posizione numero sedici nella Billboard Hot 100, diventando il primo singolo di Madonna a raggiungere la top 20 negli Stati Uniti; \"Borderline\" entr\u00f2 in top 10, alla posizione numero 10, e venne certificato disco d'oro per le vendite di oltre un milione di copie; \"Lucky Star\", pubblicato negli Stati Uniti solo ad agosto 1984, riusc\u00ec ad arrivare alla posizione numero 4, la prima top 5 di Madonna.\nOltre ai singoli, \"I Know It\", \"Think of Me\" e \"Physical Attraction\" furono pubblicate come B side di \"Holiday\", \"Lucky Star\", \"Borderline\" e \"Burning Up\". Dopo la pubblicazione dell'ultimo singolo, in effetti, tutti i brani dell'album, tra A side e B side, erano presenti anche in singolo.\n\"Madonna\" Video Collection.\nUna compilation di video, intitolata \"Madonna\", fu pubblicata per promuovere i singoli contenuti nell'omonimo album. \"Madonna\" fu la prima raccolta video della cantante.\nLa cassetta vinse un premio per la miglior opera audiovisiva, assegnato dalla associazione nazionale di merchandising . Madonna arriv\u00f2 in cima alla classifica di videocassette musicali di \"Billboard\" dal 13 aprile 1985 al 9 novembre 1985 (sei mesi).\nJim McCullaugh di \"Billboard\" consider\u00f2 insieme le ottime vendite del video, del recente album in studio di Madonna \"Like a Virgin\" e del \"Virgin Tour\". Madonna risult\u00f2 al numero uno della classifica di fine anno di videocassette musicali del 1985, grazie a questo, divent\u00f2 l'artista pop dell'anno.\nPromosso da Warner Music Video come visione di Madonna, la compilation contiene i video musicali dei singoli \"Burning Up\" e \"Borderline\", il singolo allora corrente \"Like a Virgin\" e uno speciale mix dance esteso di \"Lucky Star\". In \"Lucky Star\" quando canta \"ooh yeah\" c'e un effetto eco e l'immagine si ripete tre volte. \"Like a Virgin\", invece, omette la scena in cui si muove la lingua del leone in tempo con la musica. Questi video sono contenuti anche nella compilation del 1990 \"The Immaculate Collection\", con le rispettive modifiche.\nIl video \u00e8 stato promosso al Cabaret Metro club di Chicago, il 9 febbraio 1985. Soprannominato \"The Virgin Party\", l'evento ha attirato circa 1.200 persone e ha promosso LP, audiocassette, CD e videocassette di Madonna. I partecipanti sono stati incoraggiati a vestirsi di bianco. Il prezzo per l'ingresso fu 5 dollari, durante la serata \u00e8 stata proiettata la prima del video musicale di \"Material Girl\". L'evento \u00e8 stato organizzato come una serata per promuovere i video musicali caduti dal grande mercato.\nTour Promozionale.\nL'album, insieme al suo successivo \"Like a Virgin\", \u00e8 stato ulteriormente promosso con il primo tour della cantante, \"The Virgin Tour\", che ha fatto tappa solo nelle principali citt\u00e0 degli Stati Uniti e del Canada. All'inizio erano state previste alcune date anche in Inghilterra e in Giappone per il grande successo che Madonna aveva ottenuto in entrambi i paesi, ma alla fine l'idea fu accantonata. Cos\u00ec la cantante decise di aggiungere diverse altre date negli Stati Uniti, realizzando gli show in spazi pi\u00f9 ampi, a causa dei numerosi biglietti venduti.\nTaraborrelli descrisse il tour di Madonna come \"pieno di eccitazione\" con Madonna che chiede al pubblico \"Will You Marry Me\" (mi sposate?). Madonna cantava canzoni dal suo disco di debutto \"Madonna\" e dal nuovo disco \"Like a Virgin.\" I costumi includevano una giacca molto colorata per Holiday e un vestito da sposa per \"Like a Virgin.\" Durante \"Like a Virgin\" Madonna canta un verso della canzone Billie Jean di Michael Jackson. Il tour ebbe un incasso di oltre 5 milioni di dollari.\nSuccesso commerciale.\n\"Madonna\" ha riscontrato un buon successo commerciale: ha raggiunto la top 10 in diversi Paesi, tra cui il Regno Unito, e la Francia.\nNegli Stati Uniti ha raggiunto la posizione numero 8 nella classifica ufficiale e la 20 in quella R&amp;B, ed \u00e8 stato certificato cinque volte disco di platino per le vendite di oltre cinque milioni di copie. A livello mondiale, \"Madonna\" ha venduto oltre dieci milioni di copie."}
{"id": "473334", "revid": "339392", "url": "https://it.wikipedia.org/wiki?curid=473334", "title": "Talleyrand", "text": ""}
{"id": "473335", "revid": "1305772", "url": "https://it.wikipedia.org/wiki?curid=473335", "title": "G-Unit", "text": "La G-Unit (Gangsta Unit o Guerilla Unit) \u00e8 un gruppo rap statunitense con base a New York, formato inizialmente da 50 Cent, Lloyd Banks e Tony Yayo e a cui successivamente si sono aggiunti anche Young Buck, The Game (ex membro), Olivia (ex membro) e Kidd Kidd. \nLa G-Unit Records ha inoltre sotto contratto nuovi artisti come Spider Loc, grandi veterani del genere, come i Mobb Deep e rapper provenienti da scene rap del sud come Lil Scrappy.\nStoria.\nGli inizi.\nI fondatori del gruppo, 50 Cent, Lloyd Banks e Tony Yayo sono cresciuti nella stessa zona, hanno cantato e venduto droghe insieme.. Quando 50 Cent firm\u00f2 per una casa discografica, Lloyd Banks e Tony Yayo lavorarono duro per diventare famosi come artisti. 50 Cent venne in seguito rilasciato dalla casa discografica dopo aver ricevuto nove colpi di arma da fuoco di fronte alla casa della nonna(raccontata anche nella canzone \"Many Men\"). Ritenevano che fosse troppo rischioso tenersi 50 Cent.\nL'ascesa.\nDopo la sparatoria, 50 Cent firm\u00f2 per la Interscope Records. Dato il successo del suo album, \"Get Rich or Die Tryin\"', gli venne conferita la sua casa discografica. Questa fu la nascita della G-Unit Records.\nIl gruppo continu\u00f2 a lavorar duro in vari remix, cosa che gli fece attirare molta attenzione nell'industria del rap. Le pi\u00f9 conosciute di queste furono \"50 Cent Is the Future\", \"God's Plan\", \"No Mercy, No Fear\" e \"Automatic Gunfire\". La G-Unit inizi\u00f2 inoltre una serie di remix con il loro DJ, DJ Whoo Kid. Dopo arrivarono anche Dr.Dre, Busta Rhymes ed Eminem.\nPrima che il gruppo abbia avuto la possibilit\u00e0 di registrare il suo album di debutto, Tony Yayo venne arrestato per possesso di armi. Durante l'assenza di Tony Yayo, al gruppo si un\u00ec il rapper Young Buck. Continuarono cos\u00ec la loro attivit\u00e0, lavorando in molti remix. In particolare, la loro versione di \"P.I.M.P.\" ebbe un ottimo successo.\nHanno inciso un album nel 2003, \"Beg for Mercy\", che ha registrato un notevole successo con oltre 6.000.000 di copie vendute nel mondo, soprattutto grazie alla presenza di 50 Cent, che a quel tempo era gi\u00e0 un cantante affermato.\nL'album ha portato alla rivalsa anche gli altri componenti della \"G-Unit\", che prima di tutto sono amici di lunga data, come per esempio 50 Cent e Lloyd Banks che si conoscono fin da bambini. Per questo negli album solisti di ognuno ci sono molte collaborazioni con gli altri membri della \"G-Unit\", in modo particolare con 50 Cent.\nI componenti della crew hanno avuto vari problemi con la giustizia, soprattutto per possesso di droga e per il coinvolgimento in varie risse.\nGli ultimi nuovi acquisti della \"G-Unit\" sono stati Young Hot Rod, che insieme alla grandissima Mary J. Blige aveva appena prodotto il singolo \"Be Easy\", e il rapper Ma$e. \nNei primi mesi del 2008, Young Buck ha lasciato la G-Unit, a causa dell'incompatibilit\u00e0 con gli altri membri del gruppo. Pare che il suo allontanamento sia stato causato anche dal suo riavvicinamento ad un ex membro della \"G-Unit\" (The Game) e al rapper Jadakiss.\nNello stesso anno, la \"G-Unit\" ha inciso un nuovo album, \"\", ma molto prima, nel 2007, si chiamava \"Shoot 2 Kill\", che per\u00f2 si \u00e8 rilevato un mezzo flop.\nAltre attivit\u00e0.\nI membri della \"G-Unit\" hanno fondato anche una casa d'abbigliamento, la G-Unit Clothing Company, che sta avendo un discreto successo, anche perch\u00e9 \u00e8 un sottomarchio della ben pi\u00f9 famosa Ecko Unlimited, casa di abbigliamento ben affermata (ormai al livello della Karl Kani) nella produzione di abbigliamento specifico nell'ambiente Rap.\n50 Cent ha inoltre creato la G-Unit Records, un'etichetta musicale affiliata alla Shady Records/Aftermath di Dr. Dre ed Eminem, e che ha gi\u00e0 prodotto molti dischi tra cui The Massacre, \nGet Rich or Die Tryin' (di 50 Cent) , Beg for Mercy e \"\" (della G-Unit), soprattutto quelli degli stessi componenti della crew.\nNote.\nSito ufficiale della G-Unit"}
{"id": "473336", "revid": "339392", "url": "https://it.wikipedia.org/wiki?curid=473336", "title": "Charles Talleyrand", "text": ""}
{"id": "473337", "revid": "339392", "url": "https://it.wikipedia.org/wiki?curid=473337", "title": "Maurice Talleyrand", "text": ""}
{"id": "473338", "revid": "228587", "url": "https://it.wikipedia.org/wiki?curid=473338", "title": "Stanotte e per sempre", "text": "Stanotte e per sempre \u00e8 un racconto di genere grottesco scritto da Daniele Luttazzi.\nL'opera.\nIl racconto \u00e8 stato presentato in anteprima al Teatro Modena di Genova il 24 novembre 2003, all'interno dello spettacolo \"Dialoghi platonici e altre storie\" scritto da Luttazzi, diretto da Giorgio Gallione e messo in scena dal \"Gruppo dell'Archivolto\". La rappresentazione scenica era costituita dall'attore Aldo Ottobrino, seduto in proscenio, che leggeva il racconto.\nIl genere del racconto \u00e8 quello della satira grottesca, che, come ha spiegato Luttazzi, \"lavora per accumulazione, a differenza dell'ironia che lavora per sottrazione\" con l'obiettivo di far percepire allo spettatore il dolore e l'orrore di una vicenda. La trama del racconto \u00e8 un incubo in cui Andreotti sogna di penetrare sessualmente i fori di proiettile che uccisero Moro.\nIl racconto attiva in un colpo solo tutti i poli satirici, che in un'intervista Luttazzi riassume in \"politica, sesso, religione e morte\", mettendoli in cortocircuito. Il contrasto tra forma e contenuto, tipico del grottesco, viene ottenuto narrando la vicenda turpe con i toni del romanzetto rosa.\nIl titolo \"Stanotte e per sempre\" riprende un verso della commedia verista \"Pagliacci\" (1892), di Ruggero Leoncavallo, in cui la bella Colombina dice: \"A stanotte e per sempre tua sar\u00f2\".\nTra i vari rimandi letterari, v'\u00e8 l'omaggio a Paul Krassner, autore satirico statunitense, che nel 1967 scrisse un articolo controverso in cui il presidente Johnson penetrava il foro di proiettile nella gola di Kennedy.\nCuriosit\u00e0.\nLa societ\u00e0 di produzione e distribuzione teatrale di Luttazzi si chiama Krassner entertainment.\nLe polemiche.\nNella rivista \"Pulp\".\nIn un'intervista a \"Radio Citt\u00e0 Futura\" del 2 novembre 2003, Luttazzi ha raccontato:\n\u00ab\u00c8 un racconto che io scrissi per il primo numero della rivista \u201cPulp\u201d, una\nrivista che si occupa di letteratura pulp appunto. E dissero: ok, Daniele, vogliamo\nfare questo numero, vogliamo che tu ci faccia un pezzo. Io lo scrivo e un altro po'\nil numero non esce, perch\u00e9 la redazione si spacca. Perch\u00e9 il direttore non voleva\npubblicarlo e la redazione diceva: \"Certo, noi pubblichiamo Ellroy perch\u00e9 \u00e8\namericano, e quando abbiamo un italiano che fa dei pezzi un po' hard non lo\npubblichiamo?\" Quindi stava per non uscire il numero.\u00bb\nSullo spettacolo a Genova.\nPoco dopo lo spettacolo un lancio dell'agenzia ANSA riport\u00f2 una notizia falsa che stravolse sia il contenuto del racconto che la sua rappresentazione nello spettacolo: afferm\u00f2 che c'era una scena di sodomia, e che questa fosse stata visivamente rappresentata.\nIl giornalista che scrisse per primo la notizia d'agenzia, raccontando il falso, confess\u00f2 il giorno dopo in tv di non aver visto lo spettacolo.\nLa vedova Moro, basandosi sui resoconti non veri dei giornali, minacci\u00f2 di querelare Luttazzi.\nLa Procura di Genova apr\u00ec un'inchiesta per oscenit\u00e0 e cos\u00ec l'Ordine dei Giornalisti. Le accuse caddero dopo la visione della registrazione video dello spettacolo."}
{"id": "473339", "revid": "339392", "url": "https://it.wikipedia.org/wiki?curid=473339", "title": "Charles Maurice de Talleyrand", "text": ""}
{"id": "473340", "revid": "1005847", "url": "https://it.wikipedia.org/wiki?curid=473340", "title": "Francesco Ercole", "text": "Biografia.\nLaureato in giurisprudenza nel 1907 a Parma, insegn\u00f2 dal 1912 Storia del diritto italiano all'Universit\u00e0 di Urbino.\nQuindi fu professore nelle universit\u00e0 di Sassari e di Cagliari fino al 1920.\nQuell'anno si trasfer\u00ec a Palermo, dove ader\u00ec al partito nazionalista divenendo membro del Comitato centrale.\nDal 1924 al 1932 \u00e8 stato Rettore della Universit\u00e0 di Palermo e ordinario di Storia moderna.\nNel 1923, con lo scioglimento dell'ANI pass\u00f2 al PNF. Nel 1925 fu tra i firmatari del Manifesto degli intellettuali fascisti, redatto da Giovanni Gentile.\nFu eletto in Sicilia deputato del partito fascista nel 1929 e nel 1934 fino al 1939, \nFu nominato ministro dell'educazione nazionale nel governo Mussolini, tra il 1932 e il 1935. \nNel 1934 il ministro Francesco Ercole escluse dai programmi scolastici ogni dialetto o idioma o lingua diversi dall'italiano standard avendo il regime fascista imboccato la strada del cieco nazionalismo linguistico. \nNel 1935 pass\u00f2 alla cattedra di storia moderna dell'universit\u00e0 Sapienza di Roma e fu Presidente dell'Istituto storico italiano per l'et\u00e0 moderna. Fu socio dell'Accademia dei Lincei dal 18 giugno 1936. \nConsiderato uno storico delle istituzioni giuridiche e del pensiero politico medievale, studi\u00f2 in particolare le problematiche riguardanti il passaggio dal comune alla signoria e la nascita del principato. Noti anche i suoi numerosi studi su Dante politico, a proposito delle cui tesi intervennero con giudizi discordanti Bruno Nardi e Giovanni Gentile.\nOpere principali.\nTra le opere si ricordano: "}
{"id": "473345", "revid": "3436715", "url": "https://it.wikipedia.org/wiki?curid=473345", "title": "Postimpressionismo", "text": ""}
{"id": "473351", "revid": "72396", "url": "https://it.wikipedia.org/wiki?curid=473351", "title": "J\u00e1nos Erd\u00e9lyi", "text": "Biografia.\nNacque nel 1814 a Nagykapos, nella contea di Ung e frequent\u00f2 il collegio protestante di S\u00e1rospatak. Nel 1833 si trasfer\u00ec a Pest, dove, nel 1839, fu eletto membro dell'Accademia ungherese delle scienze. Fu anche maestro elementare. Inizi\u00f2 la sua produzione letteraria con alcune poesie scritte in stile popolare (pubblicate nel 1844).\nLa sua fama letteraria \u00e8 dovuta alla raccolta di poesie e racconti popolari ungheresi \"Magyar n\u00e9pk\u00f6lt\u00e9si gyujtem\u00e9ny, n\u00e9pdalok \u00e9s mond\u00e1k\" (pubblicata a Pest, 1846-1847). Questo lavoro, pubblicato dalla \"Kisfaludy T\u00e1rsas\u00e1g\", societ\u00e0 letteraria fondata nel 1836, fu poi parzialmente tradotto in tedesco da Stier (Berlino, 1851). Erd\u00e9lyi produsse per la Kisfaludy anche una vasta collezione di proverbi ungheresi, \"Magyar k\u00f6zmond\u00e1sok k\u00f6nyve\" (\"Libro dei proverbi ungheresi\", Pest, 1851), e fu per qualche tempo direttore del \"Szemle Sz\u00e9pirodalmi\", una rassegna critica letteraria. Nel 1848 fu nominato direttore del teatro nazionale di Pest, ma dopo il 1849 torn\u00f2 a vivere nella sua citt\u00e0 natale. Mor\u00ec il 23 gennaio 1868.\nUna raccolta di materiale letterario folkloristico fu pubblicata l'anno dopo la sua morte con il titolo di\"A n\u00e9p k\u00f6lt\u00e9szete: n\u00e9pdalok, n\u00e9pmes\u00e9k \u00e9s k\u00f6zmond\u00e1sok\" (\"Poesia del popolo: canzoni popolari, racconti e proverbi\", Pest, 1869). L'opera contiene 300 canzoni nazionali, 19 racconti popolari e 7362 proverbi ungheresi. Produsse anche uno studio storico della letteratura ungherese, \"Egy sz\u00e1zadnegyed a magyar irodalomb\u00f3l\" (\"Un quarto di secolo di letteratura ungherese\") e \"A magyar l\u00edra\", un saggio sulla poesia lirica ungherese, pubblicati entrambi tra il 1859 e il 1863. Si interess\u00f2 anche di filosofia, campo in cui era vicino alle posizioni del socialismo utopico e fu influenzato da Hegel."}
{"id": "473352", "revid": "767487", "url": "https://it.wikipedia.org/wiki?curid=473352", "title": "Coppa delle Coppe 1964-1965", "text": "La Coppa delle Coppe 1964-1965 \u00e8 stata la 5\u00aa edizione della competizione calcistica europea Coppa delle Coppe UEFA. Fu la prima edizione cui parteciparono i vincitori della Coppa del Belgio. Venne vinta dal nella finale contro il ."}
{"id": "473353", "revid": "969332", "url": "https://it.wikipedia.org/wiki?curid=473353", "title": "Altria Group", "text": "Altria Group Inc. (precedentemente Philip Morris Companies Inc.), \u00e8 uno dei pi\u00f9 grandi gruppi del mondo in settori quali gli alimenti, il tabacco e bibite. La sede \u00e8 nella Contea di Henrico, in Virginia.\nStoria.\nIl 27 gennaio 2003, la \"Philip Morris Companies, Inc.\" ha cambiato nome in \"Altria Group, Inc.\". Nel marzo 2007 una scissione della Kraft Foods, Inc. (quotata in Borsa dal 2001) si \u00e8 conclusa con la distribuzione della restante quota delle azioni (88,1%) agli azionisti Altria e, di conseguenza, Altria non detiene pi\u00f9 alcun interesse per Kraft Foods. Il 28 marzo 2008 un'altra scissione di \"Philip Morris International\" \u00e8 stata completata con il 100% delle azioni distribuite ai soci Altria. Il 6 gennaio del 2009, Altria Group, Inc. ha completato inoltre l'acquisizione di UST Inc., una societ\u00e0 produttrice di tabacco che faceva parte della Ste. Michelle Wine Estates, un'azienda vinicola.\nLa societ\u00e0 \u00e8 una holding, capogruppo delle societ\u00e0 U.S. Smokeless Tobacco Company, Philip Morris Capital Corp., John Middleton, \"Ste. Michelle Wine Estates\", Nu Mark e Philip Morris USA. L'industria del tabacco appartenente ad Altria Group continuer\u00e0 a chiamarsi \"Philip Morris Capital Corp.\" e \"Philip Morris USA\" continuer\u00e0 a essere il nome usato per il mercato degli Stati Uniti. Il cambiamento porta maggior chiarezza alla struttura aziendale e alle relazioni della capogruppo con le sue societ\u00e0 operative. Queste continueranno a gestire marchi globalmente riconosciuti, quali Chesterfield, HEETS, Oscar Mayer, Marlboro, Merit, Multifilter, Parliament, Philip Morris, e Virginia Slims."}
{"id": "473354", "revid": "287204", "url": "https://it.wikipedia.org/wiki?curid=473354", "title": "Janos Erdelyi", "text": ""}
{"id": "473356", "revid": "92723", "url": "https://it.wikipedia.org/wiki?curid=473356", "title": "Alleanza Democratica (Sudafrica)", "text": "L'Alleanza Democratica \u00e8 un partito politico sudafricano.\nErede diretto del \"Partito Democratico\", nacque nel 2000 ed \u00e8 oggi guidato da Mmusi Maimane. L'AD \u00e8 il secondo partito sudafricano dopo il Congresso Nazionale Africano.\nI predecessori di DA dal 1910 al 1993.\nL'Ad \u00e8 stata preceduta da vari partiti \"moderati\" o \"liberali\" dal 1910 al 1988:\nIl DP dopo il 1994.\nAlle prime elezioni a suffragio universale, nel 1994, il DP ottenne appena l'1,7% dei voti e 10 seggi. Nuovo leader divenne Tony Leon, che enfatizzando i temi tradizionali del partito quali diritti umani, federalismo e libero mercato port\u00f2 il partito, alle elezioni del 1999, al 9,6% dei voti e a 44 seggi. Di fatto il DP si pose come l'unica opposizione credibile ai socialisti democratici del Congresso Nazionale Africano, di Nelson Mandela, vincitori con oltre il 60% dei voti.\nDal 2000 in poi.\nAlle elezioni provinciali del 2000 nel Capo Occidentale, il DP si alle\u00f2 con il Nuovo Partito Nazionale, eredi del Partito Nazionale, e con l'Alleanza Federale e diede vita alla coalzione \"Alleanza Democratica\". Il NNP, per\u00f2, dopo appena un anno si alle\u00f2 con l'ANC e diede vita ad un nuovo governo provinciale.\nAlle elezioni nazionali del 2004, l'ANC aveva aumentato i propri consensi, ma anche l'AD era salita al 12,4% e 50 seggi divenendo, ormai, il pi\u00f9 grande partito d'opposizione, poich\u00e9 il NNP avendo ottenuto appena l'1,2% dei voti si sciolse ed i suoi membri confluirono nell'ANC.\nAlle elezioni provinciali in KwaZulu-Natal, del 2004, l'AD si alle\u00f2 con il Partito della Libert\u00e0 Inkata. La coalizione ottenne 37 seggi, contro i 38 dell'ANC, che form\u00f2 un esecutivo privo di maggioranza parlamentare. \nNel 2006 AD vinse le comunali di Citt\u00e0 del Capo, del resto l'unica grande citt\u00e0 sudafricana non governata dall'ANC. Sindaco fu eletta Helen Zille e AD ottenne il 41,8% dei voti, formando un'alleanza con 6 partiti minori. Nello stesso anno Tony Leon, che aveva guidato il partito dal 1994, si dimise e la Zille fu eletta segretaria del partito. Capo dell'opposizione in Parlamento venne eletta la deputata dell'AD Sandra Botha, proveniente dal \"Black Sash\", movimento non-violento di donne bianche anti-apartheid.\nAlle elezioni politiche del 2009, l'AD incremento voti (16,5%, + 4,3%) e seggi (67, + 17). L'ANC, nonostante la scissione del COPE, ottenne comunque il 65,9% dei voti e 264 seggi su 400.\nNel 2010 venne annunciato dalla Ziller che il partito socialdemocratico moderato \"Democratici Indipendenti\" (0,9% dei voti e 4 seggi - elezioni 2009) e l'Alleanza democratica si sarebbero fusi. La completa integrazione dovrebbe avvenire nel 2014.\nNel maggio 2015 Mmusi Maimane viene eletto nuovo leader del partito (con il 90% dei voti).\nAlle elezioni amministrative del 3 agosto 2015 l'Alleanza Democratica ottenne il suo miglior risultato di sempre."}
{"id": "473357", "revid": "339392", "url": "https://it.wikipedia.org/wiki?curid=473357", "title": "Napoleone", "text": ""}
{"id": "473361", "revid": "86599", "url": "https://it.wikipedia.org/wiki?curid=473361", "title": "Cratere Bach", "text": "Bach \u00e8 un cratere d'impatto presente sulla superficie di Mercurio, a 69,87\u00b0 di latitudine sud e 102,99\u00b0 di longitudine ovest. Il suo diametro \u00e8 pari a 214,29\u00a0km.\nIl cratere \u00e8 dedicato al compositore tedesco Johann Sebastian Bach. A sua volta il cratere d\u00e0 il nome alla maglia H-15, precedentemente nota come \"Australia\"."}
{"id": "473362", "revid": "16758", "url": "https://it.wikipedia.org/wiki?curid=473362", "title": "Hans Widmann", "text": ""}
{"id": "473363", "revid": "63760", "url": "https://it.wikipedia.org/wiki?curid=473363", "title": "Aiaccio", "text": ""}
{"id": "473364", "revid": "287204", "url": "https://it.wikipedia.org/wiki?curid=473364", "title": "Cratere Balagtas", "text": "Balagtas \u00e8 un cratere d'impatto presente sulla superficie di Mercurio, a 22,6\u00b0 di latitudine sud e 14,01\u00b0 di longitudine ovest. Il suo diametro \u00e8 pari a 104\u00a0km.\nIl cratere \u00e8 stato battezzato dall'Unione Astronomica Internazionale in onore dello scrittore filippino Francisco Balagtas."}
{"id": "473365", "revid": "287204", "url": "https://it.wikipedia.org/wiki?curid=473365", "title": "Improvvisamente l'estate scorsa (opera teatrale)", "text": "Improvvisamente l'estate scorsa (\"Suddenly, Last Summer\") \u00e8 un'opera teatrale di Tennessee Williams. Ebbe la prima ad Off-Broadway il 7 gennaio 1958 come parte di uno spettacolo doppio assieme all'altra opera di Williams, \"Something Unspoken\". La messa in scena complessiva delle due opere ebbe il titolo di \"Garden District\", ma \"Improvvisamente l'estate scorsa\" \u00e8 stata successivamente messa in scena, di solito, da sola.\nTrama.\nIl dramma ha come protagonista Catherine (interpretata alla prima rappresentazione da Anne Meacham), una giovane donna che sembra impazzire dopo avere accompagnato suo cugino Sebastian in un viaggio in Europa, durante il quale egli era morto in circostanze misteriose. La madre di Sebastian cerca di occultare la verit\u00e0 a proposito dell'omosessualit\u00e0 di suo figlio e sulla sua morte, in quanto vuole che Sebastian sia ricordato come un grande artista.\nMinaccia quindi di lobotomizzare Catherine per le sue confuse affermazioni su Sebastian. Infine, sotto l'effetto di un siero della verit\u00e0, Catherine racconter\u00e0 la truculenta storia della fine di Sebastian, smembrato e divorato da ragazzi indigeni da cui aveva cercato favori sessuali. In effetti, sia sua madre sia Catherine (scelta come accompagnatrice in quanto la madre era ormai invecchiata) erano per lui solo esche per attrarre giovani uomini.\nAnalisi.\nCome per molte delle opere di Williams, l'opera attinge elementi dalla vita privata dell'autore assieme ad altri del suo idolo, il poeta Hart Crane. Rose Williams, sorella dell'autore, fu infatti costretta, dalle insistenze di una madre dominante, a sottoporsi ad una lobotomia\nAdattamenti.\nNel 1959 l'opera ebbe un adattamento cinematografico per un film diretto da Joseph L. Mankiewicz, nel quale recitarono Elizabeth Taylor, Katharine Hepburn e Montgomery Clift. La sceneggiatura fu adattata da Gore Vidal e Williams stesso. Il film ricevette due nomination per l'Oscar per la Migliore Attrice Protagonista (Katharine Hepburn), Migliore sceneggiatura. I codici di autoregolamentazione in vigore, noti come Codice Hays, costrinsero Vidal a togliere qualsiasi riferimento all'omosessualit\u00e0.\nGore Vidal narra, nel libro di Vito Russo \"Lo schermo velato\" e nel documentario che ne \u00e8 stato tratto, che i movimenti di censura di quei tempi, specialmente la \"Legione della Decenza\" lo costrinsero a rivedere molti dei dialoghi cos\u00ec che il tema dell'omosessualit\u00e0 venisse solamente sfiorato e il personaggio omosessuale non avesse n\u00e9 un volto n\u00e9 una voce nel film.\nIl dramma fu poi adattato per la televisione nel 1993 per la direzione di Richard Eyre e con la partecipazione di Maggie Smith, Rob Lowe, Richard E. Grant, e Natasha Richardson."}
{"id": "473366", "revid": "1318658", "url": "https://it.wikipedia.org/wiki?curid=473366", "title": "Balagtas", "text": ""}
{"id": "473369", "revid": "287204", "url": "https://it.wikipedia.org/wiki?curid=473369", "title": "Cratere Balzac", "text": "Balzac \u00e8 un cratere d'impatto presente sulla superficie di Mercurio, a 10,58\u00b0 di latitudine nord e 144,59\u00b0 di longitudine ovest. Il suo diametro \u00e8 pari a 67\u00a0km.\nIl cratere \u00e8 stato battezzato dall'Unione Astronomica Internazionale in onore dello scrittore francese Honor\u00e9 de Balzac."}
{"id": "473371", "revid": "1996533", "url": "https://it.wikipedia.org/wiki?curid=473371", "title": "Eponimo", "text": "L'eponimo (dal greco , composto di , \u00absopra\u00bb, e , \u00abnome\u00bb; cio\u00e8 \u00absoprannominatore\u00bb) \u00e8 un personaggio, sia esso reale o fittizio, che d\u00e0 il suo nome a una citt\u00e0, un luogo geografico, una dinastia, un periodo storico, un movimento artistico, un oggetto o altro.\nStoria.\nIl termine viene spesso utilizzato per indicare il personaggio, in genere mitico, a cui si attribuiva la fondazione di una citt\u00e0 o di una stirpe. Poteva altres\u00ec indicare la divinit\u00e0 protettrice: per esempio Atena protettrice della citt\u00e0 greca di Atene.\nPresso alcuni popoli antichi, presso i quali esistevano cariche pubbliche annuali, gli anni erano identificati dal nome del magistrato in carica in quell'anno, che viene appunto chiamato \"eponimo\". L'uso \u00e8 documentato in Assiria sia da XX secoli prima di Cristo e le liste degli eponimi registrate su tavolette d'argilla e scoperte dagli archeologi sono essenziali per ricostruire la cronologia antica del Medio Oriente. Anche ad Atene risulta che almeno dal V secolo l'anno in corso venne identificato con un eponimo, che era l'arconte in carica. Titolare di questo diritto era anche il presidente degli efori a Sparta. L'uso fu introdotto a Roma, dove i consoli davano il proprio nome all'anno in corso.\nIl termine viene anche utilizzato per indicare il santo che ha ispirato la scelta del proprio nome. Per estensione, nelle famiglie dinastiche, dove uno stesso nome era periodicamente riproposto, ovvero era stato portato da un personaggio di spicco, l'eponimo pu\u00f2 riferirsi alla famiglia medesima nella sua accezione pi\u00f9 ampia. Ad esempio san Cosma \u00e8 un santo \"eponimo\" della famiglia fiorentina dei Medici.\nSuccessivamente \u00e8 invalso l'uso del termine \"eponimo\" in luogo di \"eponimico\": cio\u00e8 che definisce non gi\u00e0 il personaggio che d\u00e0 il nome all'oggetto, ma anche l'oggetto stesso. Con questo significato, il termine si \u00e8 esteso ad esempio a invenzioni, leggi scientifiche, teoremi matematici ecc. che vengano ricordati col nome del loro scopritore o inventore. In tal senso, ad esempio, sono considerate entrambe corrette le frasi: \u00abPitagora \u00e8 l'eponimo del teorema da lui formulato\u00bb e \u00ab\"teorema di Pitagora\" \u00e8 un eponimo\u00bb (cio\u00e8 un eponimico).\nMolte delle unit\u00e0 di misura impiegate in fisica (ampere, joule, kelvin, volt, watt ecc.) hanno per loro eponimi i fisici che le teorizzarono. In medicina, in alcuni casi \u00e8 eponimo il nome del primo paziente al quale \u00e8 stata diagnosticata una malattia (come nel caso dell'olio di Lorenzo o del fattore di Hageman)."}
{"id": "473373", "revid": "773636", "url": "https://it.wikipedia.org/wiki?curid=473373", "title": "Coppa delle Coppe 1965-1966", "text": "La Coppa delle Coppe 1965-1966 \u00e8 stata la 6\u00aa edizione della competizione calcistica europea Coppa delle Coppe UEFA. Fu la prima edizione cui parteciparono i vincitori della Coppa d'Islanda. Venne vinta dal nella finale vinta contro il ."}
{"id": "473375", "revid": "287204", "url": "https://it.wikipedia.org/wiki?curid=473375", "title": "Balzac (disambigua)", "text": ""}
{"id": "473380", "revid": "287204", "url": "https://it.wikipedia.org/wiki?curid=473380", "title": "Cratere Barma", "text": "Barma \u00e8 un cratere d'impatto presente sulla superficie di Mercurio, a 40,99\u00b0 di latitudine sud e 163,39\u00b0 di longitudine ovest. Il suo diametro \u00e8 pari a 123\u00a0km.\nIl cratere \u00e8 stato battezzato dall'Unione Astronomica Internazionale in onore di Postnik \"Barma\" Yakovlev, celebre architetto russo attivo nel XVI secolo."}
{"id": "473381", "revid": "78273", "url": "https://it.wikipedia.org/wiki?curid=473381", "title": "2Tone", "text": ""}
{"id": "473383", "revid": "59975", "url": "https://it.wikipedia.org/wiki?curid=473383", "title": "2 Tone Ska", "text": ""}
{"id": "473385", "revid": "86599", "url": "https://it.wikipedia.org/wiki?curid=473385", "title": "Cratere Bart\u00f3k", "text": "Bart\u00f3k \u00e8 un cratere d'impatto presente sulla superficie di Mercurio, a 29,28\u00b0 di latitudine sud e 134,98\u00b0 di longitudine ovest. Il suo diametro \u00e8 pari a 118\u00a0km.\nIl cratere \u00e8 dedicato al compositore e pianista ungherese B\u00e9la Bart\u00f3k."}
{"id": "473387", "revid": "154893", "url": "https://it.wikipedia.org/wiki?curid=473387", "title": "Bartok", "text": ""}
{"id": "473388", "revid": "697352", "url": "https://it.wikipedia.org/wiki?curid=473388", "title": "Coppa delle Coppe 1966-1967", "text": "La Coppa delle Coppe 1966-1967 \u00e8 stata la 7\u00aa edizione della competizione calcistica europea Coppa delle Coppe UEFA. Fu la prima edizione cui parteciparono i vincitori della Coppa dell'Unione Sovietica. Venne vinta dal Bayern Monaco nella finale contro il Rangers Glasgow.\nClassifica marcatori.\nLa classifica non tiene conto delle reti segnate nel turno preliminare, altrimenti il capocannoniere sarebbe Roger Claessen dello con 10 reti."}
{"id": "473389", "revid": "38275", "url": "https://it.wikipedia.org/wiki?curid=473389", "title": "Sollecitazione di rottura", "text": ""}
{"id": "473390", "revid": "86599", "url": "https://it.wikipedia.org/wiki?curid=473390", "title": "Cratere Bash\u014d", "text": "Bash\u014d \u00e8 un cratere d'impatto presente sulla superficie di Mercurio, a 32,7\u00b0 di latitudine sud e 169,7\u00b0 di longitudine ovest. Il suo diametro \u00e8 pari a 75\u00a0km.\nIl cratere \u00e8 dedicatop al poeta giapponese Matsuo Bash\u014d, attivo nel XVII secolo."}
{"id": "473394", "revid": "36426", "url": "https://it.wikipedia.org/wiki?curid=473394", "title": "Bash\u014d", "text": ""}
{"id": "473395", "revid": "486946", "url": "https://it.wikipedia.org/wiki?curid=473395", "title": "Basho", "text": ""}
{"id": "473400", "revid": "86599", "url": "https://it.wikipedia.org/wiki?curid=473400", "title": "Cratere Beethoven", "text": "Beethoven \u00e8 un gigantesco cratere d'impatto presente sulla superficie di Mercurio, il cui centro \u00e8 situato a 20,92\u00b0 di latitudine sud e 123,66\u00b0 di longitudine ovest. Il suo diametro \u00e8 pari a 630\u00a0km.\nIl cratere \u00e8 dedicato al compositore tedesco Ludwig van Beethoven. A suo volta il cratere d\u00e0 il nome alla maglia H-7, precedentemente nota come \"Solitudo Lycaonis\"."}
{"id": "473403", "revid": "62814", "url": "https://it.wikipedia.org/wiki?curid=473403", "title": "Erdelyi kop\u00f2", "text": ""}
{"id": "473406", "revid": "77358", "url": "https://it.wikipedia.org/wiki?curid=473406", "title": "Segugio ungherese", "text": ""}
{"id": "473407", "revid": "287204", "url": "https://it.wikipedia.org/wiki?curid=473407", "title": "Touriseum e giardini di castel Trauttmansdorff", "text": "Il Touriseum \u00e8 il museo provinciale del Turismo (in tedesco \"S\u00fcdtiroler Landesmuseum f\u00fcr Tourismus\"); gli annessi Giardini di Castel Trauttmansdorff (in tedesco \"G\u00e4rten von Schloss Trattmansdorff\") sono un orto botanico. Hanno sede a Merano (BZ), all'interno di castel Trauttmansdorff.\nLa storia del turismo.\nIl Touriseum espone in ordine cronologico la storia del turismo a partire dalla fine del Settecento fino ad oggi. Il percorso \u00e8 illustrato in tre lingue (italiano, tedesco e inglese) ed \u00e8 dedicato al turismo nei vari aspetti: mostra il punto di vista della popolazione locale, quello di chi soggiorna in Alto Adige per trascorrere le vacanze, mostra inoltre in che modo il turismo sia nato nel Tirolo e come abbia trasformato il territorio circostante ed i suoi abitanti.\nIl percorso inizia in una gola tra pareti rocciose, nella quale giace una carrozza rovesciata, simbolo delle difficolt\u00e0 e dei rischi ai quali erano esposti i viaggiatori dell'800. Poco pi\u00f9 avanti \u00e8 possibile trovare il modellino di una stazione di posta, elemento volto a far capire ai visitatori che chi viaggiava in quell'epoca disponeva comunque dell'attrezzatura necessaria. Nel 1867 entr\u00f2 in funzione la linea ferroviaria del Brennero, che rese l'attraversamento delle Alpi pi\u00f9 facile e comodo. In un vano del museo, all'interno di una vetrina, \u00e8 riprodotto il modellino della carrozza con cui l'Imperatrice d'Austria Elisabetta di Baviera, detta Sissi, viaggiava a quel tempo. I soggiorni di Sissi a Merano, avvenuti nel 1870 e nel 1889, contribuirono all'incremento del turismo nella citt\u00e0 e nel Burgraviato e provocarono la creazione di associazioni con lo scopo di abbellire il paesaggio circostante.\nContinuando il percorso si arriva a cavallo fra l'800 e il '900, epoca in cui il turismo nel Tirolo raggiunse l'apice, poich\u00e9 molti turisti della borghesia europea vi si recavano in cura, soggiornando negli alberghi di lusso. In una vetrina viene riprodotto l'Hotel Karersee, albergo che rispecchiava i gusti dell'alt\u00e0 societ\u00e0. Al suo interno vi era addirittura un ascensore, un lusso che pochi all'epoca si potevano permettere.\nLa grafica pubblicitaria, risorsa imprescindibile della narrazione turistica, \u00e8 documentata nel sale del Touriseum con una significativa collezione di manifesti d'epoca, in cui spiccano per numero e qualit\u00e0 le opere del meranese Franz Lenhart, tra i pi\u00f9 quotati e prolifici cartellonisti dell'area dolomitica tra gli anni Venti e Cinquanta.\nSi arriva poi, continuando il percorso, allo scoppio delle due Guerre Mondiali, un periodo che segn\u00f2 la fine della \"Belle \u00c9poque\" del Tirolo e trasform\u00f2 il territorio in una zona di guerra, in cui le Dolomiti, prima ammirate per la loro bellezza, divennero improvvisamente linea di fronte. La fine della guerra provoc\u00f2 anche un cambiamento nel turismo: nel 1950, infatti, i primi turisti a soggiornare in Alto Adige furono italiani, ma la progressiva diffusione di massa delle automobili port\u00f2 molti viaggiatori dalla Germania. L'Alto Adige, che dopo la fine della Prima Guerra Mondiale fu annesso all'Italia, divent\u00f2 al termine della Seconda Guerra Mondiale un luogo di vacanza.\nLa mostra continua poi con l'esposizione di una tipica stube in stile anni '50, simbolo della vacanza in famiglia, ricercata soprattutto dalla popolazione germanica. Subito dopo ci si trova nel mezzo di un modello di galleria autostradale: la costruzione dell'autostrada del Brennero comport\u00f2 l'arrivo di masse di turisti che portarono a un boom edilizio, il quale trasform\u00f2 radicalmente il territorio, grazie all'edificazione di alberghi e pensioni.\nNegli anni 1970 vi fu una sorta di stop all'incremento del turismo: si era arrivati al limite della sopportazione e di conseguenza l'amministrazione provinciale scelse di prestare attenzione alla qualit\u00e0, invece che alla quantit\u00e0 del turismo. Il percorso termina dando voce ai protagonisti del turismo, con oltre cento interviste a viaggiatori e residenti.\nAl secondo piano del Touriseum \u00e8 situata una parte degli ambienti storici, che mostrano la residenza in cui Sissi trascorreva le sue vacanze a Merano.\nAccessibilit\u00e0.\nI giardini sono facilmente accessibili per disabili."}
{"id": "473408", "revid": "77358", "url": "https://it.wikipedia.org/wiki?curid=473408", "title": "Segugio delle sette contrade", "text": ""}
{"id": "473409", "revid": "83531", "url": "https://it.wikipedia.org/wiki?curid=473409", "title": "Beethoven (disambigua)", "text": ""}
{"id": "473410", "revid": "773636", "url": "https://it.wikipedia.org/wiki?curid=473410", "title": "Coppa delle Coppe 1967-1968", "text": "La Coppa delle Coppe 1967-1968 \u00e8 stata la 8\u00aa edizione della competizione calcistica europea Coppa delle Coppe UEFA. Da quest\u2019anno i campioni partirono dai sedicesimi. Venne vinta dal in finale contro l'."}
{"id": "473412", "revid": "287204", "url": "https://it.wikipedia.org/wiki?curid=473412", "title": "Cratere Belinskij", "text": "Belinskij \u00e8 un cratere d'impatto presente sulla superficie di Mercurio, a 77,09\u00b0 di latitudine sud e 103,85\u00b0 di longitudine ovest. Il suo diametro \u00e8 pari a 70,67\u00a0km.\nIl cratere \u00e8 stato battezzato dall'Unione Astronomica Internazionale in onore del giornalista e critico letterario russo Vissarion Grigoryevich Belinskij, vissuto nel XIX secolo."}
{"id": "473413", "revid": "697352", "url": "https://it.wikipedia.org/wiki?curid=473413", "title": "Belinskij", "text": ""}
{"id": "473415", "revid": "287204", "url": "https://it.wikipedia.org/wiki?curid=473415", "title": "Cratere Bello", "text": "Bello \u00e8 un cratere d'impatto presente sulla superficie di Mercurio, a 18,89\u00b0 di latitudine sud e 120,08\u00b0 di longitudine ovest. Il suo diametro \u00e8 pari a 139\u00a0km.\nIl cratere \u00e8 stato battezzato dall'Unione Astronomica Internazionale in onore del poeta e critico letterario venezuelano Andr\u00e9s Bello."}
{"id": "473417", "revid": "1543377", "url": "https://it.wikipedia.org/wiki?curid=473417", "title": "Otto Linn\u00e9 Erdmann", "text": "Biografia.\nOtto Linn\u00e9 Erdmann nacque a Dresda l'11 aprile 1804, figlio di Karl Gottfried Erdmann, il medico che introdusse la vaccinazione in Sassonia. Nel 1820 inizi\u00f2 a frequentare l'accademia medico-chirurgica del suo luogo natale, e nel 1822 entr\u00f2 all'Universit\u00e0 di Lipsia, dove nel 1827 divenne professore straordinario e nel 1830 professore ordinario di chimica. Mantenne questa carica fino alla sua morte, avvenuta a Lipsia il 9 ottobre 1869. Erdmann ebbe particolare successo come insegnante, ed il laboratorio fondato a Lipsia nel 1843 \u00e8 stato a lungo considerato come un istituto modello nel suo campo.\nOpere.\nEsegu\u00ec studi sul nichel, sull'indaco, sul gas illuminante e sulla classificazione e determinazione dei pesi atomici.\nNel 1828 fond\u00f2 il \"Journal f\u00fcrr technische and \u00f6konomische Chemie\", che divenne nel 1834 il \"Journal f\u00fcr praktische Chemie\". Fu anche autore di \"\u00dcber das Nickel\" (1827), \"Lehrbuch der Chemie\" (1828), \"Grundriss der Waarenkunde\" (1833), e \"\u00dcber das Studium der Chemie\" (1861)."}
{"id": "473418", "revid": "287204", "url": "https://it.wikipedia.org/wiki?curid=473418", "title": "Cortinarius semisanguineus", "text": "Cortinarius semisanguineus (Fr.) Gillet, \u00e8 un fungo basidiomicete considerato velenoso che ha le stesse caratteristiche del \"Cortinarius orellanus\", e se consumato provoca effetti mortali anche dopo diverso tempo dalla sua ingestione.\nDescrizione della specie.\nCappello.\n2\u20136\u00a0cm, convesso, poi espanso e umbonato, dal colore bruno o marrone seppia, ricoperto presso il margine di fibre che si frammentano in piccole scaglie.\nLamelle.\nFitte, adnate, abbastanza spesse e larghe, di colore rosso sanguigno prima, rosso cannella poi.\nGambo.\n2-10 x 0,5\u20131\u00a0cm, da ocra a giallo cromo, pi\u00f9 chiaro all'apice, cilindrico, esile, rossastro verso la parte bassa.\nSpore.\nDi colore bruno ruggine, ellittiche, finemente verrucose, 7-8,5 x 5,5-6\u00a0\u00b5m.\nCarne.\nColor ocra.\nHabitat.\nFungo micorrizico, predilige terreni acidi, fruttifica gregario in estate ed autunno nei boschi misti di conifere e betulle.\nCommestibilit\u00e0.\nMortale!\nFungo molto pericoloso: i pi\u00f9 inesperti potrebbero confonderlo con specie innocue.\nContiene l'Orellanina, tossina letale presente anche in altre specie congeneri (es. C. speciosissimus e C. orellanus)."}
{"id": "473420", "revid": "30274", "url": "https://it.wikipedia.org/wiki?curid=473420", "title": "Ges\u00f9 di Nazaret", "text": ""}
{"id": "473421", "revid": "1543377", "url": "https://it.wikipedia.org/wiki?curid=473421", "title": "Bob Kaufman", "text": " In Francia, per la sua poesia ma anche per le sue vicende biografiche, \u00e8 stato soprannominato \"il Rimbaud nero\".\nBiografia.\nKaufman nacque a New Orleans in Louisiana nel 1925. Proprio in quel periodo la citt\u00e0 stava vivendo lo sviluppo del jazz e tutta l'opera di Kaufman \u00e8 impregnata di questa particolare atmosfera culturale. Era il decimo di tredici fratelli, suo padre era un ebreo tedesco che lavorava come autista di pullman e sua madre una creola cattolica dell'isola di Martinica; inoltre sembra che sua nonna materna praticasse il voodoo. All'et\u00e0 di 13 Kaufman viene assunto nella Marina mercantile degli Stati Uniti. Dopo essere sopravvissuto a quattro naufragi, lasci\u00f2 la Marina per studiare letteratura alla New School di New York. Qui conobbe William S. Burroughs, Gregory Corso e Allen Ginsberg.\nNel 1944 Kaufman spos\u00f2 Ida Berrocal, da cui ha avuto una figlia, Antoinette Victoria Marie, nata a New York nel 1945 (morta del 2008). Nel 1958 Kaufman spos\u00f2 Eileen Singe, a cui rimase legato fino alla morte, da cui ebbe un figlio.\nNel 1948 Kaufman lavor\u00f2 alla campagna elettorale per le elezioni presidenziali a favore del Partito Progressista di Henry A. Wallace. Durante la campagna fu arrestato e portato in prigione.\nNel 1958 Kaufman si trasfer\u00ec a San Francisco, nel quartiere italiano North Beach, centro della subcultura americana e dove si trova la libreria City Lights di Lawrence Ferlinghetti. Come altri artisti Beat, Kaufman divent\u00f2 buddhista. Nel 1959, insieme a Allen Ginsberg, John Kelly, William Margolis e A. D. Winans, fu uno dei fondatori della rivista \"Beatitude\", per la quale fu anche redattore.\nLa vita di Kaufman \u00e8 stata piena di sofferenza. Nei suoi anni a New York oscillava tra povert\u00e0, dipendenze e la prigione. A San Francisco era vittima di molestie e violenza da parte della polizia locale, semplicemente perch\u00e9 recitava poesie a voce alta in pubblico. Nel 1959, all'apice della cultura Beat, fu arrestato ben 39 volte con l'accusa di disordini. In uno dei suoi soggiorni in carcere, scrisse le \"Jail Poems\", una raccolta di poesie/pensieri, uno per ogni giorno passato in prigione.\nNel 1959, Kaufman ebbe una piccola parte nel film \"The Flower Thief\", che fu girato a North Beach da Ron Rice. Nel 1961 viene candidato al prestigioso \"Guiness Award\" britannico, vinto quell'anno da T. S. Eliot. \u00c8 apparso quattro volte nel \"The Tonight Show Starring Johnny Carson\" tra il 1970 e il 1971.\nNel 1967, dopo la pubblicazione della raccolta \"The Golden Sardine\" gli fu dedicato da L'Herne un quaderno (condiviso con William Burroughs e Claude P\u00e9lieu) che gli diede notoriet\u00e0 in Francia. P\u00e9lieu successivamente tradusse altre opere di Kaufman in francese.\nNel 1963 a New York fu arrestato per aver camminato sul prato del Washington Square Park e incarcerato a Rikers Island, poi fu mandato all'ospedale psichiatrico di Bellevue per \"problemi mentali\" dove sub\u00ec trattamenti di elettroshock che influenzarono gravemente la sua gi\u00e0 squallida prospettiva sulla societ\u00e0. Kaufman face voto di silenzio dopo l'assassinio di John F. Kennedy, lo port\u00f2 avanti fino alla fine dell'impegno statunitense in Vietnam nel 1973; appena venne a sapere della fine della guerra entr\u00f2 in un bar declamando \"All Those Ships That Never Sailed\".\nIn un'intervista, Ken Kesey descrisse la visione di Bob Kaufman nelle strade di North Beach durante una visita in citt\u00e0 con la sua famiglia negli anni '50:\nNella parte finale della sua vita Kaufman si isol\u00f2 sempre di pi\u00f9; nel 1978 fece un altro voto di silenzio che non infranse fino alla morte. Kaufman pass\u00f2, per la gran parte, il resto della sua vita a San Francisco. Mor\u00ec il 12 gennaio 1986, all'et\u00e0 di 60 anni, per un enfisema complicato dalla cirrosi.\nLa poesia.\nKaufman trasse ispirazione dalle opere di autori quali Guillaume Apollinaire, Aim\u00e9 C\u00e9saire, Hart Crane, Frantz Fanon, Federico Garcia Lorca, Nicol\u00e1s Guill\u00e9n, Langston Hughes, Herman Melville, Arthur Rimbaud, Gertrude Stein and Walt Whitman. Il suo primo contatto con la letteratura lo ha sulle navi, grazie a un ufficiale che gli fornisce libri, tra cui quelli di Jack London.\nParagon\u00f2 le sue opere alle improvvisazioni dei musicisti jazz, in particolare a quelle di Charlie Parker, per il quale Kaufman nutriva una grande stima, tanto da dare il nome Parker a suo figlio. Si pu\u00f2 dire che Kaufman nelle sue poesie richiami i ritmi della musica jazz, facendo anche ampio uso dello slang di quel gruppo sociale e culturale. Rispetto agli altri artisti della Beat Generation Kaufman si distingue per la sua forte componente africana: il coinvolgimento nella musica jazz; i suoi numerosi viaggi per mare, anche verso l'Africa occidentale; la decolonizzazione, molto calda negli anni di attivit\u00e0 di Kaufman cos\u00ec come la predicazione di figure come Malcom X.\nKaufman espresse spesso il desiderio di essere dimenticato sia come poeta che come persona. Bob declamava le sue poesie e i suoi manifesti nei luoghi pubblici, nei bar, per strada. Raramente scriveva le sue poesie; la maggior parte di quelle che ci sono pervenute sono sopravvissute grazie al prezioso lavoro di sua moglie Eileen, che trascriveva ci\u00f2 che egli esprimeva a voce. Altro importantissimo contributo alla preservazione dell'opera di Kaufman lo ha fornito Lawrence Ferlinghetti, che fu suo editore: egli racconta che ottenne le poesie poi pubblicate nella raccolta \"The Ancient Rain\" rovistando nell'appartamento di Kaufman dopo un incendio.\nLa sua poesia aveva il tono e il ritmo della musica jazz. Il critico Raymond Foye scrisse di lui: \"Adattando le complessit\u00e0 armoniche e l'invenzione spontanea del bebop all'eufonia e alla metrica della poesia, egli \u00e8 divenuto la quintessenza del poeta jazz.\"\nIl poeta Jack Micheline disse di Kaufman: \"Ho trovato che la sua opera \u00e8 essenzialmente improvvisazione, e rende al meglio se accompagnato dalla musica jazz. La sua tecnica somiglia a quella dei poeti di scuola surrealista che vanno dal potente, visionario lirismo di satirica, quasi dadaistica tendenza, al tono pi\u00f9 profetico che si pu\u00f2 trovare nelle sue poesie politiche.\"\nKaufman diceva della sua stessa opera: \"My head is a bony guitar, strung with tongues, plucked by fingers &amp; nails\" (\"la mia testa \u00e8 una chitarra ossuta, messa insieme con linguette, pizzicata da dita e unghie\").\nOpere pubblicate.\nOpere tradotte in italiano.\nNessuna delle opere di Kaufman \u00e8 stata tradotta in italiano. Alcune sue poesie sono comparse nelle antologie sulla Beat Generation, per esempio quelle curate da Fernanda Pivano come \nRiferimenti cinematografici.\n\"And when I die, I won't stay dead\" \u00e8 un documentario su Bob Kaufman del 2015, diretto da Billy Woodberry e presentato alla Viennale.\nNella cultura di massa.\nUno dei suoi pezzi compare nella colonna sonora del film \"Il pesce innamorato\" di Leonardo Pieraccioni."}
{"id": "473423", "revid": "88740", "url": "https://it.wikipedia.org/wiki?curid=473423", "title": "Bello (disambigua)", "text": ""}
{"id": "473424", "revid": "773636", "url": "https://it.wikipedia.org/wiki?curid=473424", "title": "Coppa delle Coppe 1968-1969", "text": "La Coppa delle Coppe 1968-1969 \u00e8 stata la 9\u00aa edizione della competizione calcistica europea Coppa delle Coppe UEFA, la prima cui ader\u00ec il detentore della Coppa di Svezia. Venne vinta dallo nella finale contro il disputata a Basilea.\nSedicesimi di finale.\nAll'inizio della competizione, a causa di motivi politici legati alla Primavera di Praga, si ritirarono le seguenti squadre:\nIl Gy\u00f6ri ETO fu l'ultima delle squadre che si ritirarono ma, a differenza delle altre, si ritir\u00f2 a sorteggio gi\u00e0 avvenuto, pertanto la sua avversaria, la Dinamo Bucarest, fu qualificata a tavolino al secondo turno della manifestazione.\nOttavi di finale.\nPer risolvere la questione del numero di squadre l'UEFA aveva due opzioni:\nScelse la prima opzione, e il sorteggio arrise a Torino e Barcellona."}
{"id": "473425", "revid": "2021629", "url": "https://it.wikipedia.org/wiki?curid=473425", "title": "Johann Eduard Erdmann", "text": "Biografia.\nStudi\u00f2 teologia a Dorpat (Tartu) e successivamente a Berlino, dove fu influenzato dall'idealismo tedesco di Georg Wilhelm Friedrich Hegel. Dal 1829 al 1832 fu predicante nella sua citt\u00e0 natale. Dopo si dedic\u00f2 alla filosofia e ottenne il dottorato in filosofia nel 1830 a Kiel e l'abilitazione nel 1834 a Berlino. \nDal 1836 fu professore straordinario a Halle, divenne ordinario nel 1839, e rimase l\u00ec fino alla sua morte.\nImportante rappresentante della destra hegeliana, Erdmann \u00e8 autore di vari lavori di storia della filosofia e psicologia."}
{"id": "473427", "revid": "287204", "url": "https://it.wikipedia.org/wiki?curid=473427", "title": "Maurens (Dordogna)", "text": "Maurens \u00e8 un comune francese di 1.069 abitanti situato nel dipartimento della Dordogna nella regione della Nuova Aquitania."}
{"id": "473428", "revid": "131358", "url": "https://it.wikipedia.org/wiki?curid=473428", "title": "Honv\u00e9d Budapest", "text": ""}
{"id": "473429", "revid": "131358", "url": "https://it.wikipedia.org/wiki?curid=473429", "title": "Honved Budapest", "text": ""}
{"id": "473431", "revid": "131358", "url": "https://it.wikipedia.org/wiki?curid=473431", "title": "FC Dynamo Kyiv", "text": ""}
{"id": "473432", "revid": "86599", "url": "https://it.wikipedia.org/wiki?curid=473432", "title": "Cratere Bernini", "text": "Bernini \u00e8 un cratere d'impatto presente sulla superficie di Mercurio, a 80,32\u00b0 di latitudine sud e 140,97\u00b0 di longitudine ovest, nella maglia Bach, in prossimit\u00e0 dei crateri Cervantes e van Gogh. Il suo diametro \u00e8 pari a 168,13\u00a0km.\nIl cratere \u00e8 dedicato allo scultore italiano Gian Lorenzo Bernini."}
{"id": "473434", "revid": "36426", "url": "https://it.wikipedia.org/wiki?curid=473434", "title": "Bj\u00f8rnson", "text": ""}
{"id": "473435", "revid": "599013", "url": "https://it.wikipedia.org/wiki?curid=473435", "title": "Leonardo Piepoli", "text": "Scalatore puro, era soprannominato \"il Trullo Volante\".\nCarriera.\nI primi anni.\nFiglio di alberobellesi emigrati in Svizzera, dal 1995 al 2008 \u00e8 stato ciclista professionista. Vinse numerose corse in Spagna, sempre con arrivo in salita, come la cronoscalata Subida a Urkiola e tappe alla Vuelta a Espa\u00f1a. Nonostante l'abilit\u00e0 in salita non riusc\u00ec tuttavia mai a lottare per le classifiche dei grandi giri (Giro, Tour e Vuelta) in quanto a cronometro risultava pi\u00f9 lento rispetto a ciclisti pi\u00f9 completi.\nNel 2006 si impose in due tappe del Giro d'Italia, la 13\u00aa, da Alessandria a La Thuile, e la 17\u00aa, da Termeno a Plan de Corones; l'anno dopo vinse la frazione di Nostra Signora della Guardia al Giro d'Italia e la frazione con arrivo a Cerler alla Vuelta a Espa\u00f1a. Pochi giorni dopo per\u00f2 dovette abbandonare la corsa perch\u00e9 la moglie, in seguito al parto del primogenito Yanis all'ospedale di Montecarlo, era stata ricoverata d'urgenza nel reparto di rianimazione a causa di due emorragie interne.\nNel 2007 si presenta al Giro d'Italia in forma, centrando la 10\u00aa tappa, per poi classificarsi secondo nella 17\u00aa con arrivo sul monte Zoncolan preceduto dal compagno di squadra Gilberto Simoni.\nIl doping e la squalifica.\nAl Giro d'Italia 2008, atteso come uno dei maggiori favoriti per le tappe di montagna e come spalla ideale del giovane Riccardo Ricc\u00f2, \u00e8 vittima di cadute in pi\u00f9 giornate, ed \u00e8 costretto al ritiro. Si rif\u00e0 in luglio al Tour de France, riuscendo a vincere la tappa, la prima per lui alla \"Grande Boucle\", con arrivo ad Hautacam. In seguito alla positivit\u00e0 al CERA del compagno Ricc\u00f2 deve per\u00f2 abbandonare la corsa a tappe francese insieme a tutta la squadra, la Saunier Duval-Scott.\nIl 18 luglio il General Manager della Saunier-Duval, Mauro Gianetti attraverso un comunicato stampa licenzia Piepoli e il suo compagno di squadra e di stanza Ricc\u00f2, per aver violato il codice etico della squadra. Successivamente Piepoli riveler\u00e0 al procuratore Torri che il suo licenziamento \u00e8 stato dovuto al fatto che non ha vigilato su Ricc\u00f2. Piepoli ha affermato di voler intentare una causa legale per licenziamento senza giusta causa contro la sua ormai ex squadra in seguito a questa vicenda.\nIl 31 luglio viene interrogato dal Procuratore Ettore Torri della Procura Antidoping del CONI. Piepoli alla fine dell'udienza dice di esser stato sentito solo in qualit\u00e0 di testimone. Il Procuratore conferma questa versione e aggiunge che lo scalatore non ha detto nulla di nuovo rispetto a quel che si sapeva e che ha negato tutto quello che gli veniva contestato: le indiscrezioni sulla sua positivit\u00e0 al Tour e la presunta confessione che secondo El Pais Piepoli avrebbe fatto al suo capo Maxime Fernandez (confessione riportata dal giornale senza aver citato alcuna fonte e mai confermata nemmeno da Fernandez).\nMa arrivano nuovi sviluppi sulla vicenda a seguito di analisi pi\u00f9 approfondite fatte dall'agenzia antidoping francese. L'agenzia sostiene di aver trovato un nuovo metodo per scovare il CERA, precedentemente non disponibile. Lo scalatore, in data 6 ottobre, viene dichiarato positivo al CERA a seguito del rifacimento di test antidoping pi\u00f9 approfonditi: positivit\u00e0 riscontrata nelle due tappe del Tour de France 2008 del 4 luglio (giorno prima della partenza) e del 15 luglio (giorno di riposo). Di conseguenza viene scoperto che lo scalatore ment\u00ec sul suo conto davanti al procuratore Ettore Torri in data 31 luglio. Il procuratore lo ha convocato nuovamente in data 22 ottobre, Piepoli non si \u00e8 presentato e ha fatto sapere tramite il suo avvocato di aver richiesto le controanalisi. Il 25 gennaio 2009 il Tribunale Nazionale Antidoping ha comminato al ciclista una squalifica di due anni con effetto immediato, ponendo fine alla sua carriera, alla luce dei suoi 38 anni."}
{"id": "473436", "revid": "287204", "url": "https://it.wikipedia.org/wiki?curid=473436", "title": "Cratere Bjornson", "text": "Bjornson \u00e8 un cratere d'impatto presente sulla superficie di Mercurio, a 73,07\u00b0 di latitudine nord e 114,52\u00b0 di longitudine ovest. Il suo diametro \u00e8 pari a 75,93\u00a0km.\nIl cratere \u00e8 stato battezzato dall'Unione Astronomica Internazionale in onore del poeta e drammaturgo norvegese Bj\u00f8rnstjerne Bj\u00f8rnson."}
{"id": "473437", "revid": "36426", "url": "https://it.wikipedia.org/wiki?curid=473437", "title": "Bjornson", "text": ""}
{"id": "473439", "revid": "287204", "url": "https://it.wikipedia.org/wiki?curid=473439", "title": "Cratere Boccaccio", "text": "Boccaccio \u00e8 un cratere d'impatto presente sulla superficie di Mercurio, a 80,83\u00b0 di latitudine sud e 23,24\u00b0 di longitudine ovest, nella maglia Bach. Il suo diametro \u00e8 pari a 151,95\u00a0km.\nIl cratere \u00e8 stato battezzato dall'Unione Astronomica Internazionale in onore di Giovanni Boccaccio."}
{"id": "473440", "revid": "287204", "url": "https://it.wikipedia.org/wiki?curid=473440", "title": "Giacomo II", "text": ""}
{"id": "473445", "revid": "287204", "url": "https://it.wikipedia.org/wiki?curid=473445", "title": "Cratere Boethius (Mercurio)", "text": "Boethius \u00e8 un cratere presente sulla superficie di Mercurio con un diametro di 114\u00a0km.\nIl cratere \u00e8 dedicato al filosofo romano Severino Boezio."}
{"id": "473449", "revid": "647919", "url": "https://it.wikipedia.org/wiki?curid=473449", "title": "Boethius", "text": ""}
{"id": "473451", "revid": "320578", "url": "https://it.wikipedia.org/wiki?curid=473451", "title": "FC Inter Turku", "text": ""}
{"id": "473453", "revid": "86599", "url": "https://it.wikipedia.org/wiki?curid=473453", "title": "Cratere Botticelli", "text": "Botticelli \u00e8 un cratere d'impatto presente sulla superficie di Mercurio, a 63,76\u00b0 di latitudine nord e 113,33\u00b0 di longitudine ovest. Il suo diametro \u00e8 pari a 136,35\u00a0km.\nIl cratere \u00e8 dedicato al pittore italiano Sandro Botticelli."}
{"id": "473454", "revid": "486946", "url": "https://it.wikipedia.org/wiki?curid=473454", "title": "HNK Hajduk Split", "text": ""}
{"id": "473455", "revid": "22475", "url": "https://it.wikipedia.org/wiki?curid=473455", "title": "Tepelen\u00eb", "text": "Tepelen\u00eb (Tepelena), \u00e8 un comune albanese situato nella prefettura di Argirocastro. Si trova a 48\u00a0km a SE di Valona, sul fiume Voiussa (\"Vjos\u00eb\" in albanese).\nIn seguito alla riforma amministrativa del 2015, a Tepelen\u00eb sono stati accorpati i comuni di Kurvelesh, Lop\u00ebs e Qend\u00ebr Tepelen\u00eb, portando la popolazione complessiva a 8.949 abitanti (dato del censimento 2011).\nStoria.\nTepelen\u00eb diede i natali ad Al\u00ec Pasci\u00e0 di Tepeleni che vi costru\u00ec una fortezza (XIX secolo).\nA Tepelene \u00e8 stato ospite di Al\u00ec Pasci\u00e0 di Tepeleni, il grande poeta e scrittore inglese George Gordon Byron che ha anche scritto una poesia al riguardo dell'ospitalit\u00e0 del popolo albanese.\nNel corso della Seconda guerra mondiale, nella Campagna italiana di Grecia (dal dicembre 1940 all'aprile 1941), fu un caposaldo della resistenza italiana."}
{"id": "473456", "revid": "125358575", "url": "https://it.wikipedia.org/wiki?curid=473456", "title": "Buddha di Bamiyan", "text": "I Buddha di Bamiyan erano due enormi statue del Buddha scolpite da un gruppo religioso buddista nelle pareti di roccia della valle di Bamiyan, in Afghanistan, a circa 230 chilometri dalla capitale Kabul e ad un'altezza di circa 2500 metri; una delle due statue era alta 38 metri e risaliva a 1800 anni fa, l'altra era alta 53 metri ed aveva 1500 anni.\nNel 2003 vennero inseriti, insieme all'intera zona archeologica circostante e al paesaggio culturale, nella lista dei Patrimoni mondiali dell'umanit\u00e0 dell'UNESCO, distrutte il 12 marzo 2001 dai talebani.\nProdotto della scuola Lokottarav\u0101din.\nLa scuola mahasanghika dei \"Lokottarav\u0101din\" pur non appartenendo al Buddhismo Mah\u0101y\u0101na aveva formulato in embrione delle teorie che poi si sarebbero sviluppate appieno nella dottrina del Trik\u0101ya, i \"Tre Corpi di Buddha\". Assunse quindi caratteristicamente una visione trascendente, \"lokottara\", e immanente del Buddha: sia come \"Manomayak\u0101ya\", corpo mentale posto in una dimensione esterna al mondo fenomenico, sia come \"R\u016bpak\u0101ya\", corpo fisico storicamente vissuto nel Sa\u1e43s\u0101ra come Siddh\u0101rtha Gautama \u015a\u0101kyamuni.\nI \"Lokottarav\u0101din\" condividevano con le scuole Sarv\u0101stiv\u0101da e Dharmaguptaka la diffusione nel nordovest indiano e avevano in comune l'espressione artistica modulata secondo i canoni dell'arte greco-indiana del Gandh\u0101ra di cui i Buddha di Bamiyan furono un esempio su scala gigantesca.\nTecnica scultorea.\nI corpi principali delle statue furono sbozzati direttamente nella montagna, mentre i dettagli furono modellati mediante fango misto a paglia e poi ricoperti di stucco. Questa copertura, andata quasi completamente perduta gi\u00e0 da tempo a causa degli agenti atmosferici, era originariamente dipinta per enfatizzare le espressioni del viso, le mani e le pieghe delle vesti. Le parti inferiori delle braccia delle statue furono costruite mediante la medesima tecnica di fango misto a paglia e supportate da armature in legno. Si pensa che la parte superiore dei volti fossero costituite da grandi maschere in legno. Le file di fori visibili nelle fotografie contenevano i paletti in legno necessari a sostenere le parti in stuccatura.\nStoria.\nBamiyan si trova sul percorso della Via della seta, un itinerario mercantile che univa i mercati della Cina con quelli dell'Asia centrale e meridionale, del Medio Oriente e dell'Europa. Fu la sede di numerosi monasteri buddhisti e un florido centro religioso, filosofico e artistico dal II secolo in poi, fino all'invasione islamica del IX secolo.\nI monaci del monastero vivevano come eremiti in piccole grotte scavate nella roccia ai lati delle statue. Molti di questi monaci abbellirono le loro grotte con statue religiose e affreschi dai colori sgargianti. Una delle statue minori pi\u00f9 importanti era costituita da un Buddha seduto posto in una nicchia situata nella parete rocciosa fra i due monumenti maggiori; anch'esso fu distrutto dai talebani tra il 2001 e il 2002.\nNel 1934 lo scrittore Robert Byron fa una lunga descrizione nel suo \"La via per l'Oxiana\" dei Buddha e degli affreschi visibili facendo inoltre delle considerazioni personali sul loro stile:\nCostruzione.\nSi pensa che le due statue siano state costruite nel III e nel V secolo dai Kushan e dagli Eftaliti all'apice dei loro imperi. Da queste due trib\u00f9 indoeuropee col tempo si \u00e8 formata la base delle popolazioni Pashtun, il gruppo etnico da cui provenne poi il seguito dei Talebani.\nIl pellegrino buddhista cinese Xu\u00e1nz\u00e0ng, giunto a Bamiyan intorno al 630, descrive la regione come un fiorente centro buddhista, \"con pi\u00f9 di cento monasteri e pi\u00f9 di mille monaci\", e nota che entrambe le statue erano \"decorate con oro e splendidi gioielli\" (Wriggins, 1995).\nUna statua monumentale raffigurante Buddha seduto, simile per stile a quelli di Bamiyan, si trova nelle grotte del tempio Bingling, nella provincia cinese di Gansu.\nNel mese di dicembre del 2004 un gruppo di ricercatori giapponesi scopr\u00ec che gli affreschi di Bamiyan furono dipinti fra il V e il IX secolo, e non fra il VI e l'VIII secolo come si pensava precedentemente. La scoperta \u00e8 stata fatta analizzando gli isotopi radioattivi contenuti in fibre di paglia trovate al di sotto degli affreschi.\nPatrimonio dell'umanit\u00e0.\nDal 2003 sono stati riconosciuti come Patrimonio dell'umanit\u00e0 dall'UNESCO e subito iscritti nella lista dei patrimoni in pericolo.\nLe motivazioni sono state le seguenti:\nDistruzione.\nI tentativi fino al XX secolo.\nQuando Mahmud di Ghazni conquist\u00f2 l'Afghanistan nel XII secolo, le statue dei Buddha e gli affreschi vennero risparmiati dalla distruzione. L'ultimo imperatore moghul Aurangzeb, che si distinse per il suo zelo religioso, us\u00f2 l'artiglieria pesante in un primo tentativo di distruggere le statue. Anche Nadir Shah, dopo alcuni anni di relativa calma, fece sparare colpi di cannone sulle statue. Ma a parte alcuni danni di scarsa rilevanza, i due Buddha resistettero fino alla fine del XX secolo.\nI talebani.\nNel marzo 2001, i Talebani, musulmani \"iconoclasti\", ordinarono la distruzione delle due statue, denunciando come \"idolatre\" quelle sculture. Anche se nell'intenzione di chi eresse le statue poteva esservi una forma di idolatria, le statue per il Buddismo rappresentavano comunque esseri umani e non \"dei\". Da questo punto di vista i talebani hanno distrutto raffigurazioni umane e non divine, riuscendo peraltro a colpire in modo offensivo la sensibilit\u00e0 dell'Occidente da essi tanto odiato.\nNon va neppure dimenticato che nessuna dinastia islamica, fino ai Ghaznavidi, si sogn\u00f2 mai di abbattere le raffigurazioni artistico-religiose del passato preislamico. Questo non \u00e8 solo vero per l'Afghanistan (allora chiamato Khorasan e Tokharistan), ma, in modo del tutto eloquente, per l'Egitto col suo passato faraonico, cos\u00ec come anche per la Siria o per l'Iraq, con le sue innumerevoli testimonianze d'un passato che affonda le sue radici fin dentro il III millennio a.C. o per la Libia e per la Tunisia medievale e moderna, che conservarono le tracce del loro passato, non solo romano. Lo stesso Impero ottomano, sede di un Sultanato e restauratore del Califfato, non tocc\u00f2 mai le testimonianze del pi\u00f9 remoto passato, come ad esempio quello hittita.\nNel luglio del 1999 - in linea con la consolidata tradizione islamica che non distrugge le testimonianze archeologiche del passato, fossero anche \"idolatriche\" come i monumenti della Mesopotamia, della Siria o dell'Egitto antichi - il Mullah Mohammed Omar aveva emanato un decreto in favore delle conservazione dei Buddha di Bamiyan. A causa del fatto che la popolazione di fede buddista dell'Afghanistan non esisteva pi\u00f9 da lungo tempo, il che impediva la possibilit\u00e0 che le due statue venissero adorate, egli dichiar\u00f2: \u201cIl governo considera le statue di Bamiyan un esempio di una potenziale grande risorsa turistica per l'Afghanistan, e quindi dichiara che il sito di Bamiyan non dovr\u00e0 essere distrutto ma protetto\u201d.\nIl \"clero\" islamico afgano diede poi un severo giro di vite nei confronti dei segmenti non islamici della societ\u00e0. I Talebani bandirono ogni forma di raffigurazione, musica e sport, compresa la televisione, in accordo con quello che loro consideravano una rigorosa interpretazione della legge islamica.\nNel marzo 2001, secondo l'agenzia di stampa \"France Press\", un decreto dichiar\u00f2:\nIl ministro della Cultura e dell'Informazione Qadratullah Jamal rese nota all'agenzia di stampa Associated Press la decisione dei 400 religiosi afgani che dichiarava che le statue di Buddha erano contrarie ai principi dell'Islam.\nIl 6 marzo il quotidiano londinese \"Times\" riport\u00f2 che il Mullah Mohammed Omar disse: \u201ci musulmani dovrebbero essere orgogliosi di distruggere gli idoli\u201d. Egli aveva chiaramente cambiato la sua posizione, dall'essere favorevole alla conservazione delle statue all'essere fortemente contrario.\nTentativi internazionali di salvataggio.\nIl \"Metropolitan\" di New York chiese il permesso di portare negli Stati Uniti i due Buddha, e anche il governo indiano si fece avanti proponendo di prendere in consegna le due statue. Dopo il primo giorno di bombardamenti, decine di governi tra i quali persino quello musulmano del Pakistan, unico paese amico dei Talebani, chiesero invano al mullah Omar di annullare la decisione. A nulla valsero i tentativi di salvare le statue dalla decisione, ormai presa, dei Talebani di distruggerle.\nLa giustificazione.\nIl 18 marzo il \"New York Times\" riporta che un rappresentante dei Talebani disse che il governo prese questa decisione per l'ira derivante dal fatto che una delegazione straniera offr\u00ec denaro per salvare le antiche statue mentre un milione di afgani rischiavano di morire di fame.\nIl 19 aprile 2004, durante un'intervista ad un giornale pakistano, il Mullah Mohammed Omar dichiar\u00f2: \u201cIo non volevo distruggere i Buddha di Bamiyan. Alcuni stranieri vennero da me e dissero che avrebbero voluto restaurare le statue che erano state lievemente danneggiate a causa delle piogge. Questo mi scandalizz\u00f2. Pensai \u201cquesta gente insensibile non ha riguardo delle migliaia di esseri umani che muoiono di fame, ma sono cos\u00ec preoccupati per oggetti inanimati come i Buddha\u201d. Questo era estremamente deplorevole, e questa \u00e8 la ragione per cui ne ho ordinato la distruzione. Fossero venuti per ragioni umanitarie, non ne avrei mai ordinato la distruzione\u201d.\nIl governo dei Talebani decret\u00f2 che le statue, che erano sopravvissute intatte per pi\u00f9 di 1.500 anni, erano idolatre e contrarie all'Islam. Durante la distruzione, il ministro dell'Informazione Qudratullah Jamal disse che \u201cquesto lavoro non \u00e8 cos\u00ec semplice come la gente pu\u00f2 pensare. Non si possono tirar gi\u00f9 le statue solamente bombardandole, perch\u00e9 entrambe sono scolpite e ricavate direttamente dalla montagna stessa\u201d. I due Buddha vennero demoliti a colpi di dinamite e cannone dopo quasi un mese di intensi bombardamenti.\nRicostruzione.\nL'impegno per la ricostruzione.\nBench\u00e9 le statue dei due Buddha siano state quasi completamente distrutte, i loro profili e alcune loro fattezze sono tuttora riconoscibili nelle cavit\u00e0. \u00c8 possibile per i visitatori esplorare le caverne dei monaci e i passaggi che le uniscono. Come parte dello sforzo internazionale per ricostruire l'Afghanistan dopo la guerra contro i Talebani, il governo del Giappone e alcune altre organizzazioni (tra cui l'Afghanistan Institute di Bubendorf in Svizzera e l'ETH di Zurigo) si sono impegnate nella ricostruzione delle due grandi statue di Buddha.\nTuttavia il restauro del sito non \u00e8 stato considerato prioritario dall'UNESCO e probabilmente i Buddha non saranno mai ricostruiti. Gli sforzi hanno portato allo stato attuale solo ad un consolidamento della roccia e delle nicchie che hanno sofferto per il bombardamento. Il consolidamento delle pareti \u00e8 stato eseguito dalla Trevi S.p.A. di Cesena (Italia).\nUn ulteriore risultato \u00e8 arrivato l'8 settembre 2008, quando gli archeologi, alla ricerca di una leggendaria statua di 300 metri nel sito, annunciarono la scoperta di un terzo Buddha di 19 metri, un Buddha coricato in parinirv\u0101na, una posa che rappresenta il passaggio del Buddha nel nirvana, di cui Xu\u00e1nz\u00e0ng fa una descrizione. Una statua simile \u00e8 identificabile nel Buddha di Dushanbe, in Tagikistan.\nIl governo afgano ha chiesto all'artista giapponese Hiro Yamagata di ricreare i Buddha di Bamiyan usando 14 raggi laser che proiettino le immagini delle statue nelle nicchie in cui erano stati scolpiti. I laser saranno alimentati tramite energia solare ed eolica. Se approvato dall'UNESCO il progetto, del costo di 9 milioni di dollari, in teoria avrebbe dovuto essere completato entro il 2007 ma, a tutt'oggi, non si hanno notizie in merito. Nel giugno 2015, ad ogni modo, due coniugi cinesi, Zhang Xinnyu e Liang Hong, hanno finanziato un progetto analogo, costato 120.000 dollari, che ha permesso di proiettare olograficamente la figura del Buddha maggiore all'interno della sua nicchia\nUna replica a grandezza naturale dei Buddha di Bamiyan \u00e8 stata avviata nel 2001, a ridosso della distruzione, nel parco tematico di Sichuan, in Cina, dietro progetto finanziato da Liang Simian, uomo d'affari locale, che ha deciso di ricreare le statue scomparse facendole scolpire sulle pareti del monte di Leshan. La ricostruzione \u00e8 stata seguita da Tan Yun, presidente del \"Sichuan Institute of Fine Arts\", e guidata dal professore He Ining, che si \u00e8 occupato di ricreare i volti delle statue (danneggiati gi\u00e0 prima della distruzione del 2001) modellandoli su quelle di effigi afghane coeve\nNel 2013 un gruppo di archeologi tedeschi dell'Icomos, guidato da Michael Petzet, ha iniziato la ricostruzione del Buddha pi\u00f9 piccolo, ma l'operazione \u00e8 stata metodologicamente disapprovata e interrotta dall'Unesco.\nDocumentari.\nNel mese di marzo 2006 il regista svizzero Christian Frei ha realizzato un documentario di 95 minuti, intitolato\" I Buddha giganti\", che parla delle statue, della decisione dei Talebani di distruggerle e delle reazioni internazionali. La voce narrante della versione italiana \u00e8 del doppiatore italiano Riccardo Merli."}
{"id": "473457", "revid": "86599", "url": "https://it.wikipedia.org/wiki?curid=473457", "title": "Cratere Brahms", "text": "Brahms \u00e8 un cratere d'impatto presente sulla superficie di Mercurio, a 58,31\u00b0 di latitudine nord e 177,36\u00b0 di longitudine ovest. Il suo diametro \u00e8 pari a 100\u00a0km.\nIl cratere \u00e8 dedicato al compositore e pianista tedesco Johannes Brahms."}
{"id": "473458", "revid": "131358", "url": "https://it.wikipedia.org/wiki?curid=473458", "title": "FC MTZ-RIPO", "text": ""}
{"id": "473460", "revid": "729019", "url": "https://it.wikipedia.org/wiki?curid=473460", "title": "South Uist", "text": "South Uist (in gaelico scozzese: \"Uibhist a' Deas\") \u00e8 un'isola dell'arcipelago delle Ebridi Esterne, in Scozia.\nGeografia.\nL'isola \u00e8 situata 40 km a est dell'isola di Skye, \u00e8 lunga circa 30 km da nord a sud e larga 11 km da est a ovest.\nLa costa occidentale di South Uist \u00e8 affacciata sull'Oceano Atlantico, \u00e8 pianeggiante e caratterizzata da lunghe spiagge. A ridosso delle spiagge si trova il \"machair\", una fertile pianura costiera con dune erbose dietro le quali si trovano i radi insediamenti dell'isola. La parte orientale dell'isola \u00e8 invece montuosa e include le cime del Beinn Mhor (620\u00a0m s.l.m.) e dell'Hecla (606\u00a0m s.l.m.).\nIl villaggio principale dell'isola \u00e8 Lochboisdale (in gaelico scozzese: \"Loch Baghasdail\"), dal quale salpano i traghetti alla volta di Oban (sulla terraferma) e di Castlebay (sull'isola di Barra). South Uist \u00e8 inoltre collegata a sud all'isola di Eriskay e a nord a quella di Benbecula per mezzo di alcune strade sopraelevate.\nFra gli altri centri dell'isola, vi sono Daliburgh, Howmore e Ludag.\nUna vasta area della costa occidentale \u00e8 riconosciuta dal 1976 zona umida col nome di \"South Uist Machair &amp; Lochs\" e tutelata dalla convenzione di Ramsar.\nSull'isola si trovano diversi siti di interesse archeologico, incluso l'unico luogo della Gran Bretagna dove sono state trovate mummie risalenti all'et\u00e0 del bronzo.\nPopolazione.\nNel 2011 la popolazione ammontava a 1.754 persone, con un decremento di 64 unit\u00e0 rispetto al precedente censimento del 2001; gli abitanti dell'isola sono conosciuti in gaelico scozzese come \"Deasaich\" (meridionali). La popolazione \u00e8 per circa il 90% cattolica: South Uist, infatti, fu storicamente uno degli ultimi baluardi del cattolicesimo in Scozia.\nL'isola, similmente al resto delle Ebridi, \u00e8 una delle roccaforti della lingua gaelica scozzese in Scozia.\nNella sezione nord-occidentale (57\u00b020'00\" N, 07\u00b020'00\" O) si trova un'installazione per i collaudi di missili, costruita tra il 1957 e il 1958 come rampa di lancio dei missili Corporal, il primo missile nucleare prodotto in collaborazione da Gran Bretagna e Stati Uniti. In seguito l'installazione fu usata per i missili Skua e Petrel mentre attualmente vi vengono collaudati missili sonda."}
{"id": "473462", "revid": "287204", "url": "https://it.wikipedia.org/wiki?curid=473462", "title": "Champosoult", "text": "Champosoult \u00e8 un comune francese di 111 abitanti situato nel dipartimento dell'Orne nella regione della Normandia."}
{"id": "473463", "revid": "767487", "url": "https://it.wikipedia.org/wiki?curid=473463", "title": "Orchid (album)", "text": "Orchid \u00e8 l'album di debutto degli Opeth, pubblicato in Europa dalla Candlelight Records nel 1995, pubblicato negli Stati Uniti dalla Century Media Records nel 1997 e ristampato nel 2000 dalla Candlelight Records.\nIl disco.\nPur essendo il primo lavoro degli Opeth, \"Orchid\" esibisce gi\u00e0 quello che verr\u00e0 definito \"Opeth sound\" che potr\u00e0 essere trovato nelle seguenti pubblicazioni; la combinazione di elementi tipici del death metal, cos\u00ec come elementi pi\u00f9 progressivi come chitarre acustiche e voce pulita.\nTutte le canzoni di questo album (che sono state scritte tra il 1990 e il 1994) sono di circa 10 minuti o pi\u00f9, con l'eccezione di \"Requiem\", una traccia acustica strumentale, e \"Silhouette\", un interludio di pianoforte suonato da Anders Nordin. A causa di un pasticcio durante la principale fase di mixaggio, la parte finale di \"Requiem\" venne piazzata all'inizio di \"The Apostle In Triumph\". La band ha espresso rammarico per questo, e ha detto che non c'erano stati errori da parte loro.\nLa ristampa contiene una traccia bonus \"Into The Frost Of Winter\", registrata durante una sessione di prova del 1992. Parti di \"Into The Frost Of Winter\" si evolveranno pi\u00f9 tardi in \"Advent\", traccia di apertura di \"Morningrise\".\nNel 2000 la Displeased Records ha pubblicato un'edizione limitata (mille copie) in due LP.\nLe prime demo.\nPrima di pubblicare Orchid, gli Opeth produssero autonomamente due demo a fini pubblicitari presso le case discografiche da cui cercavano di avere un contratto:"}
{"id": "473464", "revid": "486946", "url": "https://it.wikipedia.org/wiki?curid=473464", "title": "Ararat Erevan", "text": ""}
{"id": "473465", "revid": "287204", "url": "https://it.wikipedia.org/wiki?curid=473465", "title": "Cratere Bramante", "text": "Bramante \u00e8 un cratere d'impatto presente sulla superficie di Mercurio, a 47,21\u00b0 di latitudine sud e 61,51\u00b0 di longitudine ovest. Il suo diametro \u00e8 pari a 156\u00a0km.\nIl cratere \u00e8 stato battezzato dall'Unione Astronomica Internazionale in onore dell'architetto rinascimentale Donato Bramante."}
{"id": "473467", "revid": "486946", "url": "https://it.wikipedia.org/wiki?curid=473467", "title": "FC Ararat", "text": ""}
{"id": "473468", "revid": "1543377", "url": "https://it.wikipedia.org/wiki?curid=473468", "title": "Distretto di Tepelen\u00eb", "text": "Il distretto di Tepelen\u00eb (in albanese \"Rrethi i Tepelen\u00ebs\") era uno dei 36 distretti amministrativi dell'Albania. \nLa riforma amministrativa del 2015 ha suddiviso il territorio dell'ex-distretto in 2 comuni: Tepelen\u00eb e Memaliaj\nGeografia antropica.\nSuddivisioni amministrative.\nIl distretto comprendeva 2 comuni urbani e 8 comuni rurali."}
{"id": "473469", "revid": "453768", "url": "https://it.wikipedia.org/wiki?curid=473469", "title": "Il trovatore", "text": "Il trovatore \u00e8 un'opera di Giuseppe Verdi rappresentata in prima assoluta il 19 gennaio 1853 al Teatro Apollo di Roma. Assieme a \"Rigoletto\" e \"La traviata\" fa parte della cosiddetta \"trilogia popolare\".\nStoria.\nIl libretto, in quattro parti e otto quadri, fu tratto dal dramma \"El Trovador\" di Antonio Garc\u00eda Guti\u00e9rrez. Fu Verdi stesso ad avere l'idea di ricavare un'opera dal dramma di Guti\u00e9rrez, commissionando a Salvadore Cammarano la riduzione librettistica. Il poeta napoletano mor\u00ec improvvisamente nel 1852, appena terminato il libretto, e Verdi, che desiderava alcune aggiunte e piccole modifiche, si trov\u00f2 costretto a chiedere l'intervento di un collaboratore del compianto Cammarano, Leone Emanuele Bardare. Questi, che oper\u00f2 su precise direttive dell'operista, mut\u00f2 il metro della canzone di Azucena (da settenari a doppi quinari) e aggiunse il cantabile e quello di Leonora (\"D'amor sull'ali rosee\" - IV.1). Lo stesso Verdi, inoltre, intervenne personalmente sui versi finali dell'opera, abbreviandoli.\nLa prima rappresentazione fu un grande successo: come scrive Julian Budden, \u00abCon nessun'altra delle sue opere, neppure con il \"Nabucco\", Verdi tocc\u00f2 cos\u00ec rapidamente il cuore del suo pubblico\u00bb.\nRuoli.\nInterpreti di quel fortunatissimo esordio furono:\nTrama.\nEssendo l'intreccio piuttosto articolato \u00e8 comodo anzitutto esporre brevemente la magnifica fabula di Giuseppe Verdi, per una migliore comprensione. La vicenda si articola intorno a Leonora, dama di compagnia della principessa d'Aragona la quale \u00e8 innamorata di Manrico, il trovatore, che pure la ama. Il conte di Luna anche \u00e8 innamorato di Leonora che per\u00f2 lo respinge: la trama verte quindi intorno al conflitto tra i due uomini che solo alla fine, quando Manrico viene fatto decapitare dal conte e Leonora si \u00e8 suicidata, si scopriranno essere fratelli. Una gitana infatti, figlia di una donna fatta ardere sul rogo come strega dall'allora conte di Luna (il padre dell'attuale conte, ormai morto), per vendetta aveva rapito uno dei due figli del conte, Manrico, volendolo gettare sul rogo della madre. Colta da un mancamento, per\u00f2, aveva piuttosto arso vivo il proprio di figlio che era l\u00ec con lei, salvando Manrico che aveva cresciuto come suo.\nI luoghi sono la Biscaglia e l'Aragona, il tempo l'inizio del XV secolo.\nParte I - \"Il duello\".\nLa scena si apre nel castello dell'Aljafer\u00eda di Saragozza. Il Conte di Luna ama Leonora (dama di corte della regina), ma non \u00e8 corrisposto. Ogni notte monta la guardia davanti alla sua porta nel tentativo di vederla. Mentre egli si strugge di questo amore, Ferrando, capitano delle sue guardie, racconta agli armigeri e ai servi la storia del fratello minore del Conte: il bambino fu rapito anni prima da una gitana per vendicare la madre, giustiziata dal precedente Conte con l'accusa di praticare la stregoneria; la zingara (\"Abbietta zingara\") aveva poi gettato il bambino nella stessa pira ov'era morta la madre, il cui fantasma infesta ora il castello. Per questo infanticidio i soldati si infiammano e invocano la morte dell'assassina. Nel frattempo Leonora, confida a In\u00e9s, sua ancella, di essere innamorata di un misterioso Trovatore del quale non conosce nemmeno il nome, che ogni notte viene a cantarle una serenata col suo liuto (\"Tacea la notte placida\"), Leonora racconta come si siano conosciuti ad un torneo, il trovatore per\u00f2 era poi dovuto fuggire, essendo seguace del conte di Urgel, nemico del conte di Luna. Il conte di Luna, dopo aver origliato questa confidenza, ode la voce del suo rivale che intona un canto dedicato alla sua amata(\"Deserto sulla terra\"). Leonora esce, e confusa dall'oscurit\u00e0, scambia il conte di Luna per il suo amato e l'abbraccia. Il Trovatore sorprende i due in quella posa e crede di essere stato tradito, ma Leonora gli giura il suo amore; ci\u00f2 scatena l'ira del conte, che sfida a duello il rivale e lo costringe a rivelarsi: il suo nome \u00e8 Manrico, seguace del ribelle conte di Urgell. Leonora cade in terra priva di sensi, mentre i due uomini si allontanano per duellare.\nParte II - \"La gitana\".\nAi piedi di un monte, in un accampamento, alcuni zingari dediti alle loro attivit\u00e0 rallegrano il loro lavoro con canti, balli e brindisi (coro degli zingari: \"Vedi le fosche notturne spoglie\"). Nell'allegria generale irrompe una voce addolorata: svegliatasi dal suo incubo ricorrente, Azucena, madre di Manrico, racconta che molti anni prima vide morire sul rogo la madre accusata di stregoneria dal vecchio conte di Luna (\"Stride la vampa\"). Le ultime parole della madre erano state una supplica di vendetta, cos\u00ec ella aveva rapito il figlio del conte ancora in fasce e, accecata dalla disperazione, aveva deciso di gettarlo nel fuoco; tuttavia, inorridita dalla visione della madre morta, aveva confuso il proprio figlio col bambino che aveva rapito e lo aveva gettato nel rogo al suo posto. Manrico teme cos\u00ec di non essere il vero figlio di Azucena e le chiede di conoscere la propria identit\u00e0, ma la donna si rimangia tutto ci\u00f2 che ha appena raccontato dicendo di averlo solo visto nell'incubo appena concluso, e gli ricorda di averlo sempre protetto e curato proprio come quando torn\u00f2 all'accampamento ferito dopo il duello col conte. Manrico confida alla madre di esser stato sul punto di uccidere il conte, durante quel duello, ma di esser stato frenato da una voce proveniente dal cielo (\"Mal reggendo all'aspro assalto\"). Azucena lo esorta dunque a compiere la vendetta di sua madre, sfidando nuovamente il conte e arrivando stavolta a ucciderlo.\nIntanto il conte ha fatto spargere la voce che Manrico sia morto, allo scopo di conquistare Leonora; questa tuttavia, piuttosto che andare in sposa a lui, decide di prendere i voti. Venuto a conoscenza della sua decisione, il conte irrompe con molti soldati alla cerimonia di ordinazione per rapirla; in quel momento per\u00f2 irrompe Manrico coi seguaci del conte di Urgel che assaltano il castello del conte di Luna. Manrico approfittando della confusione, porta in salvo Leonora.\nParte III - \"Il figlio della zingara\".\nIl castello \u00e8 stato espugnato dalle truppe di Urgel, e i soldati del conte di Luna sono accampati l\u00ec nei pressi in attesa di sferrare un attacco per riconquistarlo. Ferrando cattura una vecchia gitana che si aggira furtiva per l'accampamento e la conduce dal conte di Luna, credendola una spia: in realt\u00e0 \u00e8 Azucena, che si aggira in quei territori spinta dalle visioni della morte di suo figlio. Riconosciuta da Ferrando confessa di essere lei che ha rapito e ucciso il fratello del conte, nonch\u00e9 la madre di Manrico. Il conte esulta: uccidendo la zingara otterr\u00e0 doppia vendetta, una per il fratello ucciso e l'altra su Manrico che gli ha rubato l'amore di Leonora.\nIntanto, all'interno del castello, Manrico e Leonora stanno per sposarsi in segreto e si giurano eterno amore. In quel momento, prima della cerimonia, Ruiz sopraggiunge ad annunciare che Azucena \u00e8 stata catturata e di l\u00ec a poco sar\u00e0 arsa viva come strega. Manrico si precipita in soccorso della madre cantando la celebre cabaletta \"Di quella pira\".\nParte IV - \"Il supplizio\".\nIl tentativo di liberare Azucena fallisce e Manrico viene imprigionato nel castello dell'Aljafer\u00eda: madre e figlio saranno giustiziati all'alba. Nell'oscurit\u00e0, Ruiz conduce Leonora alla torre dove Manrico \u00e8 prigioniero (\"Timor di me?... D'amor sull'ali rosee\"). Leonora implora il conte di lasciare libero Manrico: in cambio \u00e8 disposta a diventare sua sposa (\"Mira, d'acerbe lagrime\"). In realt\u00e0 non ha alcuna intenzione di farlo: ha gi\u00e0 deciso che si avvelener\u00e0 prima di concedersi. Il conte accetta e Leonora chiede di poter dare lei stessa a Manrico la notizia della liberazione, ma prima di entrare nella torre, beve di nascosto il veleno da un anello. Intanto, Manrico e Azucena condividono una cella in attesa della loro esecuzione. Manrico cerca di calmare la madre, terrorizzata dal dover subire lo stesso supplizio di sua madre (\"Ai nostri monti ritorneremo\"). Alla fine, la donna si addormenta sfinita. Giunge Leonora ad annunciare la libert\u00e0 a Manrico e a implorarlo di mettersi in salvo, ma quando egli scopre che lei non lo seguir\u00e0, si rifiuta di fuggire, convinto che per ottenere la sua libert\u00e0 Leonora l'abbia tradito; ma lei, nell'agonia della morte, gli confessa di essersi avvelenata per restargli fedele (\"Prima che d'altri vivere\"). Il conte, entrato a sua volta nella prigione, ascolta di nascosto la conversazione e capisce d'esser stato ingannato da Leonora, che muore fra le braccia di Manrico. Il conte ordina allora di giustiziare il trovatore: quando Azucena rinviene, egli le indica Manrico morente, ma pur nella disperazione la donna trova la forza di rivelare al conte la tragica verit\u00e0: \u00abEgli era tuo fratello\u00bb: il conte, sconvolto per aver ammazzato di sua mano il fratello, esclama \u00abE vivo ancor!\u00bb, mentre Azucena, tratta a morte, pu\u00f2 finalmente gridare: \u00abSei vendicata, o madre!\u00bb.\nOrganico orchestrale.\nL'orchestrazione di Verdi si compone di:\nL'opera include anche:\nSulla scena:\nNella cultura di massa.\n\u2022 In \"Senso\" di Luchino Visconti durante una rappresentazione dell'opera alla Fenice di Venezia degli spettatori iniziano a lanciare simboli inneggianti all'Italia."}
{"id": "473471", "revid": "599013", "url": "https://it.wikipedia.org/wiki?curid=473471", "title": "Dieta paleolitica", "text": ""}
{"id": "473472", "revid": "767487", "url": "https://it.wikipedia.org/wiki?curid=473472", "title": "Cratere Bront\u00eb", "text": "Bront\u00eb \u00e8 un cratere d'impatto presente sulla superficie di Mercurio, a 38,53\u00b0 di latitudine nord e 127,52\u00b0 di longitudine ovest. Il suo diametro \u00e8 pari a 68\u00a0km.\nIl cratere \u00e8 stato battezzato dall'Unione Astronomica Internazionale in onore dei componenti della famiglia Bront\u00eb: Charlotte Bront\u00eb, Emily Bront\u00eb, Anne Bront\u00eb e Branwell Bront\u00eb."}
{"id": "473477", "revid": "1100311", "url": "https://it.wikipedia.org/wiki?curid=473477", "title": "Kilmarnock Football Club", "text": "Il Kilmarnock Football Club, meglio noto come Kilmarnock, \u00e8 una societ\u00e0 calcistica scozzese con sede nella citt\u00e0 di Kilmarnock. Milita nella Scottish Championship, la seconda divisione scozzese.\nNel suo palmar\u00e8s c'\u00e8 un titolo di campione di Scozia conquistato nella stagione 1964-65, tre Scottish Cup e una Scottish League Cup.\nStoria.\nLa fondazione del club risale alle origini del calcio in Scozia e prende le mosse da un gruppo di giocatori di cricket che cercavano uno sport alternativo da praticare al termine della stagione. All'inizio (1869) si dedicarono al rugby (da cui il nome del campo di casa del club, il Rugby Park); ben presto, tuttavia, sia la difficolt\u00e0 di organizzare gli incontri sia anche la crescente influenza del Queen's Park indusse i giocatori a convertirsi al calcio.\nAggiuntosi in un secondo momento tra gli altri club fondatori della Scottish Football Association nel 1873, il Kilmarnock prese parte alla prima edizione della Coppa di Scozia, nella stagione 1873-1874. Si ritiene inoltre che l'incontro Renton - Kilmarnock 2-0, disputatosi il 18 ottobre 1873, sia il primo mai giocato in tale competizione.\nIl primo campionato disputato dal club nei ranghi della Scottish Football League fu nella stagione 1895-1896, in Division Two. Nel 1899 conquist\u00f2 la prima promozione in Division One.\nNei decenni successivi mantenne il suo posto in massima serie, perlopi\u00f9 con piazzamenti da seconda met\u00e0 di classifica; raggiunse al massimo la terza posizione nella stagione 1917-18, a pari merito col Greenock Morton. Tuttavia vinse due Coppe di Scozia, nel 1921 e nel 1929.\nRetrocessa per la prima volta nella stagione 1946-47, torn\u00f2 in Division One sette stagioni dopo.\nIn campionato visse il suo periodo migliore nella prima parte degli anni '60, culminato col primo titolo di campione scozzese, vinto al termine della stagione 1964-1965 grazie alla migliore differenza reti nei confronti degli Hearts, battuti proprio all'ultima giornata di campionato per 2-0. Il titolo mise fine ad una serie di quattro secondi posti nelle cinque stagioni precedenti.\nLa successiva Coppa dei Campioni vide il Kilmarnock arrendersi negli ottavi di finale al Real Madrid, futuro vincitore di quell'edizione, con un 2-5 complessivo, frutto di un pareggio per 2-2 nella gara d'andata in Scozia e di una sconfitta per 3-0 a Madrid nel ritorno. In Division One arriv\u00f2 terzo.\nIn seguito le prestazioni del Kilmarnock calarono, e la squadra trascorse i successivi decenni alternando stagioni in Premier Division ad altre in First Division (seconda serie), fino a scendere in Second Division nel 1989. Da quell'anno si riprese, tornando in First Division l'anno seguente e poi in Premier Division nella stagione 1993-94.\nNel 1996 vinse la sua terza Scottish Cup, mentre in campionato si classific\u00f2 quarto per quattro volte tra il 1997 e il 2003.\nIl 18 marzo 2012 ha conquistato la sua prima Scottish League Cup battendo in finale il Celtic per 1-0.\nNegli anni recenti il Kilmarnock ha conseguito risultati da met\u00e0 classifica, tranne nella Scottish Premiership 2015-2016, quando \u00e8 arrivato penultimo e ha mantenuto la massima serie vincendo lo spareggio contro il Falkirk. \u00c8 poi tornato ai livelli precedenti, classificandosi 7\u00ba nel 2016-17 e 5\u00b0 nel 2017-18.\nNella stagione 2018-19 ricorre il 150\u00ba anniversario della fondazione del club, che in Premiership si rivela molto competitivo: durante il campionato si ritrova addirittura capolista per una giornata (la 16\u00aa) e infine si assicura il terzo posto (a pari punti con l'Aberdeen, ma favorito per la differenza reti) e la qualificazione all'Europa League, segnando il miglior piazzamento degli ultimi decenni.\nLa stagione successiva invece non inizia bene: in Europa League il Kilmarnock viene eliminato al primo turno preliminare dai gallesi del Connah's Quay Nomads e in campionato stanzia a lungo in bassa classifica; un periodo di ripresa prima dell'interruzione della Premiership a causa della pandemia di COVID-19 permette il raggiungimento dell'ottavo posto. \nNel campionato 2020-2021 sembra riuscire a mantenersi a met\u00e0 classifica, ma nell'ultima parte di stagione scivola al penultimo posto e si ritrova a disputare lo spareggio promozione-retrocessione contro il Dundee secondo in Championship: il Kilmarnock perde entrambi gli scontri per 2-1 e cos\u00ec retrocede dopo ventotto stagioni consecutive in massima serie.\nColori e simboli.\nI colori sociali del Kilmarnock sono il blu e il bianco, tradizionalmente disposti a strisce verticali nella maglia da gioco; completano la divisa calzoncini bianchi e calzettoni blu, o viceversa.\nStadio.\nLo stadio degli incontri casalinghi del Kilmarnock \u00e8 il Rugby Park, costruito nel 1899 e con una capienza attuale di persone.\nL'impianto deve il proprio nome al fatto che il primo sport giocato dalla squadra fosse il rugby, sebbene non fu il primo campo che la squadra utilizz\u00f2, avendo giocato nei trent'anni precedenti in tre differenti sedi, tutte in affitto.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2021-2022.\n\"Aggiornata al 1\u00b0 febbraio 2022.\"\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 con l'Ayr United, con cui il Kilmarnock disputa il \"Derby dell'Ayrshire\", la contea a cui appartengono le due citt\u00e0."}
{"id": "473479", "revid": "287204", "url": "https://it.wikipedia.org/wiki?curid=473479", "title": "Cratere Bruegel", "text": "Bruegel \u00e8 un cratere d'impatto presente sulla superficie di Mercurio, a 49,74\u00b0 di latitudine nord e 109,61\u00b0 di longitudine ovest. Il suo diametro \u00e8 pari a 72\u00a0km.\nIl cratere \u00e8 stato battezzato dall'Unione Astronomica Internazionale in onore del pittore fiammingo Pieter Bruegel il Vecchio."}
{"id": "473481", "revid": "1784425", "url": "https://it.wikipedia.org/wiki?curid=473481", "title": "Vojislav Ko\u0161tunica", "text": "Biografia.\nLaureato in giurisprudenza all'Universit\u00e0 di Belgrado, ottenne un dottorato alla Facolt\u00e0 di Legge della capitale, ma perse l'impiego a seguito delle sue dure critiche nei confronti del governo comunista di Tito. Nel 1989 fu uno dei fondatori del Partito Democratico. Uscito dal partito per contrasti con gli altri esponenti, fond\u00f2 il nuovo Partito Democratico di Serbia (DSS), che presiede tuttora.\nCome politico, viene spesso definito nazionalista moderato con tendenze populiste, privo di legami con la Lega dei comunisti serbi (dalla quale ebbe origine il Partito Socialista Serbo di Milo\u0161evi\u0107). Godeva dell'appoggio sia dell'elettorato democratico che di quello nazionalista e per questo venne scelto come antagonista di Milo\u0161evi\u0107 a capo dell'Opposizione Democratica di Serbia (DOS) alle elezioni presidenziali anticipate del settembre 2000.\nVita politica.\nDopo le turbolente settimane che seguirono il voto, nell'ottobre del 2000 Ko\u0161tunica venne dichiarato presidente della Repubblica Federale di Jugoslavia, incarico che mantenne fino al 2003, quando l'assetto istituzionale del Paese venne modificato e la Federazione prese il nome di Serbia e Montenegro.\nNel corso del suo mandato, Ko\u0161tunica si oppose all'estradizione del suo predecessore Slobodan Milo\u0161evi\u0107, e si scontr\u00f2 con il Tribunale Internazionale dell'Aja pi\u00f9 volte. Si \u00e8 inoltre rifiutato di rimuovere dal suo ruolo il comandante della polizia nominato da Milo\u0161evi\u0107, Rade Markovi\u0107.\nA seguito delle elezioni parlamentari del dicembre 2003, nelle quali il suo Partito Democratico di Serbia emerse come il primo partito (dopo il Partito Radicale Serbo, formazione ultra-nazionalista), Ko\u0161tunica venne nominato primo ministro nel marzo 2004 a capo di un governo di minoranza con l'appoggio esterno del Partito Socialista di Serbia, il partito che fu di Milosevi\u0107.\nIl governo di minoranza di Vojislav Ko\u0161tunica si \u00e8 retto su una fragile coalizione di partiti e si trovava a coabitare con il presidente della Repubblica Boris Tadi\u0107, il cui DS si trovava all'opposizione. Tadi\u0107 si era tuttavia mostrato tollerante nei confronti del governo.\nPur guidando il terzo partito per numero di preferenze emerso nelle elezioni del 21 gennaio 2007, Ko\u0161tunica \u00e8 stato confermato (14 maggio) primo ministro, a capo di una nuova coalizione che comprendeva anche il Partito Democratico oltre ai liberali di G17 Plus. Dopo le elezioni politiche del 2008, \u00e8 stato sostituito da Mirko Cvetkovi\u0107, proposto dalla nuova coalizione europeista di cui Ko\u0161tunica non faceva parte.\nFamiglia.\nKo\u0161tunica vive con sua moglie e fedele avvocato, Zorica Radovi\u0107. Si \u00e8 opposto alla dichiarazione d'indipendenza del Kosovo del 17 febbraio 2008."}
{"id": "473482", "revid": "599013", "url": "https://it.wikipedia.org/wiki?curid=473482", "title": "Ips", "text": ""}
{"id": "473483", "revid": "1543377", "url": "https://it.wikipedia.org/wiki?curid=473483", "title": "Bruegel (organizzazione)", "text": "Bruegel (acronimo per Brussels European and Global Economic Laboratory) \u00e8 un gruppo di riflessione (\"think tank\") politico-economico internazionale, con sede a Bruxelles.\nHa iniziato le attivit\u00e0 nel 2005 guadagnando rapidamente importanza sino ad essere considerato fra i pi\u00f9 importanti think thank europei e mondiali. Nel 2012 \u00e8 stato nominato \"Think Tank dell'anno\" dal periodico economico britannico Prospect per la sua analisi sulla crisi economica dell'eurozona.\nStoria, struttura e organizzazione.\nL'idea di un think tank europeo fu lanciata da Francia e Germania nel 2003 a seguito degli accordi di collaborazione bilaterali franco-tedeschi, che sfociarono nella dichiarazione comune di intenti fra il presidente francese Jacques Chirac e il cancelliere tedesco Gerhard Schr\u00f6der, in occasione del quarantesimo anniversario del Trattato dell'Eliseo\nBruegel venne quindi fondata in Belgio come associazione internazionale no-profit nel 2004 e il primo meeting del board fu tenuto il 17 gennaio del 2005. In nome fu scelto in omaggio al pittore Pieter Bruegel.\nAl 2012 \u00e8 presieduto da Jean Claude Trichet (che \u00e8 anche il presidente del gruppo europeo della Commissione Trilaterale) e diretto da Jean Pisani-Ferry).\nNe sono presidenti onorari Mario Monti (primo presidente, dal 2005 al 2008, dell'organizzazione) e Leszek Balcerowicz (anch'egli ex presidente dell'organizzazione).\nI lavori del gruppo riguardano i campi delle politiche economiche (soprattutto politica monetaria), politiche commerciali, politiche industriali, politiche di sviluppo, politiche di budget, disciplina finanziaria, nonch\u00e9 gli aspetti economici delle politiche energetiche e ambientali.\nGli Stati membri nel 2012 sono: Austria, Belgio, Cipro, Danimarca, Finlandia, Francia, Germania, Irlanda, Italia, Lussemburgo, Paesi Bassi, Polonia, Regno Unito, Spagna, Svezia e Ungheria.\nLe aziende private, tutte a dimensione di multinazionale che contribuiscono come membri sono : Deutsche Telekom, \u00c9lectricit\u00e9 de France (EDF), Ernst &amp; Young, Erste Bank Group, General Electric, Goldman Sachs, Google, LVMH Louis Vuitton Mo\u00ebt Hennessy S.A., Microsoft, MasterCard, MECM Ltd., Novartis, NYSE Euronext, Pfizer, Qualcomm, Renault, Samsung Electronics, Schroeders Solvay, Syngenta, Toyota, UBS e UniCredit.\nSono inoltre membri istituzionali: Banca Europea per la Ricostruzione e lo Sviluppo, Banca di Francia, Banca Nazionale di Danimarca, Banca Nazionale di Polonia, Caisse des D\u00e9p\u00f4ts, European Investment Bank.\nNel novembre 2010 Bruegel ha pubblicato una proposta su come affrontare la crisi del debito sovrano dei Paesi dell'Eurozona, basata su un meccanismo di default controllato: \"A European Mechanism for Sovereign Debt Crisis Resolution: A proposal\".\nNel settembre 2011 ha organizzato a Parigi una conferenza di due giorni sul tema \"Resolving the European Debt Crisis\" (Risolvere il debito europeo), sviluppatasi con simulazioni per analizzare le interazioni fra gruppi azionari e decisioni politiche."}
{"id": "473491", "revid": "767487", "url": "https://it.wikipedia.org/wiki?curid=473491", "title": "L'amico di famiglia (film 1973)", "text": "L'amico di famiglia \u00e8 un film del 1973 scritto e diretto da Claude Chabrol.\nIl soggetto trae ispirazione da un fatto di cronaca reale, quello dei cosiddetti \"amanti di Bourganeuf\". Le allusioni partitiche troppo esplicite furono causa di una ritardata uscita del film, che sar\u00e0 poi oggetto di polemiche e censure.\n\u00c8 stato presentato in concorso al Festival di Berlino, dove ha ricevuto il Premio Fipresci.\nTrama.\nLucienne \u00e8 la moglie del sindaco Paul Delamare. Lei aveva avuto molto giovane una figlia, H\u00e9l\u00e8ne, che ora vive con loro. Un giorno al marito viene consigliato di candidare nella sua lista Pierre Maury, perch\u00e9 potrebbe prendere voti nell'area politica avversa, di sinistra. Quando Lucienne e Pierre si incontrano nasce tra loro un amore passionale e giocoso. Pierre ha una moglie depressa e che si nega a lui, vivendo come una reclusa malata in casa. Paul invece \u00e8 completamente preso dalla vita politica e disattento a moglie e alla di lei figlia, H\u00e9l\u00e8ne. Nessuna tensione sembra disturbare la coppia di amanti. Paul vince le elezioni, con grandissimo scarto di preferenze, anche grazie a Pierre, che nomina Vicesindaco. I due amanti vivono la loro passione clandestinamente, ma senza pensiero, prima nei pressi di laghetti e boschi, poi, sempre con maggiore frequenza e stravaganze in posti diversi.\nPierre intanto \u00e8 sempre pi\u00f9 afflitto per la condizione senza gioia della moglie, che si sente anche in colpa per questa sua condizione avvilente di depressione e malattia. Quasi senza accorgersi finisce per avvelenarla. Tutti in paese pensano ad un suicidio, e a lui sembra di averla solo aiutata a finire una vita non desiderata. Quando confessa a Lucienne di averla avvelenata, lei \u00e8 inizialmente sconvolta, ma infine accetta questa realt\u00e0. Qualcosa nella loro relazione cambia. Possono finalmente dormire insieme a casa di lui, ma c'\u00e8 una nuova tristezza e devono anche stare attenti a non farsi scoprire nel piccolo paese.\nIntanto indifferente a tutto, Paul escogita un piano per usare Pierre. Vuole comprarsi dei terreni per poi compiere una speculazione edilizia sopra, facendovi costruire sopra dei villaggi operai per una fabbrica di materie plastiche a cui dare concessione nei terreni che lui stessi ceder\u00e0 al Comune, passando da benefattore. Invita Pierre a colazione, a casa con H\u00e9l\u00e8ne e Lucienne. H\u00e9l\u00e8ne intuisce qualcosa e chiede alla madre se Pierre \u00e8 il suo amante e la madre nega. Pierre finge di accettare la proposta di Paul, cos\u00ec che lui parta per Parigi per chiudere l'affare. In realt\u00e0 vuole rimanere solo con Lucienne, a cui confida di non volersi prestare a questa truffa. Ma Paul ha intuito anche lui la relazione e usa l'adulterio della moglie a proprio vantaggio. Torna indietro e coglie in fallo Lucienne, la costringe a confessare tutto e poi svela di essere del tutto indifferente alla cosa. Sa di essere un pessimo amante, loro non dormivano nemmeno insieme. A lui interessa il potere e quindi loro possono continuare la loro relazione, l'importante \u00e8 che Pierre faccia in Consiglio Comunale la proposta a cui tiene. Lucienne resta sconvolta da questa natura del marito. Per lei \u00e8 intollerabile vivere cos\u00ec la relazione.\nDecidono cos\u00ec di architettare un finto incidente. La polizia non \u00e8 convinta della sua dinamica, ma per ragioni politiche la Prefettura ordina di archiviare il caso. Tutto sembrerebbe risolto, ma la figlia di Lucienne teme che la madre sia una assassina e le chiede di dirle la verit\u00e0 su Pierre e su quei due omicidi. La madre le confessa che Pierre \u00e8 il suo amante, ma che non sono due assassini. Questa confessione convince la figlia, ancora adolescente, a scrivere una lettera alla polizia perch\u00e9 discolpi la madre da ogni sospetto. L'esito della lettera \u00e8 opposto e il caso viene riaperto, portando sia Pierre sia Lucienne alle manette.\nProduzione.\nLe riprese sono state effettuate a Valen\u00e7ay.\nRiferimenti ad altre opere.\nIl film si apre con una citazione dalla scena prima del quarto atto delle Eumenidi di Eschilo.\nOreste: \"O Dea, a te decidere se io sono innocente o colpevole. Quale che sia il tuo verdetto io lo accetter\u00f2\".\nMinerva: \"\u00c8 difficile poter giudicare, quale mortale sarebbe in grado di farlo?\u201d."}
{"id": "473493", "revid": "125881499", "url": "https://it.wikipedia.org/wiki?curid=473493", "title": "Litografia (elettronica)", "text": "La litografia \u00e8 un processo di fabbricazione di dispositivi a semiconduttore, che include tutti i processi che sagomano o alterano le forme preesistenti sul materiale depositato. Per esempio, nella litografia convenzionale, il wafer viene ricoperto tramite rivestimento per rotazione con una sostanza chimica fotosensibile detta photoresist. Il photoresist viene esposto mediante delle macchine opportune, dette mask-aligner o stepper, che allineano delle maschere (in genere di quarzo), focalizzano la radiazione ed espongono il photoresist ad una radiazione ultravioletta di lunghezza d'onda opportuna. La regione non esposta viene rimossa dalla soluzione di sviluppo. Dopo l'etching ed altri possibili processi, il restante photoresist viene rimosso a secco mediante incenerimento in plasma (dall'inglese \"plasma ashing\") o pi\u00f9 semplicemente dissolvendolo in un opportuno solvente.\nProcesso di fabbricazione.\nin questa sezione vengono descritte le principali fasi di un processo litografico\nRimozione resist.\nCi sono due principali metodi di rimozione del resist: \"wet etching\" e \"dry etching\"; il primo utilizza un bagno chimico, va quindi scelto un reagente adatto al tipo di materiale che si vuole rimuovere, mentre nel secondo il resist viene rimosso fisicamente da un bombardamento ionico, posizionando il dispositivo all'interno di un plasma. Ci sono poi metodi misti in qui gli ioni che collidono si legano chimicamente al resist."}
{"id": "473496", "revid": "287204", "url": "https://it.wikipedia.org/wiki?curid=473496", "title": "Cortinariaceae", "text": "\"Cortinariaceae\" (Fayod) R. Heim ex Pouzar [nom. cons.], Cesk\u00e1 Mykologie 37: 174 (1983).\nCortinariaceae \u00e8 una famiglia piuttosto ampia ed eterogenea. Vi appartengono funghi con le seguenti caratteristiche.\nDescrizione della famiglia.\nCarpoforo.\nCappello e gambo confluenti con velo generale assai fugace e con velo parziale sotto forma di anello ben visibile (vedi genere Rozites), oppure appena percettibile (vedi genere Cortinarius).\nSpore.\nDi vario colore, dal nero al bruno-rugginoso, castano, sono lisce o verrucose, di solito senza poro germinativo.\nCommestibilit\u00e0.\nNon significativa.\nNon molte sono le specie commestibili, ancor meno quelle di un certo interesse alimentare.\nGeneri di \"Cortinariaceae\".\nAppartengono alla famiglia i seguenti generi:"}
{"id": "473497", "revid": "729019", "url": "https://it.wikipedia.org/wiki?curid=473497", "title": "Redonda", "text": "Redonda \u00e8 un'isola disabitata dell'arcipelago delle Antille, dipendenza del piccolo Stato caraibico di Antigua e Barbuda.\nStoria.\nDurante il suo secondo viaggio, Cristoforo Colombo scopr\u00ec l'isola e la battezz\u00f2 Santa Mar\u00eda la Redonda. Tuttavia, dato che Redonda si presentava come una piccola isola di appena 3\u00a0km\u00b2 di superficie, non dest\u00f2 alcun interesse per le potenze coloniali, tant'\u00e8 che per secoli essa serv\u00ec da rifugio dei corsari.\nUn certo interesse per l'isola si ebbe verso la fine del XIX secolo, quando gli inglesi decisero di annettersi Redonda, temendo che gli Stati Uniti potessero fare altrettanto al fine di sfruttare i giacimenti di fosfati presenti, che si generavano a partire dal guano prodotto dagli uccelli che popolavano Redonda. Da allora Redonda segu\u00ec le sorti dell'Impero britannico prima e dello Stato di Antigua e Barbuda poi. Lo sfruttamento minerario dell'isola continu\u00f2 sino agli inizi del 1900, quando la societ\u00e0 mineraria che operava sull'isola ne decise l'abbandono, lasciando Redonda alla sua antica solitudine.\nVerso il 1865 venne scoperto un giacimento di fosfato, portando sull'isola diverse decine di operai. Sempre nello stesso anno, fu acquistata dal banchiere di origine irlandese e residente a Montserrat Matthew Dowdy Shiell che volle cos\u00ec celebrare la nascita del suo primo figlio maschio, Matthew Phipps Shiell, che nel 1880 fu incoronato re di Redonda con il titolo di \"King Felipe\" a seguito di una cerimonia officiata dal vescovo di Antigua.\nNel corso degli anni gli Shiell rivendicarono invano il possesso dell'isola di fronte all'Ufficio Coloniale Britannica che, comunque, permise loro di continuare ad usare il titolo reale. Pur trattandosi di un regno fittizio, il mito \u00e8 arrivato sino ai giorni nostri. Infatti il trono pass\u00f2 in seguito al poeta e bibliografo neo-romantico John Gawsworth (re H. M. Juan I) che, a sua volta, lo pass\u00f2 all'editore John Wynne-Tyson (H. M. Juan II). Nel 1997 Wynne-Tyson abdic\u00f2 in favore del romanziere spagnolo Javier Mar\u00edas (H. M. Xavier I)."}
{"id": "473498", "revid": "161374", "url": "https://it.wikipedia.org/wiki?curid=473498", "title": "Paris Saint-Germain FC", "text": ""}
{"id": "473501", "revid": "287204", "url": "https://it.wikipedia.org/wiki?curid=473501", "title": "Cratere Brunelleschi", "text": "Brunelleschi \u00e8 un cratere d'impatto presente sulla superficie di Mercurio, a 8,92\u00b0 di latitudine sud e 22,43\u00b0 di longitudine ovest. Il suo diametro \u00e8 pari a 128,57\u00a0km.\nIl cratere \u00e8 stato battezzato dall'Unione Astronomica Internazionale in onore dell'architetto fiorentino Filippo Brunelleschi."}
{"id": "473504", "revid": "1543377", "url": "https://it.wikipedia.org/wiki?curid=473504", "title": "Tancredi d'Altavilla", "text": "Biografia.\nLa sua famiglia, gli Altavilla, secondo una tradizione tardiva, era originaria di \"Hialtus Villa\" (forse l'odierna Hauteville-la-Guichard) fondata da Hiallt, un signore norreno attivo attorno al 920.\nTancredi risiedeva alla corte del suo signore, il duca Riccardo I di Normandia, come era abitudine di quei tempi. In occasione di una battuta di caccia Tancredi fece il suo exploit: come d'abitudine durante la battuta era il Signore che uccideva la preda, non i suoi uomini che lavoravano al fine di rendere possibile tale evento, ma durante la caccia un enorme cinghiale si abbatte contro il duca Riccardo, mettendone a rischio la sua sicurezza. Tancredi fu pronto a uccidere l'animale inferocito con un solo colpo di spada, mettendo in salvo il Signore.\nInvece di subire una punizione per aver ucciso la bestia trasgredendo al rituale, Tancredi venne ricompensato per la sua bravura e gli fu affidato il comando di dieci cavalieri. Cos\u00ec divenne un Signore e questo gli diede il diritto di trovare un feudo, una moglie e assicurarsi una progenie. nel 1000 circa costruendo una fortificazione militare in legno, come era in uso a quei tempi, dato che solo i Duchi potevano permettersi di costruire castelli in pietra a quell'epoca. Tancredi crescer\u00e0 i propri figli come cavalieri, abili alla spada e alla lancia. Solo il primogenito aveva diritto di successione, dunque Serlone sposer\u00e0 la figlia del Signore di Pirou e diverr\u00e0 a sua volta Signore del relativo Castello.\nDinastia.\nLa sua importanza storica \u00e8 legata ai discendenti avuti dalle due mogli (entrambe figlie non riconosciute di Riccardo I di Normandia, secondo un mito non documentato del XVI secolo), Muriella e Fresenda. Ebbe almeno dodici figli maschi, molti dei quali divennero determinanti nelle vicende politiche del Mezzogiorno d'Italia.\nNel 1010 circa spos\u00f2 Muriella, da cui ebbe cinque maschi e una femmina:\nNel 1025 Muriella mor\u00ec e Tancredi spos\u00f2 in seconde nozze Fresenda (sorella di Muriella), che gli diede sette maschi (forse otto) e quattro femmine:\nConquiste militari.\nFu Guglielmo detto \"braccio di ferro\" il primo a partire nell'anno 1030 verso la conquista dell'Italia meridionale approfittando di alcune situazioni particolari. Infatti alcuni baroni normanni di ritorno da un pellegrinaggio in terra santa diedero man forte a dei salernitani per difendersi dai saraceni. I normanni si fecero cos\u00ec notare per la loro forza e il loro valore nelle armi, tanto che i salernitani li implorarono di restare. Tornati in Normandia tali signori raccontarono che in Italia vi erano territori da conquistare e Guglielmo fu cos\u00ec il primo dei fratelli a partire. Si tratt\u00f2 di una migrazione economica, dato che Tancredi non aveva a disposizione terre e possedimenti da dividere ai figli, oltre al fatto che esisteva la legge per la quale solo il primogenito aveva diritto all'eredit\u00e0.\nSia Guglielmo braccio di ferro che il fratello Drogone combatterono al servizio dei Bizantini, che tentavano invano di conquistare il sud Italia dai Musulmani. Nel 1042 Guglielmo s'impose come capo dei baroni normanni di Puglia. Drogone da \"Dreu\" e Umfredo (oppure Onofrio) da \"Onfroi\", succederanno al fratello Guglielmo come Conte di Puglia rispettivamente dal 1046 al 1051 e dallo stesso anno fino al 1057. Goffredo \u00e8 conosciuto per essere diventato Conte di Capitanata, un'antica provincia del nord della Puglia.\nRoberto il Guiscardo arriver\u00e0 in Italia nel 1045 e sar\u00e0 inviato dai fratelli in Calabria, arrivando a Scribla poi a San Marco Argentano dove costru\u00ec delle fortezze militari. Succeder\u00e0 al fratello Umfredo, facendosi incoronare da papa Nicola II nel 1059 come Duca di Puglia, di Calabria e di Sicilia, territori ancora da conquistare. Roberto entrer\u00e0 in Sicilia nel 1061 insieme a suo fratello minore Ruggero, che diventer\u00e0 nel 1091 Gran Conte di Sicilia, titolo che mantenne fino alla sua morte, avvenuta nel 1101."}
{"id": "473506", "revid": "174925", "url": "https://it.wikipedia.org/wiki?curid=473506", "title": "A.S. Monaco", "text": ""}
{"id": "473510", "revid": "56452507", "url": "https://it.wikipedia.org/wiki?curid=473510", "title": "Girondins de Bordeaux", "text": ""}
{"id": "473511", "revid": "287204", "url": "https://it.wikipedia.org/wiki?curid=473511", "title": "Cratere Burns", "text": "Burns \u00e8 un cratere d'impatto presente sulla superficie di Mercurio, a 54,14\u00b0 di latitudine nord e 117,83\u00b0 di longitudine ovest. Il suo diametro \u00e8 pari a 43\u00a0km.\nIl cratere \u00e8 stato battezzato dall'Unione Astronomica Internazionale in onore del celebre poeta scozzese Robert Burns."}
{"id": "473514", "revid": "88740", "url": "https://it.wikipedia.org/wiki?curid=473514", "title": "Burns", "text": ""}
{"id": "473516", "revid": "234493", "url": "https://it.wikipedia.org/wiki?curid=473516", "title": "Luigi Abete", "text": "\u00c8 stato presidente della Banca Nazionale del Lavoro per 23 anni, dal 1998 al 2021.\nCarriera.\nAppartenente ad una famiglia di origini campane, Luigi Abete \u00e8 figlio del cavalier Antonio Abete e di Maria Basile. Laureato in giurisprudenza e specializzato in diritto sindacale, \u00e8 presidente della Banca Nazionale del Lavoro, ed amministratore delegato della A.Be.T.E. SpA (Azienda Beneventana Tipografia Editoriale), azienda di famiglia operante nel settore grafico, fondata dal padre Antonio Abete nel 1946. Inoltre fa parte del consiglio di amministrazione della Carlo Erba Farmitalia.\nMembro del Comitato Esecutivo dell'Aspen Institute Italia. Nel 1978 \u00e8 eletto presidente del \"Comitato nazionale giovani imprenditori\". Successivamente ha presieduto il Comieco (Consorzio Nazionale Recupero e Riciclo degli Imballaggi a base Cellulosica) e, quindi, eletto vice presidente della Confindustria, incarico che lascia nel 1982 alla scadenza del secondo biennio (massimo consentito dallo Statuto confindustriale); rimane, comunque, nel \"Consiglio direttivo\" della Confederazione e nel 1992 viene eletto presidente di Confindustria, incarico che ricoprir\u00e0 fino al 1996. Successivamente ha ricoperto la presidenza dell'UIR, Unione degli Industriali di Roma, sino al novembre 2008.\nNel 1993 \u00e8 nominato presidente della LUISS Guido Carli, carica che terr\u00e0 fino al 2001 (conserva la carica di presidente onorario e presidente della Business School); nel 1996 fonda il gruppo editoriale Sviluppo Programmi Editoriali, dal gennaio 1997, ricopre la carica di amministratore delegato dell'Ente Cinema SpA e dal luglio dello stesso anno \u00e8 presidente di Cinecitt\u00e0 SpA. Dall'agosto 1998, \u00e8 presidente della Banca Nazionale del Lavoro. Da giugno 2009 \u00e8 Presidente dell'Assonime (Associazione fra le Societ\u00e0 italiane per Azioni). \u00c8 stato anche vice presidente dell'ABI (Associazione bancaria italiana).\nIl 31 maggio 2000 \u00e8 insignito dell'onorificenza di Cavaliere del lavoro. Il 7 giugno 2006 \u00e8 rinviato a giudizio dal Gip del tribunale di Palmi, in qualit\u00e0 di legale rappresentante della Banca Nazionale del Lavoro (BNL) per il reato di usura, a seguito di una denuncia presentata alla Procura della Repubblica da parte di un imprenditore di Rizziconi, Nino De Masi. L'accusa per la BNL e per altre banche era relativa all'applicazione di tassi di interesse superiori a quelli fissati per legge. Tra gli altri imputati eccellenti figuravano Cesare Geronzi, ex presidente di Capitalia e Dino Marchiorello, ex presidente della Banca Antonveneta.\nIl 7 novembre 2007 \u00e8 stato assolto dal tribunale di Palmi, insieme agli altri otto imputati, con formula piena e nello specifico \"per non aver commesso il fatto\". Il 22 giugno 2007 l'Universit\u00e0 del Sannio, che ha la propria sede a Benevento, citt\u00e0 di cui la famiglia Abete \u00e8 originaria, gli ha conferito la laurea honoris causa in Economia e Commercio.\nAlla data dell'agosto 2012 ricopre ancora il ruolo di presidente di Cinecitt\u00e0 Studios, affrontando una protesta da parte degli operatori degli Studios iniziata il 4 luglio 2012, contro il piano di ristrutturazione di Cinecitt\u00e0 ideato e proposto da Abete medesimo insieme con i suoi collaboratori. \nNel 2014 \u00e8 fra i fondatori dell'agenzia di stampa Askanews, della quale \u00e8 tuttora amministratore delegato. Nello stesso anno finanzia il progetto Cinecitt\u00e0 World, parco divertimenti isprirato al cinema.\nA giugno 2015 viene citato in giudizio con 12 funzionari e manager della BNL dalla procura di Trani che indaga su rischiosi contratti derivati affibbiati ai propri clienti da diversi istituti di credito.\nNel febbraio 2019 con la BNL \u00e8 rinviato a giudizio per usura dal tribunale di Cagliari.\n\u00c8 inoltre presidente di \"Civita Cultura Holding\" (costola dell\"'Associazione Civita\" di Gianni Letta), del \"Premio Anima\" e membro dell'Aspen Insitute Italia.\n\u00c8 fratello di Giancarlo Abete, imprenditore grafico ed ex presidente FIGC. In passato \u00e8 stato sposato con Gabriella Rosito, con cui ha avuto due figli, Antonio e Caterina."}
{"id": "473517", "revid": "86599", "url": "https://it.wikipedia.org/wiki?curid=473517", "title": "Cratere Byron", "text": "Byron \u00e8 un cratere d'impatto presente sulla superficie di Mercurio, a 8,7\u00b0 di latitudine sud e 32,93\u00b0 di longitudine ovest. Il suo diametro \u00e8 pari a 106,58\u00a0km.\nIl cratere dedicato al poeta britannico George Gordon Byron."}
{"id": "473518", "revid": "287204", "url": "https://it.wikipedia.org/wiki?curid=473518", "title": "Andiran", "text": "Andiran \u00e8 un comune francese di 246 abitanti situato nel dipartimento del Lot e Garonna nella regione della Nuova Aquitania."}
{"id": "473519", "revid": "287204", "url": "https://it.wikipedia.org/wiki?curid=473519", "title": "Vojislav Kostunica", "text": ""}
{"id": "473522", "revid": "122847588", "url": "https://it.wikipedia.org/wiki?curid=473522", "title": "Erich Fromm", "text": "Biografia.\nErich Fromm nacque a Francoforte sul Meno da una famiglia di religione ebraica molto osservante. Nel 1922 ottenne il dottorato in sociologia all'universit\u00e0 di Heidelberg con una tesi dal titolo \"Sulla funzione sociologica della legge giudaica nella Diaspora\". In seguito studi\u00f2 psicologia all'Universit\u00e0 di Monaco e al Berliner Psychoanalytisches Institut di Berlino, dove venne analizzato da Hanns Sachs e dove segu\u00ec le lezioni di alcuni dei pi\u00f9 famosi esponenti del movimento freudiano tra i quali Theodor Reik. Nel 1926 incominci\u00f2 a esercitare la professione presso il sanatorio psicoanalitico di Heidelberg di Frieda Fromm-Reichmann che spos\u00f2 il 16 giugno 1926 e da cui divorzi\u00f2 nel 1931. Nel 1930 divenne membro del famoso Istituto di ricerche sociali di Francoforte al quale era legato il gruppo di studiosi che diede vita alla cosiddetta scuola di Francoforte e nello stesso anno pubblic\u00f2 la sua prima tesi sulla funzione delle religioni su una rivista edita da Freud, chiamata \"Imago\".\nInizi\u00f2 la sua carriera come psicoanalista freudiano ortodosso a Berlino. Dopo la presa del potere in Germania da parte dei nazisti Fromm si trasfer\u00ec prima a Ginevra e il 25 maggio 1934 emigr\u00f2 negli Stati Uniti dove compose quasi tutte le sue opere. Esattamente sei anni dopo, il 25 maggio 1940, divent\u00f2 cittadino statunitense. Il 24 luglio 1944 spos\u00f2 Henny Gurland, la quale nel 1948 si ammal\u00f2 e mor\u00ec quattro anni dopo, il 4 giugno 1952. Dopo circa un anno e mezzo Fromm si spos\u00f2 per la terza volta il 18 dicembre 1953 con Annis Glove Freeman.\nFromm insegn\u00f2 in varie universit\u00e0 degli Stati Uniti fra le quali la Columbia, la Yale e la New York University fino al 1950, quando si trasfer\u00ec a Cuernavaca, in Messico. Nel 1955 fu chiamato a dirigere il dipartimento di psicoanalisi dell'Universit\u00e0 Nazionale di Citt\u00e0 del Messico. Con Karen Horney e Harry Stack Sullivan si distinse in questo periodo come uno dei principali esponenti di quell'indirizzo \"culturalista\" che riuniva i freudiani revisionisti, protesi a sottolineare l'influenza dei fattori sociali nella formazione della personalit\u00e0 umana.\nNel 1974 si trasfer\u00ec in Svizzera, a Muralto, dove mor\u00ec cinque giorni prima del suo ottantesimo compleanno, il 18 marzo 1980.\nLa visione e l'attivit\u00e0 politica.\nIl culmine della filosofia politica e sociale di Fromm si trova nel suo libro \"Psicoanalisi della societ\u00e0 contemporanea\", pubblicato nel 1955. In esso Fromm poneva argomenti a favore di un modello di socialismo democratico e libertario, di stampo fortemente umanista.\nI pensatori che contribuirono maggiormente alla formazione del suo pensiero furono Marx e Bachofen e proprio partendo in primo luogo dai primi lavori di Karl Marx, egli poneva l'enfasi sull'ideale della libert\u00e0 personale, mancante nei paesi del comunismo, giudicati essere come una dittatura feroce lontani dall'ideale di libert\u00e0. Egli vedeva all'opera, tanto in Occidente quanto nell'Europa Orientale, delle strutture sociali disumanizzanti dominate dagli apparati burocratici, con il risultato di un universale fenomeno sociale di alienazione.\nEgli divenne quindi uno dei fondatori del movimento dell'Umanesimo Socialista, promuovendo la conoscenza dei primi lavori di Marx e del suo messaggio umanista presso il pubblico negli USA ed in Europa occidentale. \nFromm non fu mai attivo politicamente e non si iscrisse mai a un partito politico ma diede il suo contributo, in America, per contrastare il fenomeno del maccartismo di quegli anni. A questo periodo risale infatti (1961) l'articolo \"Potr\u00e0 l'uomo prevalere? Un'indagine sui fatti e le finzioni della politica estera\".\nUno dei maggiori interessi politici di Fromm era rivolto al movimento pacifista internazionale, e nella lotta contro gli armamenti nucleari ed il coinvolgimento statunitense nella guerra in Vietnam.\nNel 1968 diede il suo sostegno alla campagna per la nomina presidenziale dell'allora senatore democratico Eugene McCarthy. Nel 1974, pubblica un articolo dal titolo \"Commenti sulla politica di distensione\", in occasione di un'audizione presso la Commissione Affari Internazionali del Senato statunitense.\nGli studi di psicologia.\nA partire dal suo primo lavoro del 1941, \"Fuga dalla libert\u00e0\" gli scritti di Fromm furono notevoli tanto per il loro commento sociale e politico quanto per i loro fondamenti filosofici e psicologici. Infatti, \"Fuga dalla libert\u00e0\" \u00e8 considerata come una delle opere fondanti della psicologia politica. Il suo secondo lavoro importante, \"Dalla parte dell'uomo - indagine sulla psicologia della morale\", pubblicato per la prima volta nel 1947, ha continuato e arricchito le idee di Fuga dalla libert\u00e0. Considerati insieme, questi libri hanno delineato la teoria del carattere umano di Fromm, che \u00e8 stata una naturale eredit\u00e0 della teoria di Fromm della natura umana. Il libro pi\u00f9 popolare di Fromm \u00e8 stato \"L'arte di amare\", un bestseller internazionale pubblicato per la prima volta nel 1956, che ha riassunto e completato i principi teorici della natura umana trovati in \"Fuga dalla libert\u00e0\" e \"Dalla parte dell'uomo\", principi rivisitati in molte altre opere di Fromm.\nPersonalit\u00e0 e processo di sviluppo.\nFromm distingue tra \"istinti\" e \"pulsioni\": i primi, di origine filogenetica, sono bisogni primari ancestralmente legati al mondo animale e creano comportamenti rigidi e fissati organicamente (bisogni fisiologici come sessualit\u00e0, fame, sete, etc.), le seconde, invece, sono frutto dell'evoluzione ontogenetica dell'uomo e riguardano principalmente la sfera del desiderio e dei bisogni secondari di tipo psichico e spirituale nonch\u00e9 la naturale tendenza ad aggregarsi per dare vita a delle comunit\u00e0. Fromm identifica i seguenti otto bisogni psicologici basilari:\nPer Fromm, la personalit\u00e0 \u00e8 l'insieme delle qualit\u00e0 psichiche ereditarie ed acquisite dell'individuo che ne definiscono prima il temperamento, quindi il carattere attraverso un processo evolutivo di adattamento quale compromesso tra i bisogni interni e le richieste esterne. Il carattere dell'uomo \u00e8 quindi inteso come il modo in cui l'individuo usa la propria energia psichica in funzione delle proprie esigenze individuali in un dato contesto sociale ed ambientale.\nIl processo di formazione ha due principali dimensioni:\nL'uomo instaura poi relazioni positive con il mondo attraverso:\nLa socializzazione pu\u00f2 essere tuttavia turbata dalla comparsa di almeno uno di quattro ben precisi atteggiamenti che Fromm identifica nel masochismo, nel sadismo, nella distruttivit\u00e0 e nel conformismo.\nIl rapporto con il mondo diviene produttivo mediante il giusto ed equilibrato connubio fra \"ragione\" e \"amore\".\nFromm ha anche ripreso, in modo autonomo ed originale nonch\u00e9 lungimirante, l'analisi delle categorie dell'avere e dell'essere nel suo best seller \"Avere o essere?\" (1976), vedendovi le due modalit\u00e0 fondamentali con cui si esplica l'esistenza d'ogni essere umano. Per Fromm, mentre l'\"avere\" coincide con la dimensione dello sfrenato consumismo e del gretto possesso, proprio della societ\u00e0 opulenta e capitalistica, l'\"essere\" invece coincide con quella libera e globale realizzazione di s\u00e9 medesimi di cui hanno parlato i grandi maestri di vita come Buddha, Ges\u00f9, Meister Eckhart, Mahatma Gandhi, Karl Marx, Carl Gustav Jung."}
{"id": "473525", "revid": "2519", "url": "https://it.wikipedia.org/wiki?curid=473525", "title": "Luterani", "text": ""}
{"id": "473526", "revid": "7336", "url": "https://it.wikipedia.org/wiki?curid=473526", "title": "Dieta macrobiotica", "text": ""}
{"id": "473527", "revid": "219110", "url": "https://it.wikipedia.org/wiki?curid=473527", "title": "Museo nazionale del Bargello", "text": "Il Museo Nazionale del Bargello \u00e8 un museo di Firenze, dedicato alla scultura, facente parte insieme alle Cappelle Medicee, Orsanmichele, Palazzo Davanzati e Casa Martelli, dei Musei del Bargello.\nLa sua collezione di statue rinascimentali \u00e8 considerata tra le pi\u00f9 notevoli a livello mondiale: annovera infatti capolavori di Michelangelo, Donatello, Ghiberti, Cellini, Giambologna, Ammannati ed altri importanti scultori, oltre a una grande raccolta di arti applicate, organizzate principalmente per tipologia. Il nome deriva dal palazzo del Bargello, detto anche palazzo del Popolo.\nNel 2016 \u00e8 stato il trentasettesimo museo pi\u00f9 visitato d'Italia con 213.598 visitatori, in calo rispetto al 2015.\nStoria.\nCon la costituzione di Firenze a libero comune e la creazione della figura del capitano del popolo, venne costruito il palazzo pi\u00f9 tardi detto del Bargello. Il primo nucleo, affacciato su via del Proconsolo, gi\u00e0 iniziato nel 1255, venne realizzato secondo Giorgio Vasari da Lapo Tedesco, la torre dei Boscoli e alcune case e torri della Badia Fiorentina, tra il 1340 e il 1345 l'edificio venne rialzato da Neri di Fioravante. Nel frattempo era diventato sede anche del podest\u00e0 e del consiglio degli Anziani. Con l'instaurarsi dell'egemonia medicea nella seconda met\u00e0 del Quattrocento, divenne prima la sede del Consiglio di Giustizia e dei Giudici di Ruota, e dal 1574, sotto il duca Cosimo I de' Medici, sede del Bargello, ovvero il capo delle Guardie o di Piazza, che provvedeva agli arresti, interrogatori e provvedeva anche ad eseguire le condanne capitali.\nNei quasi tre secoli, in cui venne adibito a carcere, nel cortile furono murati gli archi del loggiato e del verone, le sale pi\u00f9 grandi vennero suddivise con tramezzi per ricavarne un maggior numero di celle e furono coperte le pitture e le decorazioni.\nNegli anni quaranta dell'Ottocento, il barone Seymour Kirkup, assieme ad altri collaboratori, finanzi\u00f2 una serie di sondaggi all'interno della cappella di Santa Maria Maddalena, a seguito dei quali, il 21 luglio 1840, il pittore-restauratore Antonio Marini riport\u00f2 alla luce un ritratto di \"Dante\", che secondo Vasari era stato dipinto da Giotto.\nTrasferito il carcere alle Murate, venne deciso nel 1859 il restauro del complesso protrattosi fino al 1865 e sotto la direzione di Francesco Mazzei, il quale ripristinato l'antico aspetto cerc\u00f2 di recuperare o rifare ex novo gli ornamenti architettonici e affidando le decorazioni pittoriche delle sale a Gaetano Bianchi che si ispir\u00f2 a monumenti della stessa epoca.\nNel 1865 venne inaugurato il Museo nazionale al piano terreno vennero allestite due sale d'armi, con oggetti provenienti in parte dall'armeria medicea e dall'altra dal Guardaroba di Palazzo Vecchio, e una sala di scultura del Quattro-Cinquecento. Nel salone del primo piano trovarono posto le sculture proveniente dal salone dei Cinquecento in Palazzo Vecchio, che ne frattempo era diventato sede del Parlamento italiano.\nSuccessivamente dagli Uffizi, giunsero sia le sculture in bronzo e marmo, sia le collezioni di arti applicate: maioliche, cere, ambre, avori, oreficerie, smalti e bronzetti, alcune di queste trasferite nel 1928 al Museo degli argenti. Altri materiali affluirono sia da donazioni e prestiti di privati che da pubbliche istituzioni: dall'Archivio di Stato i sigilli e dalla Zecca le monete. Infine, a seguito dell'Unit\u00e0 d'Italia e delle conseguenti soppressioni di ordini monastici giunsero robbiane, sculture e oreficerie sacre.\nIn occasione del centenario di Donatello nel 1887 il salone venne destinato ad accogliere opere dell'artista e della scultura quattrocentesca fiorentina.\nDel 1888 \u00e8 la donazione della raccolta dell'antiquario lionese Louis Carrand, del 1886 \u00e8 la donazione Conti, del 1899 la Ressman e del 1906 la Franchetti arricchendo il settore delle arti applicate.\nDuramente colpito dall'alluvione del 1966, ha subito una serie di rammodernamenti e spostamenti.\nLa torre \"Volognana\".\nSul Canto del Bargello all'angolo con via Ghibellina, si trova, inglobata nel fianco del palazzo, la torre denominata \"Volognana\", che raggiunge l'altezza di 57 metri. La torre, nei cui sotterranei ebbe per secoli angusto spazio la prigione, venne cos\u00ec chiamata dal nome di Geri da Volognano, uno dei primi carcerati che vi furono rinchiusi.\nAlla sommit\u00e0 \u00e8 posta la campana chiamata dai fiorentini \"la montanina\" che suonava sempre in funeste occasioni come per richiamare i giovani alle armi, o per annunciare esecuzioni capitali, o in caso di sollevazioni e tafferugli che generavano sempre feriti e morti. I tristi rintocchi originarono un modo di dire che veniva affibbiato ad una persona che parlava male di tutti: \"Ha la lingua lunga come la campana del Bargello; quando suona, suona sempre a vituperio\".\nLe sale.\nIl cortile.\nIl cortile, porticato su tre lati con archi a tutto sesto su pilastri ottagonali, venne realizzato nel XIII secolo e arricchito nel secolo successivo dal verone e dalla scala goticheggianti, quest'ultima, costruita su lato non porticato, da Neri di Fioravanti tra il 1345 e il 1367.\nCon la destinazione a carcere del Palazzo vennero tamponati gli archi del loggiato e del verone. Nella seconda met\u00e0 dell'Ottocento il cortile fu la parte del palazzo maggiormente valorizzata dai restauri del Mazzei, vennero riaperte le logge e il verone e furono restaurati i superstiti stemmi dei podest\u00e0 e dei giudici di ruota, nelle volte sotto il loggiati vennero eseguiti affreschi di Gaetano Bianchi con i gonfaloni dei quartieri e alcuni stemmi dei podest\u00e0.\nL'allestimento presenta sculture provenienti da Palazzo Vecchio e dai giardini di Boboli e Castello. Al centro del cortile si trova un grazioso pozzo ottagonale e qui si trovano esposti anche alcune pregevoli statue in marmo, come le sei sculture allegoriche di Bartolomeo Ammannati (\"Firenze\", l'\"Arno\", l'\"Arbia\", la \"Terra\" la \"Temperanza\" e \"Giunone\"), l'\"Oceano\" del Giambologna, alcuni rilievi di Benedetto da Maiano e il cosiddetto \"Cannone di San Paolo\" di Cosimo Cenni (1638).\nSale della Scultura Medievale o del Trecento.\nVi si accede dal lato orientale del cortile. Si tratta di due salette normalmente destinata a mostre temporanee, che originariamente accoglievano di solito alcune sculture del periodo precedente il Rinascimento, come la \"Madonna con Bambino\" di Tino da Camaino o il gruppo dei \"Tre accoliti\" di Arnolfo di Cambio, oggi al primo piano.\nSala di Michelangelo e della scultura del Cinquecento.\nLa sala, ridecorata alla met\u00e0 dell'Ottocento da Gaetano Bianchi, venne allora allestita con la collezione medicea di armi e con trofei e bandiere.\nIn seguito all'alluvione del 1966, la sala venne imbiancata ed oggi resta solo un affresco giottesco con la \"Madonna col Bambino e oranti\". Luciano Berti la destin\u00f2 alla scultura cinquecentesca, con alcuni pezzi provenienti nel 1874 dagli Uffizi.\nSpiccano tra le numerose opere quelle di Michelangelo Buonarroti, con alcune opere giovanili come il \"Bacco\" (1497), la sua prima scultura a tutto tondo scolpita a 22 anni e uno dei rarissimi soggetti profani del grande artista, prima di venire travolto dall'ondata di religiosit\u00e0 predicata con veemenza da Savonarola. La figura dell'ubriaco vacillante, quasi in equilibrio su un piede solo, \u00e8 scolpita in uno stile maestoso e ben modellato che richiama le sculture classiche.\nDel 1504 \u00e8 invece il \"Tondo Pitti\", un bassorilievo in parte incompiuto che rappresenta la \"Madonna con Ges\u00f9 Bambino e San Giovannino\", nel quale alcuni storici intravedono segni di influenza di analoghe composizioni di Leonardo da Vinci.\nIl \"David-Apollo\" risale al 1530-32 e non \u00e8 stato chiaramente interpretato, mentre il \"Ritratto di Bruto\" del 1539 \u00e8 l'unico busto pervenutoci di Michelangelo Buonarroti, che secondo il Vasari rappresenterebbe Lorenzino de' Medici, chiamato \"Lorenzaccio\" per aver ucciso suo cugino il duca Alessandro de' Medici.\nFanno da contorno nella sala alcune piccole opere ispirate al maestro, scolpite da Bartolomeo Ammannati, il Tribolo, e Baccio Bandinelli.\nSi distaccano invece per uno stile pi\u00f9 evoluto e raffinato le opere di Benvenuto Cellini (come i bronzetti originali del basamento del \"Perseo\" di Piazza della Signoria, i marmi di \"Ganimede\" e di \"Narciso\", e il \"busto di Cosimo I\") e di Giambologna, rappresentato da uno dei suoi capolavori, l'agile \"Mercurio\" bronzeo del 1576.\nDi Andrea Sansovino \u00e8 il \"Bacco\" del 1515 circa che si discosta volutamente dall'opera di Michelangelo, mentre un rilievo bronzeo \u00e8 un'interessante opera di Vincenzo Donati. Vi si trova anche l'\"Allegoria di Fiesole\" del Tribolo.\nSala degli Avori.\nLa sala \u00e8 allestita con gli avori entrati al Bargello nel 1889 con la raccolta Carrand, un antiquario francese che don\u00f2 la sua collezione a Firenze. L'allestimento, risistemato nel 1988, \u00e8 stato arricchito da manufatti in legno, cuoio e osso, di destinazione affine. Alle pareti pitture e statue lignee.\nCappella di Maria Maddalena e sagrestia.\nLa cappella al primo piano, con volta a botte ogivale e con finestre monofore, venne costruita dopo il 1280. Qui sostavano i condannati a morte prima di iniziare il loro cammino verso il patibolo, assistiti dai Battuti de' Neri che facevano parte della Compagnia di Santa Maria della Croce al Tempio. Tenendo conto di tale uso si spiegano gli affreschi 1340 attribuiti alla bottega di Giotto: alle pareti laterali, le \"Storie di santa Maria Egiziaca, di santa Maria Maddalena, di san Giovanni Battista\", fulgidi esempi di penitenti e peccatori redenti; sulla parete d'ingresso l'\"Inferno\", e sulla parete di fondo il \"Paradiso\", dove fra gli eletti \u00e8 rappresentato anche Dante Alighieri con in mano la Commedia, il ritratto pi\u00f9 antico e probabilmente pi\u00f9 vicino alla realt\u00e0 del grande poeta.\nSulla parete di fondo sono anche due affreschi tardo-quattrocenteschi con la \"Madonna col Bambino\" di Sebastiano Mainardi e \"San Girolamo penitente\" di Bartolomeo di Giovanni.\nCon la trasformazione del palazzo in carcere gli affreschi vennero scialbati e l'ambiente diviso in due piani, l'uno destinato ad accogliere i condannati a morte in attesa di supplizio, l'altro in dispensa. Con il restauro dell'ambiente alla met\u00e0 dell'Ottocento, vennero sistemati nella cappella il coro e il leggio di Bernardino della Cecca provenienti da San Miniato al Monte, mentre all'altare venne sistemato il trittico di Giovanni di Francesco infine nelle vetrine opere di oreficeria sacra.\nCollezione Carrand.\nLa sala, detta fino al 1888 del Duca d'Atene, cui appartiene lo stemma degli affreschi, contiene parte degli oggetti donati da Louis Carrand: pezzi di oreficeria, smalti di Limoges, metalli, oggetti indiani, sculture e i dipinti.\nCollezione Islamica.\nCon la trasformazione a carcere del Palazzo, la sala nel 1574 venne divisa in tre vani e solo col restauro ottocentesco fu riportata alla sua dimensione originale, allestendola con opere in ceroplastica di Gaetano Zumbo, sigilli medievali e arazzi della collezione Louis Carrand. Dal 1982 la sala ospita oggetti islamici, provenienti dalle collezioni granducali e Carrand, Franchetti e Ressman tra cui oggetti metallici dei secoli XIII-XV, maioliche, avori, gioielli, armi, cinque tappeti e stoffe. In questa sala \u00e8 stata forzata una vetrina nel luglio 2006 durante il normale orario di apertura, sottraendo tre gioielli di grande valore: una collana d'oro e un paio di orecchini del XII secolo, un anello con pendaglio del XIII secolo. L'allarme non era scattato nonostante la frattura e ci si \u00e8 accorti dell'accaduto solo quando i malviventi erano fuggiti.\nSalone di Donatello e della scultura del Quattrocento.\nLa sala, realizzata tra il 1340-45 da Neri di Fioravante con la sopraelevazione del Palazzo, venne adibita a salone del Consiglio Generale. Restaurata tra il 1857 e il 1865, decorata con finti affreschi venne allestita nel 1887, in occasione del quinto centenario della nascita di Donatello con sculture di quest'ultimo e del primo Quattrocento fiorentino, sistemate secondo i precetti museografici ottocenteschi in modo simmetrico.\nTra i capolavori custoditi spiccano alcune delle opere migliori di Donatello, come il \"San Giorgio\" proveniente da una nicchia di Orsanmichele, i due \"David\", uno giovanile in marmo (1408-09) e quello celeberrimo in bronzo del 1440 circa, dal bellissimo modellato, di sorprendente armonia nelle diverse vedute tridimensionali, il primo nudo nell'arte occidentale dai tempi dell'arte romana. Altre sue opere sono il \"busto di Niccol\u00f2 da Uzzano\", un ritratto di spiccato realismo in terracotta, il \"Marzocco\" (1418-1420), leone in pietra serena che poggia una zampa sul simbolo di Firenze, assurto a simbolo cittadino fin da quando fu posto il Piazza della Signoria (oggi \u00e8 rappresentato in piazza da una copia, mentre questo \u00e8 l'originale) e le opere della maturit\u00e0 come il bronzo dell' \"Attys-Amore\", restaurato nel 2005, e la \"Crocefissione\".\nIn questa sala figurano anche importanti opere di altri artisti, come le due celebri formelle del \"Sacrificio di Isacco\" che Lorenzo Ghiberti e Filippo Brunelleschi fusero per partecipare al concorso pubblico del 1401 per realizzare la porta nord del Battistero di San Giovanni, universalmente riconosciute come le prime opere in assoluto dove si nota un superamento dello stile gotico verso maggiore classicismo tipico del Rinascimento.\nAltri lavori coevi sono le opere di Agostino di Duccio, di Michelozzo, di Luca della Robbia (opere del periodo scultoreo, prima dell'invenzione della terracotta policroma, come le \"Storie di San Pietro\" e la \"Madonna della Mela\") e di Desiderio da Settignano, che fu allievo di Donatello, qui rappresentato da un \"San Giovanninno\" ligneo, gi\u00e0 attribuito a Donatello, e la \"Madonna Panciatichi\", un bassorilievo in marmo.\nVerone (Loggiato al primo piano).\nIl verone, costruito fra il 1317 e il 1320 su progetto di Tone di Giovanni, con la trasformazione del Palazzo in carcere venne murato e suddiviso in celle; con i restauri ottocenteschi fu ripristinato, affrescato da Gaetano Bianchi con decorazioni medievaleggianti e allestito con alcune campane provenienti da chiese toscane. Nel 1932, si provvide ad un nuovo allestimento con sculture cinquecentesche, per lo pi\u00f9 provenienti da decorazioni di fontane e giardini. fra queste la serie degli animali in bronzo del Giambologna, provenienti dalla grotta della Villa Medicea di Castello, fra i quali figurano alcuni esemplari di incredibile realismo, come la \"Pavoncella\" o il \"Tacchino\", all'epoca un animale ancora esotico.\nSala Bruzzichelli.\nLa sala costruita tra il 1260 e il 1280, venne successivamente divisa in tre vani adibiti a celle. Nel 1865 con il restauro e la decorazione di Gaetano Bianchi e Brazzini, venne allestita con bronzi e bronzetti provenienti dagli Uffizi, nel 1888 sostituiti da vetri, oreficerie, medaglie della collezione Carrand, infine nel 1983 con la donazione dell'antiquario Giovanni Bruzzichelli, la sala, dedicata alla raccolta di quest'ultimo, ospita anche mobili cinquecenteschi. Ad oggi 4 Novembre 2021 la sala \u00e8 stata chiusa e le collezioni spostate nelle altre sale del Museo.\nSala delle Maioliche.\nLa sala espone, dal 1888, la collezione museale di maioliche italiane e non; il nucleo principale, costituito dalle raccolte medicee, \u00e8 costituito da pezzi per lo pi\u00f9 provenienti da botteghe urbinate. La sala venne arricchita di nuovi pezzi anche dalle donazioni di Alessandro Foresi, , Luis Carrand, Wilhem Bode, Luigi Pisa e Giuseppe Vai Geppi, infine nel 1997 dal lascito Pillitteri e nel 1999 da quello Middeldorf. Alle pareti sono presenti delle ceramiche invetriate della bottega dei della Robbia e precisamnte: Un tondo della Bott di Giovanni della Robbia raffigurante San Francesco d'Assisi; Un tondo della bottega di Giovanni della Robbia raffigurante Sant'Orsola; un tondo di Luca della Robbia il giovane, emblema matrimoniale delle famiglie Bartolini/Salimbeni con i simboli dell'imprese Medici; Un pannello della bottega di Giovanni della Robbia raffigurante l'incontro fra San Benedetto e re Totila; un tondo, opera della bottega di Andrea della Robbia, raffigurante il capitolo del Duomo di Firenze; e un tondo opera di Giovanni della Robbia con lo stemma matrimoniale delle famiglie Gaetani/Minerbetti datato al 1493.\nSala del Verrocchio e della scultura del secondo Quattrocento.\nLa sala nel 1574 adibita a carcere, venne restaurata nel 1865, decorandola con stemmi di alcune famiglie fiorentine da Gaetano Bianchi. La sala \u00e8 allestita con sculture della seconda met\u00e0 del Quattrocento, per la maggior parte provenienti dagli Uffizi, dalla collezioni medicee e lorenesi.\nSpicca tra le opere esposte il \"David\" del Verrocchio in bronzo (1470 circa), di un realismo quasi opposto al classicismo di Donatello. Opera dello stesso artista \u00e8 la delicata \"Dama del Mazzolino\" e il \"Busto di Piero di Lorenzo de' Medici\". Altri busti di personaggi celebri del Rinascimento sono qui esposti, come il \"Giovane guerriero\" di Antonio del Pollaiolo, il \"ritratto di Battista Sforza\" di Francesco Laurana e quello di \"Pietro Mellini\" di Benedetto da Maiano. Numerose sono anche le sculture, sia statue che rilievi, di Mino da Fiesole e di Antonio Rossellino.\nSala dei Bronzetti.\nLa sala ospita una delle collezioni pi\u00f9 importanti di bronzetti, con il nucleo maggiore appartenente alle collezioni medicee. Sicuramente prima in Italia per qualit\u00e0 e dimensioni, qui si trovano alcuni pezzi di assoluto pregio come l\"'Ercole che \"scoppia\" Anteo\" di Antonio del Pollaiolo e il \"Ganimede\" di Benvenuto Cellini, nonch\u00e9 opere di Giambologna e di Andrea Briosco detto il Riccio. In questa sala si trova anche il pregevole camino realizzato da Benedetto da Rovezzano.\nSala di Andrea della Robbia.\nCon la destinazione a carcere del Palazzo la sala venne divisa in quattro vani per ricavarne celle; con il restauro ottocentesco venne allestita prima con sculture in terracotta, poi con opere di Benvenuto Cellini. Nel 1972, venne dedicata all'opera di Andrea Della Robbia. Fra le opere pi\u00f9 notevoli il \"Busto di fanciullo\", il \"Ritratto di fanciulla\", la \"Madonna degli architetti\" e la \"Madonna del cuscino\", raffinate terrecotte invetriate in elegante bicromia blu/bianco.\nSala di Giovanni della Robbia.\nLa sala \u00e8 allestita con opere di Giovanni della Robbia e di altri collaboratori e artisti affini. Campeggia un grande tabernacolo in terracotta invetriata policroma, esemplare dello stile di Giovanni, che rispetto ai precedenti artisti della famiglia Della Robbia cerc\u00f2 di usare tutti i colori tecnicamente possibili caratterizzando le sue opere per la policromia, in genere una \"pentacromia\" con bianco, blu, giallo, verde e bruno.\nSala dell'Armeria.\nLa sala accoglie ci\u00f2 che rimane dell'armeria medicea e urbinate arricchita dalle donazioni Carrand e Ressman.\nSale della Scultura barocca e del Medagliere.\nLe sale riallestite nel 1990 accolgono la raccolta di medaglie del Bargello e la scultura di epoca barocca. Vi \u00e8 conservato il \"Busto di Costanza Bonarelli\" di Gian Lorenzo Bernini.\nIl medagliere mediceo e granducale, tra i pi\u00f9 ricchi d'Italia anche grazie a una serie di acquisti e accrescimenti che arriva ai giorni nostri, \u00e8 visitabile per lo pi\u00f9 solo su richiesta: grava ancora la memoria del grave furto, nel 1932, dell'unico esemplare noto al mondo di medaglia aurea di Pisanello, distrutta di l\u00ec a poco."}
{"id": "473529", "revid": "484362", "url": "https://it.wikipedia.org/wiki?curid=473529", "title": "Lingua turco-ottomana", "text": ""}
{"id": "473531", "revid": "767487", "url": "https://it.wikipedia.org/wiki?curid=473531", "title": "Hernansancho", "text": "Hernansancho \u00e8 un comune spagnolo di 219 abitanti situato nella comunit\u00e0 autonoma di Castiglia e Le\u00f3n."}
{"id": "473533", "revid": "125285642", "url": "https://it.wikipedia.org/wiki?curid=473533", "title": "Tancredi", "text": ""}
{"id": "473536", "revid": "1776051", "url": "https://it.wikipedia.org/wiki?curid=473536", "title": "Arturo Colombi", "text": "Biografia.\nInfanzia e Resistenza Italiana.\nA Vergato, nell'Appennino bolognese, inizia a lavorare a 11 anni come manovale in un'impresa edile. A 14 anni \u00e8 segretario del circolo giovanile socialista e pi\u00f9 tardi della Lega dei muratori di quel comune. Nel 1921 aderisce al Partito Comunista e nel maggio di quell'anno \u00e8 segretario della sezione comunista di Vergato. Attivo antifascista, \u00e8 arrestato con false accuse ed \u00e8 tenuto in carcere per otto mesi. Dopo aggressioni e nuovi arresti emigra in Francia nel 1923. Nel 1928 \u00e8 fra i delegati italiani al VI Congresso dell'Internazionale Comunista. Membro del Comitato centrale e poi membro candidato della Direzione del Partito Comunista d'Italia, rientra clandestinamente in Italia alla fine del 1931. Nel settembre 1933 \u00e8 arrestato a Genova e condannato dal Tribunale Speciale Fascista a 18 anni di carcere. Liberato il 20 agosto 1943 ritorna all'attivit\u00e0 di direzione politica nel PCI, quale segretario della \"Federazione di Bologna\" e poi di \"Torino\". Partecipa alla lotta partigiana e nel febbraio 1945 assume la prima direzione de' l'Unit\u00e0 clandestina a Milano e ne sar\u00e0 il primo direttore subito dopo il 25 aprile.\nIn questi anni conosce la moglie Nella Marcellino, compagna di partito ed attiva nell'organizzazione della Resistenza torinese.\nDopoguerra.\nNel maggio 1945 \u00e8 di nuovo a Bologna come Segretario della federazione provinciale del PCI e poi segretario regionale per l'Emilia, prima di passare al medesimo incarico in Lombardia. Membro della Consulta nazionale, \u00e8 Deputato alla Costituente per il PCI, eletto nel \"XIII Collegio (Bo-Fe-Fo-Ra)\". Senatore di diritto nella \"I legislatura\".\n\u00c8 eletto al Senato nella II legislatura nel Collegio di Ostiglia (Lombardia). Nella III legislatura \u00e8 eletto alla Camera dei deputati nella III nella \"XII Circoscrizione (Bo-Fe-Fo-Ra)\". Nella IV e VII legislatura \u00e8 di nuovo eletto al Senato nel Collegio di Carpi, mentre nella V e VI legislatura \u00e8 eletto nel Collegio di Modena.\nMembro della Direzione Nazionale del PCI, dal V Congresso, sar\u00e0 responsabile della commissione agraria del partito dal 1954 al 1969. Dal XII al XV Congresso del partito \u00e8 costantemente riconfermato Presidente della Commissione centrale di controllo. Le Citt\u00e0 di Bologna e Vergato gli hanno dedicato una via."}
{"id": "473537", "revid": "1498", "url": "https://it.wikipedia.org/wiki?curid=473537", "title": "Nazionale di calcio sanmarinese", "text": ""}
{"id": "473542", "revid": "1345938", "url": "https://it.wikipedia.org/wiki?curid=473542", "title": "Frozen", "text": "Frozen (inglese, significa \"congelato\") pu\u00f2 riferirsi a:"}
{"id": "473543", "revid": "169529", "url": "https://it.wikipedia.org/wiki?curid=473543", "title": "Ex ante", "text": "Ex ante \u00e8 un'espressione latina che significa \u00abda prima\u00bb. \nL'espressione pi\u00f9 vicina, anch'essa latina, \u00e8 \u00aba priori\u00bb.\nUso.\nPer esempio, le valutazioni \"ex ante\" riguardano le previsioni e i ritorni previsti di un investimento economico. Dal momento che alcuni parametri possono non essere noti, essi devono essere stimati.\nL'opposto di \"ex ante\" \u00e8 \"ex post\", \u00aba posteriori\u00bb."}
{"id": "473546", "revid": "1305772", "url": "https://it.wikipedia.org/wiki?curid=473546", "title": "Proiezione conica", "text": "Proiezione conica"}
{"id": "473547", "revid": "125832862", "url": "https://it.wikipedia.org/wiki?curid=473547", "title": "Margherita Cagol", "text": " \nMoglie di Renato Curcio, fu tra i principali dirigenti del gruppo armato di estrema sinistra, impegnandosi con determinazione per sviluppare la lotta armata in Italia. Partecip\u00f2 al sequestro del magistrato Mario Sossi e guid\u00f2 con successo l'assalto al carcere di Casale Monferrato per liberare Curcio che vi era detenuto.\nIl 5 giugno 1975 rimase uccisa nel corso di uno scontro a fuoco coi carabinieri, con armi automatiche e bombe a mano, avvenuto nella cascina Spiotta d'Arzello, dov\u2019era stato nascosto l'industriale Vittorio Vallarino Gancia, sequestrato il giorno precedente da un nucleo brigatista. La morte di Margherita Cagol segn\u00f2 fortemente le Brigate Rosse e, per le sue circostanze ritenute non del tutto chiare, favor\u00ec un'accentuazione della radicalit\u00e0 e della violenza dell'azione del gruppo armato.\nBiografia.\nMargherita Cagol nasce in una famiglia della piccola borghesia. La madre \u00e8 una farmacista, il padre Carlo gestisce una profumeria a Trento. Ha due sorelle, Milena e Lucia, e riceve un'educazione cattolica (Trento \u00e8 una citt\u00e0 di lunga tradizione cattolica, per secoli guidata da un principe vescovo). Dopo aver conseguito con buoni voti il diploma in ragioneria e quello in chitarra classica al conservatorio, nel 1964 si iscrive alla Facolt\u00e0 di Scienze Sociali di Trento.\nGli anni dell'Universit\u00e0 e il primo impegno politico.\nPresto entra a far parte del movimento studentesco, dove conosce Renato Curcio, ideologo e futuro fondatore delle Brigate Rosse, al quale si lega sentimentalmente.\nDal 1967 Curcio e il suo gruppo collaborano con la rivista \"Lavoro Politico\", che pubblica solo nove numeri ma diventa un punto di riferimento per la sinistra radicale, d'ispirazione marxista-leninista. La redazione della rivista entra poi nel Partito Comunista d'Italia. Anche Margherita Cagol collabora alla rivista: \u00abIl nostro giornale in questo momento in Italia \u00e8 il periodico di sinistra pi\u00f9 letto e maggiormente influente (tiriamo 5.000 copie!). Ogni decisione \u00e8 quindi della massima importanza\u00bb, scrive in una lettera. Fa ricerche minuziose, come quella sulle condizioni dei contadini del Trentino, che servono all'elaborazione teorica del gruppo.\nNel 1969 si laurea con una tesi sulla \"Qualificazione della forza lavoro nelle fasi dello sviluppo capitalistico\", in cui discute i \"Grundrisse\" di Karl Marx. Il relatore \u00e8 Francesco Alberoni. Le cronache narrano che, conclusa la discussione, alza il braccio sinistro con il pugno chiuso. La votazione \u00e8 di 110 e lode e le offrono di svolgere un corso biennale di sociologia all'Umanitaria di Milano, dietro compenso di una borsa di studio. Il 1\u00ba agosto 1969 si sposa con Renato Curcio nel santuario di San Romedio in Val di Non, e con lui si trasferisce in seguito a Milano. L'8 settembre 1969 Margherita Cagol, Curcio ed altri fondano il Collettivo Politico Metropolitano (CPM). \u00c8 questo il periodo in cui vengono introdotti nelle fabbriche e in cui conoscono i giovani che faranno parte delle future Brigate Rosse.\nLa fondazione delle Brigate Rosse.\nNel 1970 fonda, insieme a Curcio e Alberto Franceschini, dopo i convegni di Chiavari e Pecorile, quelle che diventeranno poi le Brigate Rosse. Ricorda Curcio: \u201c\"Che lei \"(Margherita Cagol, N.d.A.)\" abbia voluto l'organizzazione armata quanto me, se non pi\u00f9 di me, \u00e8 un fatto\"\u201d. Cagol e Curcio sono fermati durante un'occupazione di case a Quarto Oggiaro e questo fermo viene seguito da una prima perquisizione nel loro appartamento: i poliziotti non trovano nulla ma il fatto rimbalza alla Mondadori, dove lavora Curcio, che perde il lavoro. Da quel momento entrano in clandestinit\u00e0. Se si eccettua un breve fermo nel marzo '72 dopo la morte di Feltrinelli (viene rilasciata dopo un interrogatorio di rito), di lei si perdono le tracce.\nL'attivit\u00e0 brigatista.\nLa storia di Margherita Cagol, ormai la \"compagna Mara\", diventa la storia delle Br: \u00e8 una \"capocolonna\", che organizza e partecipa a tutte le pi\u00f9 importanti azioni delle Brigate Rosse. Nell'estate del 1972 \"Mara\" e Curcio, in clandestinit\u00e0, si trasferiscono a Torino, cominciando la penetrazione delle Brigate rosse alla Fiat. Vanno a vivere nell'Istituto Santo Natale in corso Francia 166, sede della Congregazione delle Suore del Santo Natale.\nNella primavera del 1974 Cagol organizza, dirige e partecipa al rapimento del giudice Mario Sossi, conclusosi con la liberazione dell'ostaggio dopo oltre un mese di prigionia. L'8 settembre 1974 Curcio e Franceschini sono arrestati. Poco dopo Mara scrive ai genitori:\nLe Brigate Rosse, e Mara Cagol per prima, cominciano ad organizzare un piano per far evadere Curcio, rinchiuso nel carcere di Casale Monferrato. Nel pomeriggio del 18 febbraio 1975 Margherita Cagol guid\u00f2 il nucleo armato brigatista di cinque militanti, tra cui Mario Moretti, Rocco Micaletto e Pierluigi Zuffada, che fece irruzione nel carcere e riusc\u00ec a far fuggire Curcio.\nLa morte.\nNell'aprile del '75 lei, Curcio e Moretti decidono di attuare un sequestro di persona per autofinanziarsi. Il 4 giugno l'industriale Vittorio Vallarino Gancia viene rapito e trasportato alla cascina Spiotta, in localit\u00e0 Arzello nel comune di Melazzo, sulle colline di Acqui Terme (AL). Margherita Cagol rimane a sorvegliare Gancia, insieme ad un altro brigatista, mai identificato. La mattina del 5 giugno una pattuglia di quattro carabinieri, in perlustrazione sulle colline di Arzello, arriva alla cascina Spiotta.I due terroristi tendono una imboscata ai carabinieri e, quando questi si avvicinano alla porta, lanciano una bomba a mano che colpisce il tenente Umberto Rocca, che, preso in pieno dalla bomba a mano, perde un braccio e un occhio, mentre il maresciallo Rosario Cattafi, investito dalle schegge, rimane ferito. I due terroristi escono dalla casa sparando; nel conflitto a fuoco rimane ucciso l'appuntato Giovanni D'Alfonso, che muore in ospedale dopo alcuni giorni di agonia, colpito secondo le testimonianze dei colleghi dalla Cagol stessa. I due terroristi riescono a raggiungere una loro auto, la mettono in moto ma si scontrano con un'auto dei carabinieri posteggiata in mezzo alla strada. Fingono di arrendersi ma riprendono a sparare: nel conflitto a fuoco Margherita Cagol rimane uccisa per i numerosi colpi d'arma da fuoco. L'unico a rimanere illeso tra i carabinieri \u00e8 l'appuntato Pietro Barberis, mentre l'altro dei due brigatisti, rimasto sconosciuto, riesce a fuggire verso il bosco. Secondo i brigatisti, il fuggitivo avrebbe poi raccontato di aver sentito un ulteriore sparo dopo lo scontro a fuoco, ed in seguito a questo racconto le BR hanno insinuato il dubbio di un'uccisione a freddo, ma non esistono conferme di tutto ci\u00f2. \nNel referto dell'autopsia, eseguita dal professor Athos La Cavera, si legge: \"Ferita da arma da fuoco con caratteri di entrata alla regione mediale del cavo ascellare sinistro con alone ecchimotico circostante e ferita da arma da fuoco con i caratteri di uscita sulla linea ascellare posteriore destra pressoch\u00e9 orizzontale rispetto al foro di entrata\". I risultati dell'autopsia concludono che fu colpita sulla parte sinistra del petto con fuoriuscita del proiettile nella parte destra della schiena.\nLe BR emisero un comunicato celebrativo:\nMargherita Cagol \u00e8 tumulata nel cimitero di Trento."}
{"id": "473548", "revid": "2215250", "url": "https://it.wikipedia.org/wiki?curid=473548", "title": "Hydrurga leptonyx", "text": "La foca leopardo (Hydrurga leptonyx), nota anche come idrurga, \u00e8 un mammifero appartenente alla famiglia delle Phocidae e rappresenta l'unico esponente del genere Hydrurga.\nMorfologia.\nLe foche leopardo, in particolare le femmine, sono imponenti: possono raggiungere 4 m di lunghezza e pesare 500 kg. Il dorso ed il capo sono tinti di grigio scuro, mentre la met\u00e0 ventrale del corpo presenta una colorazione pi\u00f9 chiara, interrvallata dalle macchie che donano il nome alla specie. \nIl corpo idrodinamico e la formula dentaria tipica dei carnivori consentono ad Hydrurga leptonyx di mantenere una posizione apicale all'interno delle reti trofiche antartiche. \nDistribuzione e habitat.\nLa foca leopardo vive nelle fredde acque che circondano l'Antartide. Nei mesi estivi abita le distese coperte dal pack e alcune isole subantartiche, restando comunque per gran parte del tempo in acqua, mentre nei mesi invernali si spostano pi\u00f9 verso nord. Occasionalmente alcuni individui si spingono fino alle coste meridionali del Sud America, dell'Australia e della Nuova Zelanda, arrivando fino alle Isole Cook. Spesso frequenta i dintorni delle colonie di pinguini.\nBiologia.\nEtologia.\nLe foche leopardo sono animali generalmente solitari, e a causa di ci\u00f2 la loro biologia e le loro abitudini sono poco conosciute: meglio descritte sono le loro abitudini alimentari. La foca leopardo \u00e8, fra tutte le specie di foche e otarie, quella che maggiormente ha conservato le abitudini ed i gusti dei suoi antenati, e dei carnivori terrestri. Infatti dei grandi predatori ha pure l'indole solitaria, che contrasta con le abitudini gregarie di molti altri pinnipedi.\nAlimentazione.\nLe foche leopardo sono temibili predatrici: oltre al krill, la loro dieta comprende anche pesci, foche e pinguini che cacciano come vere predatrici. In un caso \u00e8 stato documentato l'attacco e l'uccisione di una ricercatrice inglese da parte di un esemplare di foca leopardo.\nPredatori.\nIn quanto predatori apicali, le foche leopardo non temono altri organismi: oltre all'uomo, solo le orche costituiscono una minaccia per questi animali."}
{"id": "473550", "revid": "1610933", "url": "https://it.wikipedia.org/wiki?curid=473550", "title": "Foca leopardo", "text": ""}
{"id": "473553", "revid": "1982", "url": "https://it.wikipedia.org/wiki?curid=473553", "title": "Mara Cagol", "text": ""}
{"id": "473556", "revid": "125346976", "url": "https://it.wikipedia.org/wiki?curid=473556", "title": "Regno di Redonda", "text": "Il Regno di Redonda \u00e8 una micronazione che coincide con Redonda, un'isola disabitata di circa 3\u00a0km\u00b2 del gruppo delle Isole Sopravento Settentrionali nelle Antille; l'isola appartiene allo Stato di Antigua e Barbuda.\nStoria del regno.\nMatthew Dowdy Shiell, un banchiere della vicina isola di Montserrat compr\u00f2 l'isola nel 1865, anno di nascita del figlio primogenito, Matthew Phipps Shiell. Richiese alla regina Vittoria il titolo di re, e gli fu concesso, posto che non vi fosse alcuna rivolta verso il dominio coloniale britannico. Il banchiere fu pertanto re di Redonda dal 1865 al 1880 come \"re Mateo\". Gli succedette quindi il figlio, che come Matthew Phipps Shiel ebbe una certa notoriet\u00e0 come scrittore di fantascienza, il quale prese il nome di \"re Felipe\".\nAlla sua morte nel 1947 cedette i suoi diritti letterari e sul Regno di Redonda a John Gawsworth (pseudonimo dello scrittore Terence Ian Fytton Armstrong), che prese quindi il nome di \"re Juan I\". Questi, perennemente afflitto da problemi economici, sembra abbia venduto il titolo in diverse occasioni. Erede di John Gawsworth alla sua morte nel 1970 fu il suo editore, Jon Wynne-Tyson, a cui passarono inoltre i diritti sulle opere di Gawsworth e di Shiel e che prese il nome di \"re Juan II\".\nUn altro pretendente al trono di Redonda era Giancarlo Noferi, ovvero Giancarlo Ezio I di Montedoglio, come si fece chiamare a suo tempo, deceduto nel 2019; Giancarlo Noferi ebbe il titolo da Ian Fletcher, intimo amico di John Gawsworth e suo amministratore, ovvero re Juan I, conosciuto durante uno dei suoi viaggi. (vedere British Fantasy and Science-fiction Writers, 1918-1960 e M. P. Shiel: A Biography of His Early Years). Nel viaggio a Firenze di John Gawsworth nella primavera del 1970, venne confermata l'investitura a Giancarlo Noferi con atto firmato davanti a testimoni.\nGiancarlo Ezio I volle tramandare il significato del Regno di Redonda, ovvero che il regno \u00e8 un'entit\u00e0 letteraria che crea un'aristocrazia intellettuale, a Giuseppe Garbarino, scrittore e amministratore di una casa editrice, nel 2013. Dopo la scomparsa di Giancarlo Noferi, Giuseppe Garbarino ha raccolto l'eredit\u00e0 culturale legata all'isola di Redonda.\nA partire dal 1950 il titolo era rivendicato anche da Max Legget e alla morte di Gawsworth un altro pretendente fu Arthur John Roberts (anch'egli come \"re Juan II\"). Nel 1984 il titolo fu inoltre rivendicato da Robert Williamson (con il titolo di \"re Robert il Calvo\"). Nel 1989 il titolo di Arthur John Roberts pass\u00f2 a William Leonard Gates, che prese il nome di \"re Leo\". Infine nel 1997 Wynne-Tyson abdic\u00f2 in favore dello scrittore spagnolo Javier Mar\u00edas Franco, cedendogli inoltre i diritti letterari di Gawsworth e di Shiel, per il ritratto da lui tracciato di Gawsworth nella novella \"Todas las almas\".\nQuesti ha creato una piccola casa editrice con il nome di \"Reino de Redonda\" e ha inoltre organizzato un premio letterario con questo nome. Inoltre ha concesso titoli nobiliari a diversi personaggi del panorama artistico spagnolo e internazionale, tra i quali Francis Ford Coppola, Pedro Almod\u00f3var, Russell Peters (rispettivamente \"duca di Megal\u00f3polis\", \"duca di Tr\u00e9mula\" e \"duca di Plazatoros\" dal 1999), Pietro Citati (\"duca di Remonstranza\" dal 2002), Alice Munro (\"duchessa dell'Ontario\" dal 2005) e successivamente lo scrittore italiano Umberto Eco (12 aprile 2008), che ha assunto il predicato di \"duca dell'isola del giorno prima\". Nel 2003 lo scrittore e saggista Claudio Magris ha ricevuto dal sovrano del Regno di Redonda il titolo di Duca di Segunda Mano.\nLista dei re.\nil titolo \u00e8 stato quindi conteso fra:\nElenco dei titoli concessi da re Xavier.\nNel 1999:\nNel 2000:\nNel 2001:\nNel 2002:\nNel 2003:\nNel 2004:\nNel 2005:\nNel 2006:\nNel 2007:\nNel 2008:\nNel 2009:\nNel 2012:"}
{"id": "473561", "revid": "7073", "url": "https://it.wikipedia.org/wiki?curid=473561", "title": "Luis Nazario de Lima Ronaldo", "text": ""}
{"id": "473564", "revid": "124960582", "url": "https://it.wikipedia.org/wiki?curid=473564", "title": "Marvin Monroe", "text": "Marvin Monroe \u00e8 un personaggio della serie televisiva \"I Simpson\".\nIl personaggio.\nCelebre psichiatra di Springfield, dirige il \"centro di terapia per famiglie del dottor Monroe\", dove sono stati in cura anche i componenti della famiglia Simpson. Il personaggio appare molto spesso in trasmissioni televisive usando talvolta paroloni incomprensibili per esprimere la sua opinione.\n\u00c8 anche consulente matrimoniale: a lui si rivolgono Homer e Marge quando il loro matrimonio \u00e8 in crisi nelle puntate \"Sola, senza amore\" e \"Amara casa mia\". I suoi metodi a base di manganellate e elettroshock si dimostrano totalmente fallimentari nel caso della famiglia Simpson.\nFisioterapista di Montgomery Burns, \u00e8 molto grasso ed indossa sempre una camicia bianca, una cravatta grigia, dei jeans marroni e delle scarpe scure. Porta gli occhiali, ha la barba ed \u00e8 calvo. Sessantenne, ha un fratello minore di nome Mervin che fa il tatuatore allo Springfield Mall.\nLe sue apparizioni sono limitate alle prime stagioni della serie: a un certo punto verr\u00e0 detto che egli \u00e8 morto, ma non verr\u00e0 mai dato nessun altro dettaglio su quando e come. Gli indizi sono comunque consistenti: in un episodio si vede la sua tomba (a forma di lettino) nel cimitero di Springfield, mentre in un'altra puntata l'ospedale cittadino viene chiamato \"Marvin Monroe Memorial Hospital\", come se appunto fosse stato ribattezzato in sua memoria.\nNell'episodio della quindicesima stagione \"Incertezze di una casalinga arrabbiata\" fa improvvisamente ritorno, chiarendo di non essere affatto morto, e giustificando la sua assenza con una malattia. Undici stagioni pi\u00f9 tardi, per\u00f2, far\u00e0 una fugace apparizione, ironizzando proprio sul fatto di essere in sospeso tra la vita e la morte (\"La paura fa novanta XXV\").\nLa vera ragione del ritiro del personaggio \u00e8 dovuta al fatto che Harry Shearer, il suo doppiatore originale, trovava faticoso riprodurre la sua voce."}
{"id": "473567", "revid": "63756", "url": "https://it.wikipedia.org/wiki?curid=473567", "title": "Ready-made", "text": "Il termine ready-made \u00e8 un anglismo traducibile come \"gi\u00e0 fatto\", \"confezionato\", \"prefabbricato\", \"pronto all'uso\". In Italiano si riferisce esclusivamente ad un oggetto disponibile sul mercato del quale un artista si appropria cos\u00ec com'\u00e8, ma privandolo della sua funzione utilitaristica. Aggiunge un titolo, una data, a volte un'iscrizione e opera su di lui una manipolazione (capovolgimento, sospensione, fissazione sul terreno o sul muro, ecc.). Quindi lo presenta in una mostra d'arte, in cui viene conferito all'oggetto lo status di opera d'arte.\nStoria e significato del termine.\nIl vocabolo \u00e8 attestato in uso in lingua inglese gi\u00e0 dalla prima met\u00e0 del XIV secolo.\nNell'inglese contemporaneo \u00e8 usato come aggettivo in relazione:\ncome nome in relazione:\nIl ready-made nell'arte.\nDal 1913 il termine fu usato in ambito artistico per categorizzare un oggetto comune prefabbricato isolato dal suo contesto funzionale, defunzionalizzato e rifunzionalizzato tramite il solo atto di selezione di un artista ad opera d'arte (\u00ab elevato allo status di arte \u00bb, per Thierry De Duve \u00e8 un oggetto industriale privo di connessioni con la tradizione artigianale rifunzionalizzato come \"puro Simbolo\").\nIn base alla lettura \"nominalista\" di Thierry De Duve, il ready-made \u00e8 \"un'opera d'arte che si identifica nell'enunciato 'Questo \u00e8 arte'. Perch\u00e9 questo enunciato possa compiersi \u00e8 necessaria la presenza di quattro elementi: un oggetto che ne costituisca il referente, un soggetto che la pronunci, un pubblico che la recepisca e la faccia propria, un'istituzione che accolga e registri l'oggetto a proposito del quale quell'enunciato \u00e8 stato proferito\". Da tale prospettiva, pertanto, il ready-made influisce sul concetto stesso di opera d'arte, sul concetto di autorialit\u00e0, sulle modalit\u00e0 di fruizione dell'opera e sul rapporto con le istituzioni che la legittimano.\nQuesti oggetti per lo pi\u00f9 appartenenti alla realt\u00e0 quotidiana sono lontani dal sentimentalismo e dall'affezione e possono essere modificati (in questo caso si parla di ready-made rettificato) o meno. \nIl ready-made \u00e8 quindi un comune manufatto di uso quotidiano (un attaccapanni, uno scolabottiglie, un orinatoio, ecc.) che assurge ad opera d'arte una volta prelevato dall'artista e posto cos\u00ec com'\u00e8 in una situazione diversa da quella di utilizzo, che gli sarebbe propria (in questo caso un museo o una galleria d'arte). Il valore aggiunto dell'artista \u00e8 l'operazione di scelta, o anche di individuazione casuale dell'oggetto, di acquisizione e di isolamento dell'oggetto.\nCi\u00f2 che a quel punto rende l'oggetto comune e banale (si pensi alla latrina capovolta che Duchamp intitoler\u00e0 \"Fontana\") un'opera d'arte, \u00e8 il riconoscimento da parte del pubblico del ruolo dell'artista. L'idea di conferire dignit\u00e0 ad oggetti comuni fu inizialmente un forte colpo nei confronti della distinzione tradizionale, comunemente accettata e radicata, tra ci\u00f2 che poteva definirsi \"arte\" e ci\u00f2 che non lo era. Nonostante ai nostri tempi questa pratica sia ampiamente accettata dalla comunit\u00e0 artistica, continua a destare l'ostilit\u00e0 dei media e del pubblico.\nOrigine: i ready-made di Marcel Duchamp.\nDuchamp utilizz\u00f2 per primo in ambito artistico il termine ready-made nel 1913 in relazione alla sua opera \"Bicycle Wheel\" (categorizzabile come ready-made rettificato, in quanto si tratta di una ruota di bicicletta imperniata su di uno sgabello tramite le forcelle del telaio). Il primo ready-made puro \u00e8 \"Bottle Rack\" (\"Lo scolabottiglie\", del 1914), semplicemente firmato. L'originale dello scolabottiglie non esiste pi\u00f9. Esso fu semplicemente buttato via dalla sorella di Duchamp (alla quale lui regal\u00f2 nel 1914 il \"Readymade Infelice\" \u2014 \"Unhappy Readymade\" \u2014) mentre questi, nel 1915, era negli Stati Uniti ed ella aveva compiuto una \"pulizia generale\" dello studio del fratello. Ma lo stesso Duchamp lo sostitu\u00ec poi con un altro esemplare.\nNonostante i ready-made siano carichi di una forte componente ludica ed ironica, molti critici non escludono che Duchamp, fortemente interessato all'alchimia, abbia inserito nelle sue opere simboli tipicamente alchemici. Un esempio sarebbe dato da \"Lo scolabottiglie\" che richiamerebbe il simbolo dell'albero. Un secondo esempio sarebbe dato da \"Fontana\" che simboleggerebbe l'utero femminile e non a caso Duchamp l'avrebbe firmata con lo pseudonimo \"R.Mutt\", che traslitterato evoca fonicamente il sostantivo tedesco \"Mutt(e)R\" ossia Madre; altri ritengono pi\u00f9 conducente una simile ipotesi riferita, per\u00f2, al francese \"m\"uter\"\" che significa \"mutare\", cambiare, defunzionalizzare e rifunzionalizzare appunto.\nSviluppi.\nQuesta tecnica fu ben presto accolta e sviluppata da altri artisti dadaisti, tra i quali Man Ray e Francis Picabia che la combin\u00f2 con l'arte pittorica tradizionale applicando dei ciuffi di criniera animale su un dipinto per rappresentare i capelli. Importante opera di Man Ray \u00e8 il \"regalo\" un ferro da stiro con 14 chiodi che sporgono dalla piastra, rendendolo inutilizzabile; era stato dato un nuovo ruolo a questo oggetto, cio\u00e8 quello di \"ridurre un abito in brandelli\". "}
{"id": "473570", "revid": "2354", "url": "https://it.wikipedia.org/wiki?curid=473570", "title": "Pendolo di Maxwell", "text": ""}
{"id": "473573", "revid": "228587", "url": "https://it.wikipedia.org/wiki?curid=473573", "title": "Marmo africano", "text": "Il cosiddetto marmo africano \u00e8 una variet\u00e0 di marmo utilizzata dai Romani. Il nome moderno corrisponde in latino al \"marmor luculleum\". In passato era stato invece erroneamente identificato con il \"marmor chium\" (marmo portasanta).\nVeniva estratto in cave situate presso la citt\u00e0 antica di Teos, vicino a Smirne, in Turchia.\nSi tratta di un marmo brecciato con fondo scuro, in genere nero, e clasti di varie dimensioni, di colore biancastro con sfumature rosate, o rosso, o anche nero e grigio. Ne esistono variet\u00e0 con fondo verde scuro (\"africano verde\") o con fondo grigio venato di bianco e macchie rossastre (\"africano bigio).\nDal punto di vista petrografico \u00e8 una breccia calcarea che ha subito un leggero metamorfismo. La variet\u00e0 bigia \u00e8 invece un calcare cristallino dolomitico.\nVenne introdotto a Roma da Lucio Licinio Lucullo, dal quale prese il nome, e si diffuse rapidamente per lastre di rivestimento pavimentali e parietali, vasche, e colonne (utilizzate nella Basilica Emilia, nella scena del Teatro di Marcello, nel Foro di Augusto, nel Tempio della Pace, nella \"th\u00f2los\" centrale del cosiddetto \"Serapeo\" di Pozzuoli). Un grande blocco costituisce la soglia del Pantheon. Esistono anche rare sculture con busti in questo marmo e teste in marmo bianco inserite a parte."}
{"id": "473574", "revid": "3831", "url": "https://it.wikipedia.org/wiki?curid=473574", "title": "Marmo luculleo", "text": ""}
{"id": "473576", "revid": "2178", "url": "https://it.wikipedia.org/wiki?curid=473576", "title": "Nazionale di calcio di Trinidad&amp;Tobago", "text": ""}
{"id": "473581", "revid": "628767", "url": "https://it.wikipedia.org/wiki?curid=473581", "title": "Provincia di Andr\u00e9s Ib\u00e1\u00f1ez", "text": "Andr\u00e9s Ib\u00e1\u00f1ez \u00e8 una provincia del dipartimento boliviano di Santa Cruz ed il suo capoluogo \u00e8 Santa Cruz de la Sierra.\nStoria.\nLa zona, anticamente chiamata Cercado, cambi\u00f2 nome il 6 dicembre 1944 come omaggio al dottor Andr\u00e9s Ib\u00e1\u00f1ez, fondatore della corrente federalista nella zona orientale della Bolivia.\nSuddivisione amministrativa.\nLa provincia \u00e8 suddivisa in 5 comuni:\nEtnografia.\nLa composizione etnografica della zona \u00e8 composta principalmente da meticci, nativi americani, europei e da minoranze israeliane, turche, tedesche, austriache, giapponesi e cinesi. Si verifica inoltre un forte fenomeno di immigrazione interna verso questa provincia.\nEconomia.\nLa provincia \u00e8 basata particolarmente su agricoltura ma vanta nella sua giurisdizione numerose industrie. Inoltre, \u00e8 una delle province produttrici di idrocarburi di Santa Cruz e il suo capoluogo \u00e8 sede di grandi corporazioni internazionali che favoriscono l'economia dipartimentale. \u00c8 anche una meta turistica apprezzata per vari siti di interesse artistico e culturale."}
{"id": "473583", "revid": "38120", "url": "https://it.wikipedia.org/wiki?curid=473583", "title": "The Body", "text": ""}
{"id": "473584", "revid": "289247", "url": "https://it.wikipedia.org/wiki?curid=473584", "title": "Ansgerio", "text": ""}
{"id": "473587", "revid": "35804", "url": "https://it.wikipedia.org/wiki?curid=473587", "title": "The Pros and Cons of HitchHiking", "text": ""}
{"id": "473590", "revid": "4327", "url": "https://it.wikipedia.org/wiki?curid=473590", "title": "Lonesome", "text": ""}
{"id": "473591", "revid": "228587", "url": "https://it.wikipedia.org/wiki?curid=473591", "title": "Change of Heart", "text": ""}
{"id": "473592", "revid": "1417447", "url": "https://it.wikipedia.org/wiki?curid=473592", "title": "Alice Adams", "text": ""}
{"id": "473593", "revid": "4327", "url": "https://it.wikipedia.org/wiki?curid=473593", "title": "Primo amore di Dino Risi", "text": ""}
{"id": "473594", "revid": "481666", "url": "https://it.wikipedia.org/wiki?curid=473594", "title": "The Mechanic", "text": ""}
{"id": "473595", "revid": "2175", "url": "https://it.wikipedia.org/wiki?curid=473595", "title": "The Stunt Man", "text": ""}
{"id": "473596", "revid": "438678", "url": "https://it.wikipedia.org/wiki?curid=473596", "title": "Prophecy", "text": ""}
{"id": "473599", "revid": "287204", "url": "https://it.wikipedia.org/wiki?curid=473599", "title": "The Deep Purple", "text": ""}
{"id": "473600", "revid": "110157", "url": "https://it.wikipedia.org/wiki?curid=473600", "title": "Valgrind", "text": "Valgrind (pronuncia: ) \u00e8 uno strumento per il debug di problemi di memoria, la ricerca dei memory leak ed il profiling del software.\n\u00c8 un software libero scritto in linguaggio C per i sistemi operativi GNU/Linux.\nL'autore iniziale \u00e8 Julian Seward. Ulteriori contributi significativi provengono da Cerion Armour-Brown, Jeremy Fitzhardinge, Tom Hughes, Nicholas Nethercote, Paul Mackerras, Dirk Mueller e Robert Walsh."}
{"id": "473602", "revid": "228587", "url": "https://it.wikipedia.org/wiki?curid=473602", "title": "Catch Me If You Can", "text": ""}
{"id": "473604", "revid": "4327", "url": "https://it.wikipedia.org/wiki?curid=473604", "title": "North to Alaska", "text": ""}
{"id": "473605", "revid": "1318658", "url": "https://it.wikipedia.org/wiki?curid=473605", "title": "Great Guy", "text": ""}
{"id": "473606", "revid": "4327", "url": "https://it.wikipedia.org/wiki?curid=473606", "title": "Killer McCoy", "text": ""}
{"id": "473607", "revid": "71433", "url": "https://it.wikipedia.org/wiki?curid=473607", "title": "Event Horizon", "text": ""}
{"id": "473608", "revid": "1318658", "url": "https://it.wikipedia.org/wiki?curid=473608", "title": "Someone to Love", "text": "Someone to Love (\"qualcuno da amare\" in lingua inglese) pu\u00f2 riferirsi a:"}
{"id": "473609", "revid": "4327", "url": "https://it.wikipedia.org/wiki?curid=473609", "title": "Untamed Heart", "text": ""}
{"id": "473610", "revid": "4327", "url": "https://it.wikipedia.org/wiki?curid=473610", "title": "One Flew Over the Cuckoo's Nest", "text": ""}
{"id": "473612", "revid": "1566286", "url": "https://it.wikipedia.org/wiki?curid=473612", "title": "Lawrence Tierney", "text": "Di origini irlandesi, deve gran parte della sua fama a personaggi da duro. I suoi ruoli pi\u00f9 famosi sono quelli del bandito John Dillinger, protagonista in \"Lo sterminatore\" (1945), e quello di Joe Cabot in \"Le iene\" (1992) di Quentin Tarantino, circa cinquanta anni dopo.\nBiografia.\nTierney nacque nel quartiere di Brooklyn, a New York, da Maria e Lawrence Tierney, un poliziotto e fratello dell'attore Scott Brady. Si guadagn\u00f2 una borsa di studio per atleti al Manhattan College, ma lasci\u00f2 tutto e viaggi\u00f2 per il paese, passando da un lavoro all'altro. Nel 1943 gli studios della RKO Pictures lo scritturarono per un contratto quando un loro talent scout lo not\u00f2 tra i membri del American-Irish Theater.\nAgli inizi della sua carriera apparve in ruoli di secondo piano in alcuni film, tra cui \"The Ghost Ship\" (1943) e \"The Falcon Out West\" (1944). Il ruolo del gangster John Dillinger, protagonista del popolare B-movie \"Lo sterminatore\" (1945) lo port\u00f2 ad interpretare altri ruoli da \"duro\" in film come \"San Quentin\" (1946) e \"Perfido inganno\" (1947). Ebbe un ruolo anche nel film \"Il pi\u00f9 grande spettacolo del mondo\" (1952) di Cecil B. DeMille, vincitore dell'Oscar. Tierney aveva l'abitudine di farsi coinvolgere in scontri tra ubriachi, a seguito dei quali sub\u00ec numerosi arresti e condanne. I suoi guai con la legge non aiutarono la sua carriera. Durante tutti gli anni sessanta e settanta, visse principalmente a New York, lavorando per un lungo periodo nell'edilizia e prendendo raramente parte a dei film.\nRitorn\u00f2 a Hollywood alla fine del 1983 e ridiede impulso alla sua carriera incentivando il lavoro in televisione: comparse come \"guest star\" in show e serie televisive come \"Remington Steele\", \"Fame\", \"Hunter\", \"Seinfeld\", ', ' e non ultima \"I Simpson\", nella cui settima stagione prest\u00f2 la voce al personaggio del Tenente Don Brodka. Tierney fece una serie di apparizioni in \"Hill Street giorno e notte\" e di fatto fu colui che pronunci\u00f2 l'ultima battuta dell'ultimo episodio della serie. Nel 1984 apparve inoltre in una campagna pubblicitaria nazionale per il farmaco Excedrin, nella parte di un operaio edile.\nNel 1985 Tierney ebbe un piccolo ruolo di capo della polizia di New York nel film \"L'onore dei Prizzi\" di John Huston, ed ebbe una parte pi\u00f9 sostanziosa in \"I duri non ballano\" (1987), adattato dal romanzo omonimo di Norman Mailer, interpretando il padre del protagonista Ryan O'Neal. \u00c8 il personaggio di Tierney che fornisce le linee che spiegano il titolo: gli \u00e8 stato diagnosticato un cancro, e sta morendo, ma i medici dicono che ha bisogno di riprendere l'attivit\u00e0 fisica, come ad esempio la danza: \"Ho detto loro: i duri non ballano\". Ultimo grande ruolo di Tierney fu quello di Joe Cabot nel film cult di Quentin Tarantino \"Le iene\" (1992).\nNonno del regista e attore Michael Tierney, dopo aver combattuto contro l'alcolismo per molti anni, Tierney mor\u00ec nel 2002 a Los Angeles di polmonite, poco prima di compiere 83 anni.\nDoppiatori italiani.\nNelle versioni in italiano dei suoi film, Lawrence Tierney \u00e8 stato doppiato da:\nDa doppiatore \u00e8 sostituito da:"}
{"id": "473613", "revid": "287204", "url": "https://it.wikipedia.org/wiki?curid=473613", "title": "Goodfellas", "text": ""}
{"id": "473614", "revid": "4327", "url": "https://it.wikipedia.org/wiki?curid=473614", "title": "That Certain Feeling", "text": ""}
{"id": "473616", "revid": "1444345", "url": "https://it.wikipedia.org/wiki?curid=473616", "title": "The thrill of It All", "text": ""}
{"id": "473617", "revid": "834", "url": "https://it.wikipedia.org/wiki?curid=473617", "title": "The Remains of the Day", "text": ""}
{"id": "473618", "revid": "4327", "url": "https://it.wikipedia.org/wiki?curid=473618", "title": "Spencer's Mountain", "text": ""}
{"id": "473619", "revid": "1318658", "url": "https://it.wikipedia.org/wiki?curid=473619", "title": "The Dirty Dozen", "text": ""}
{"id": "473621", "revid": "2175", "url": "https://it.wikipedia.org/wiki?curid=473621", "title": "The Sand Pebbles", "text": ""}
{"id": "473625", "revid": "287204", "url": "https://it.wikipedia.org/wiki?curid=473625", "title": "This Is the Life", "text": "This Is the Life (\"questa \u00e8 la vita\" in lingua inglese) pu\u00f2 riferirsi a:"}
{"id": "473626", "revid": "4327", "url": "https://it.wikipedia.org/wiki?curid=473626", "title": "It's a Date", "text": ""}
{"id": "473627", "revid": "1318658", "url": "https://it.wikipedia.org/wiki?curid=473627", "title": "This Could Be the Night", "text": ""}
{"id": "473628", "revid": "4327", "url": "https://it.wikipedia.org/wiki?curid=473628", "title": "Heute nacht oder nie", "text": ""}
{"id": "473629", "revid": "119871506", "url": "https://it.wikipedia.org/wiki?curid=473629", "title": "Fiat Marengo", "text": "Il Fiat Marengo \u00e8 un veicolo con carrozzeria familiare prodotto dalla FIAT a partire dal 1979 fino al 2001 e omologato dalla casa automobilistica come furgonetta.\nIl nome.\nCon il nome Marengo si nota l'abitudine della Fiat di dare nomi di monete ai propri veicoli commerciali (Talento, Penny, Fiorino), tendenza proseguita negli anni con il nuovo Fiorino, il Dobl\u00f2, il Ducato e lo Scudo.\nStoria.\nIl primo Fiat Marengo fu introdotto nel 1979. Si trattava semplicemente di una versione gemella della Fiat 131 Panorama dalla quale si differenziava per i vetri posteriori sostituiti da pannelli in lamiera, l'assenza delle portiere e dei sedili posteriori, che consentiva di ricavare nella zona posta dietro ai sedili anteriori un ampio vano di carico, e la presenza di una paratia di sicurezza che proteggeva il conducente ed il passeggero dai movimenti della merce nel vano di carico.\nUna seconda serie venne lanciata nel 1985, con la carrozzeria della Fiat Regata Weekend; a differenza dalla prima serie, la carrozzeria della seconda serie manteneva le porte posteriori apribili (solo dall'esterno) e l'intera vetratura laterale della Regata Weekend solamente con i vetri laterali posteriori serigrafati. Queste caratteristiche vennero mantenute in tutte le serie successive del Marengo. La nuova serie vantava un aumento della capienza del vano di carico. Caratterizzato dai soli due posti a sedere il nuovo Marengo possiede una griglia divisoria tra i sedili anteriori e il vano di carico.\nNel 1990 la Regata venne rimpiazzata nei listini Fiat dalla Tempra e dalla sua versione familiare, chiamata Tempra S.W.; la versione commerciale della nuova station wagon di classe media della casa torinese venne chiamata anch'essa Marengo, dando quindi vita alla terza serie del modello.\nIn seguito all'uscita di produzione della Tempra S.W. venne lanciata come erede la Marea Weekend e anche in questo caso il nome Marengo \u00e8 stato ripreso per indicarne la versione furgonetta, definendo cos\u00ec una quarta serie del Marengo. In questa nuova versione \u00e8 incrementato ancora lo spazio a disposizione nel vano di carico, mentre tra la dotazione spiccano gli airbag frontali e la disponibilit\u00e0 del climatizzatore e dell'autoradio con riproduttore di audiocassette.\nLa Marea usc\u00ec di produzione nel 2003, sostituita nel 2006 dalla Fiat Linea, che per\u00f2 non \u00e8 venduta nel mercato italiano e non ha n\u00e9 una versione station wagon n\u00e9 una versione senza sedili posteriori. Come erede del Marengo si pu\u00f2 quindi considerare la Fiat Stilo Multiwagon Van, versione commerciale della Fiat Stilo familiare, erede anche della Marea Weekend."}
{"id": "473630", "revid": "4327", "url": "https://it.wikipedia.org/wiki?curid=473630", "title": "Conte d'automne", "text": ""}
{"id": "473633", "revid": "4327", "url": "https://it.wikipedia.org/wiki?curid=473633", "title": "Our Blushing Brides", "text": ""}
{"id": "473634", "revid": "4327", "url": "https://it.wikipedia.org/wiki?curid=473634", "title": "Rings on Her Fingers", "text": ""}
{"id": "473635", "revid": "287204", "url": "https://it.wikipedia.org/wiki?curid=473635", "title": "Fram Reykjavik", "text": ""}
{"id": "473636", "revid": "4327", "url": "https://it.wikipedia.org/wiki?curid=473636", "title": "Le\u00e1nyv\u00e1s\u00e1r", "text": ""}
{"id": "473637", "revid": "4327", "url": "https://it.wikipedia.org/wiki?curid=473637", "title": "Entr\u00e9e des artistes", "text": ""}
{"id": "473638", "revid": "4327", "url": "https://it.wikipedia.org/wiki?curid=473638", "title": "Futures vedettes", "text": ""}
{"id": "473639", "revid": "1318658", "url": "https://it.wikipedia.org/wiki?curid=473639", "title": "M\u00e4dchen in Uniform", "text": ""}
{"id": "473640", "revid": "4327", "url": "https://it.wikipedia.org/wiki?curid=473640", "title": "Girl, Interrupted", "text": ""}
{"id": "473641", "revid": "4175", "url": "https://it.wikipedia.org/wiki?curid=473641", "title": "Repubblica Socialista Sovietica Moldava", "text": "La Repubblica Socialista Sovietica di Moldavia (in moldavo \u0420\u0435\u043f\u0443\u0431\u043b\u0438\u043a\u0430 \u0421\u043e\u0432\u0435\u0442\u0438\u043a\u044d \u0421\u043e\u0447\u0438\u0430\u043b\u0438\u0441\u0442\u044d \u041c\u043e\u043b\u0434\u043e\u0432\u0435\u043d\u044f\u0441\u043a\u044d, \"Republica Sovetik\u0117 So\u010dialist\u0117 Moldovenjask\u0117\"; ; ), o RSSS Moldava, fu una repubblica dell'Unione Sovietica dal 1940 al 1990.\nIl suo territorio comprendeva in gran parte la regione della Bessarabia che, dopo la Prima guerra mondiale, entr\u00f2 a far parte del Regno di Romania.\nStoria.\nIn data 2 dicembre 1917 il consiglio popolare moldavo denominato Sfatul Tarii, in risposta alla rivoluzione comunista russa, dichiar\u00f2 l'indipendenza e costitu\u00ec la Repubblica Democratica Moldava. Questa non venne riconosciuta dal Governo Russo. In gennaio del 1918, truppe Rumene entrarono in Bessarabia ed il 27 marzo il parlamento moldavo si espresse a favore dell'annessione della Moldavia al regno di Romania. Il 12 ottobre 1924, l'Unione Sovietica (che non riconobbe l'annessione della Bessarabia alla Romania) cre\u00f2, nel territorio della RSS Ucraina compreso tra i fiumi Nistro (o \"Dniestr\") e Bug, una repubblica autonoma denominata RSSA Moldava per dare maggiore autonomia alla minoranza moldava.\nIl patto Molotov-Ribbentrop stipulato il 23 agosto 1939 tra URSS e la Germania riassegn\u00f2 all'Unione Sovietica la Bessarabia e la Bucovina situati ad est del fiume Prut. Nell'estate del 1940, rioccup\u00f2 i territori compresi tra il Nistro e il Prut, fondandovi la RSS Moldava. La precedente RSSA Moldava fu reincorporata nella RSS Ucraina con l'eccezione della Transnistria (\"Pridniestrovie\") che fu annessa alla neonata Repubblica Socialista Sovietica Moldava. La data ufficiale di costituzione della RSS Moldava divenne ufficialmente una repubblica costituente dell'URSS il 2 agosto 1940. La Romania si alle\u00f2 con la Germania nazista nell'estate del 1941 prendendo parte all'occupazione nazista dell'Unione Sovietica, rioccupando il territorio moldavo. Alla fine della Seconda guerra mondiale l'URSS rioccup\u00f2 la Moldavia e ricostitu\u00ec la Repubblica Socialista Sovietica di Moldavia.\nLa repubblica cambi\u00f2 nome in Repubblica di Moldavia il 23 maggio 1991, e dichiar\u00f2 l'indipendenza dopo il tentato colpo di Stato in Unione Sovietica, il 27 agosto 1991. Nel 1992 scoppi\u00f2 nella regione della Transnistria, a maggioranza russofona, un conflitto tra le autorit\u00e0 locali (supportate da Mosca) e il nuovo governo di Chi\u0219in\u0103u. Il conflitto, durato alcuni mesi, si risolse con un armistizio che, \"de facto\", sanciva l'autonomia della Transnistria dalla Moldavia. I vertici delle istituzioni politiche ed accademiche del paese erano occupati da persone di tutte le tre principali etnie; con il passare degli anni per\u00f2 questa situazione mut\u00f2 gradualmente.\nEconomia.\nNonostante fosse la pi\u00f9 densamente abitata tra le repubbliche dell'URSS, la RSS Moldava era specializzata nell'agricoltura, in particolare nella frutticoltura. L'unica regione della Moldavia in cui l'industria era predominante era la Transnistria, che nel 1990 produceva il 40% del PIL della repubblica e il 90% della sua energia elettrica.\nGruppi etnici.\nEtnie (censimento del 1989):"}
{"id": "473642", "revid": "1318658", "url": "https://it.wikipedia.org/wiki?curid=473642", "title": "Sense and Sensibility", "text": ""}
{"id": "473643", "revid": "599013", "url": "https://it.wikipedia.org/wiki?curid=473643", "title": "First Blood", "text": ""}
{"id": "473646", "revid": "1494169", "url": "https://it.wikipedia.org/wiki?curid=473646", "title": "The Killing", "text": ""}
{"id": "473647", "revid": "4327", "url": "https://it.wikipedia.org/wiki?curid=473647", "title": "Mr. Arkadin", "text": ""}
{"id": "473648", "revid": "4327", "url": "https://it.wikipedia.org/wiki?curid=473648", "title": "Reprisal!", "text": ""}
{"id": "473649", "revid": "1498232", "url": "https://it.wikipedia.org/wiki?curid=473649", "title": "Fiat Talento", "text": "Il Fiat Talento \u00e8 una versione a passo accorciato della prima generazione del furgone Fiat Ducato, prodotta dal 1989 al 1994; andava a riempire nel catalogo FIAT un vuoto, relativo ai furgoni pi\u00f9 compatti, lasciato dall'uscita dal mercato del Fiat 900 e del Fiat 238.\nSi poteva avere soltanto a tetto basso e al posto della classica porta scorrevole laterale ne aveva una apribile a compasso e comunque molto pi\u00f9 corta. La produzione cess\u00f2 insieme a quella del Ducato 1\u00aa serie che nel 1994 lasci\u00f2 il posto al nuovo modello.\nPer trovare un erede nella stessa tipologia di furgoni di lunghezza ridotta bisogner\u00e0 attendere in casa FIAT l'anno successivo, con la presentazione dello Scudo.\nNel 2016 il nome del veicolo \u00e8 stato riutilizzato per il nuovo modello destinato a sostituire lo Scudo."}
{"id": "473651", "revid": "4327", "url": "https://it.wikipedia.org/wiki?curid=473651", "title": "The King of Comedy", "text": ""}
{"id": "473652", "revid": "4327", "url": "https://it.wikipedia.org/wiki?curid=473652", "title": "Frauen sind keine Engel", "text": ""}
{"id": "473654", "revid": "88740", "url": "https://it.wikipedia.org/wiki?curid=473654", "title": "Chain Reaction", "text": ""}
{"id": "473655", "revid": "1305772", "url": "https://it.wikipedia.org/wiki?curid=473655", "title": "Redemption", "text": "Redemption (redenzione in lingua inglese) pu\u00f2 riferirsi a:"}
{"id": "473656", "revid": "481666", "url": "https://it.wikipedia.org/wiki?curid=473656", "title": "Regine", "text": ""}
{"id": "473657", "revid": "78273", "url": "https://it.wikipedia.org/wiki?curid=473657", "title": "Les liaisons dangereuses", "text": ""}
{"id": "473658", "revid": "29727", "url": "https://it.wikipedia.org/wiki?curid=473658", "title": "Hydrurga", "text": ""}
{"id": "473659", "revid": "1543377", "url": "https://it.wikipedia.org/wiki?curid=473659", "title": "Apertis verbis", "text": "L'espressione latina apertis verbis (lett. \"con parole esplicite\") indica che si \u00e8 voluto esprimere un concetto, un'idea, un'opinione in modo chiaro ed esplicito, senza giri di parole. In italiano pu\u00f2 essere sostituita dall'espressione \"chiaro e tondo\".\nEsempio: gli ho detto \"apertis verbis\" che se ne deve andare."}
{"id": "473660", "revid": "131358", "url": "https://it.wikipedia.org/wiki?curid=473660", "title": "1. FC Magdeburg", "text": ""}
{"id": "473662", "revid": "4327", "url": "https://it.wikipedia.org/wiki?curid=473662", "title": "We Live Again", "text": ""}
{"id": "473663", "revid": "647919", "url": "https://it.wikipedia.org/wiki?curid=473663", "title": "1.FC K\u00f6ln", "text": ""}
{"id": "473664", "revid": "4327", "url": "https://it.wikipedia.org/wiki?curid=473664", "title": "Back Stage", "text": ""}
{"id": "473665", "revid": "767487", "url": "https://it.wikipedia.org/wiki?curid=473665", "title": "William Green Morton", "text": "Biografia.\nLa vita prima della scoperta dell'etere.\nFiglio di James Morton e Rebecca Needham, entrambi contadini, inizi\u00f2 gli studi per divenire dentista nel 1840 al \"College of Dental Surgery\" di Baltimora. Dopo essersi diplomato nel 1842, esercit\u00f2 la professione di dentista assieme al collega Horace Wells. Nella primavera del 1844 spos\u00f2 Elizabeth Whitman di Farmington, Connecticut. I genitori della ragazza non erano entusiasti della professione di Morton per cui diedero assenso al matrimonio solo dopo che egli ebbe promesso di studiare medicina. Morton affermava di essere diventato dentista esclusivamente per motivi economici e che era sempre stata sua intenzione diventare medico. Nel marzo dello stesso anno egli si iscrisse alla Harvard Medical School dove frequent\u00f2 le lezioni di anatomia e quelle di chimica tenute dal professore Charles T. Jackson che introdusse Morton alle propriet\u00e0 dell'etere. Tuttavia, dopo meno di un anno, Morton abbandon\u00f2 Harvard senza laurearsi per tornare a dedicarsi alla professione di dentista.\nInizia la corsa per la lotta contro il dolore.\nNella prima met\u00e0 del XIX secolo molti chirurghi e dentisti iniziarono a sperimentare dei metodi con i quali ridurre il dolore dell'intervento chirurgico. Negli anni quaranta di questo secolo l'interesse era concentrato in particolare su due tecniche: l'inalazione di gas (era gi\u00e0 stato utilizzato il cloroformio) e l'uso del \"mesmerismo\" o dell\"'ipnotismo\". Dal 1842 Crawford Long, un chirurgo della Georgia, aveva utilizzato l'etere come narcotico in una serie di procedure chirurgiche, ma egli non rese pubblico il suo lavoro fino alla fine degli anni 40, e secondo alcune interpretazioni lo fece soltanto perch\u00e9 stimolato dal concorrente alla nomina di inventore dell'anestesia, Charles T. Jackson. Nel 1844, invece, Horace Wells aveva iniziato ad utilizzare protossido d'azoto per le estrazioni dei denti e, convinto delle sue propriet\u00e0 narcotiche, organizz\u00f2 un intervento dimostrativo presso il \"Massachusetts General Hospital\" di Boston nello stesso anno.\nLa scoperta scientifica.\nLa vittoria sul dolore.\nNonostante l'esito negativo del tentativo di Wells, la prova colp\u00ec molto Morton che continu\u00f2 autonomamente gli esperimenti fin quando si convinse delle propriet\u00e0 narcotiche dell'etere dopo aver brillantemente notato che l'etere impuro (il cloruro d'etere) aveva come conseguenza aspetti inattesi quale l'esaltazione del soggetto che lo inalava, mentre l'etere puro (il solfuro d'etere) aveva gli effetti che stava cercando: sonnolenza ed incoscienza. Cos\u00ec egli per la prima volta il 30 settembre 1846 adoper\u00f2 con successo l'etere per una estrazione dentaria sul paziente Eben Frost, un insegnante di musica. Questi acconsent\u00ec ad accompagnare Morton e il suo collega dentista, il dr. Hayden, che aveva assistito all'intervento, alla redazione del \"Boston Daily Journal\" la sera stessa dell'intervento. Nell'edizione mattutina del 1\u00ba ottobre apparve l'articolo che recava la notizia: \"Ci si comunica che ieri sera fu strappato un dente a persona che non ne risent\u00ec alcun dolore. L'inalazione di una certa sostanza la fece cadere in un assopimento che dur\u00f2 tre quarti di minuto, il tempo sufficiente per estrarre un dente.\".\nQuesto intervento fu seguito il 16 ottobre 1846 dalla famosa operazione praticata da John Collins Warren che, nello stesso Massachusetts General Hospital, asport\u00f2 un tumore del collo al signor Albert Abbott. La sala in cui era stata effettuata l'operazione prese il nome di \"Ether Dome\" ed \u00e8 stata preservata come monumento di questo evento storico.\nAl paziente, Morton aveva fatto precedentemente respirare i vapori contenuti in una sfera nella quale era inserita una spugna imbevuta di etere. Questa volta le cose andarono per il meglio ed il paziente non avvert\u00ec alcun dolore. Lo stesso Warren, che aveva eseguito con scetticismo l'intervento, pare si sia rivolto ai numerosi presenti con le lacrime agli occhi mormorando incredulo: \"Signori, qui non c'\u00e8 nessun imbroglio\" (\"Gentlemen, this is no humbug\"). Subito dopo Warren, invece, parl\u00f2 il dottor Henry Jacob Bigelow che aveva assistito il collega nell'operazione: \"No, signori miei, qui non pu\u00f2 esserci suggestione. Avete osservato le palpebre chiuse, la testa abbandonata all'indietro nel sonno, i lineamenti calmi del nostro paziente durante l'operazione? Tutti questi sono segni inconfondibili di sonno profondo, di insensibilit\u00e0 completa. Noi tutti abbiamo or ora assistito ad un grande avvenimento per la chirurgia. Alla nostra professione \u00e8 stato tolto per sempre il suo orrore\". In quella data nasceva l'anestesia moderna che in pochi anni insieme alla scoperta dell'antisepsi (grazie al contributo di personalit\u00e0 quali Semmelweiss, Pasteur e Lister) avrebbe segnato un capitolo fondamentale nella storia della chirurgia.\nFu grazie al buon esito di questo intervento che Morton ricever\u00e0 la laurea ad honorem in medicina dalla \"Washington University\" di Baltimora.\nIl medico e poeta Oliver W. Holmes inviandogli una lettera di complimenti propose il termine \"anestesia\" rifacendosi al greco antico (\u03b1\u03bd priv. e \"aisthesis\", sensazione) per questa rivoluzionaria scoperta ufficializzata sul \"Medical and Surgical Journal\" di Boston il 18 novembre 1848.\nLa notizia del successo si diffuse ben presto in tutti gli Stati Uniti, e anche in Europa e cos\u00ec Morton fece produrre un gran numero di inalatori, che egli stesso aveva disegnato, pensando che vendendone il brevetto avrebbe potuto ricavarne un compenso economico. Lo strumento consisteva in una \"bottiglia di Woulff\" e in una sfera di vetro fornita di due aperture in una delle quali doveva essere infilato un tubo di legno munito di chiavette, l'altra doveva servire all'immissione del gas. Il paziente poteva prendere in bocca il tubo di legno, aspirare ed espirare i vapori di etere. L'aria inalata si impregnava cos\u00ec, in modo semplice, di vapori d'etere.\nLe prime ombre.\nMorton ebbe riconosciuti i meriti delle sue ricerche da parte della comunit\u00e0 medica e scientifica e, prevedendo immensi guadagni, tent\u00f2 di occultare la natura della sostanza che adoperava brevettandola con il nome \"letheon\". Ma fu impossibile nascondere a lungo che il letheon non era altro che etere dietilico. Cos\u00ec nonostante il brevetto, Morton non ottenne alcun beneficio economico. Anzi, si attir\u00f2 l'antipatia dell'opinione pubblica ed accademica che, accusandolo di comportamento poco etico e scorretto, fin\u00ec con l'addossargli anche la colpa delle disavventure e del suicidio del suo vecchio amico e collega Wells.\nAnche la professione inizi\u00f2 ad andar male e il suo studio dentistico fall\u00ec, cos\u00ec nel 1850 inizi\u00f2 a dedicarsi anche all'attivit\u00e0 agricola. Nel 1854 il Senato degli Usa decise di compensare lo scopritore dell'anestesia con un premio di 100.000 dollari ma il grande numero di rivali che lo pretendevano (Wells, Jackson, Long e molti altri ancora) rese impossibile a Morton di ottenerlo. Allora questi fece un ultimo tentativo querelando la U.S. Army per aver usato illecitamente il suo brevetto, senza riconoscergli i diritti. Il suo caso tuttavia fu chiuso e di conseguenza il brevetto fu dichiarato invalido. In effetti Morton, durante le battaglie di Frederiksburg, Chansellorsville e del Wilderness aveva partecipato come medico chirurgo volontario e aveva applicato l'etere a pi\u00f9 di duemila soldati feriti ma la sua denuncia era solo un modo per dimostrare che egli si era sempre considerato in possesso del brevetto e quindi l'inventore dell'anestesia.\nI riconoscimenti.\nNella primavera del 1857, Amos Lawrence, un bostoniano benestante, assieme a dei professionisti dell'ambito medico e a cittadini influenti di Boston, svilupp\u00f2 un progetto per raccogliere 100.000 dollari come testimonianza nazionale a Morton, ricevendo contributi sia da enti pubblici che da cittadini privati.\nMorton era a New York nel luglio del 1868 quando and\u00f2 a Central Park per cercare sollievo da un'ondata di calore, qui egli collass\u00f2 e mor\u00ec subito, poco dopo. La sua tomba si trova al Mount Auburn Cemetery a Cambridge, Massachusetts.\nNel 1871, un comitato di persone impegnate nel raccogliere la testimonianza prima menzionata pubblic\u00f2 \"The Historical Memoranda Relative to the Discovery of Etherization\" per individuare Morton come l'inventore dell'inalazione anestetica e per giustificare una ricompensa pecuniaria alla famiglia di Morton per la \"spaventosa responsabilit\u00e0 morale e legale che ha assunto nella ricerca della sua scoperta\".\nNel 1944 la Paramount Pictures ha prodotto un film che ha come soggetto Morton: \"The Great Moment\", diretto da Preston Sturges.\nIl primo uso dell'etere come anestetico \u00e8 commemorato nel \"Monumento all'Etere\" nel Boston Public Garden, ma coloro che hanno progettato tale opera si sono guardati bene dal prendere parte nel dibattito riguardo colui a cui spetta il merito per la scoperta. La statua, infatti, rappresenta un medico con un vestiario moresco e un turbante.\nIn definitiva non \u00e8 possibile identificare l'inventore dell'anestesia, ma Morton certamente gioc\u00f2 un ruolo importante nel suo sviluppo e, pi\u00f9 significativamente, nella sua diffusione. Tutto ci\u00f2 \u00e8 stato oscurato, comunque, dal suo desiderio di essere visto come il padre dell'anestesia e dalla sua irrefrenabile ricerca del successo economico, nonostante non fosse l'unica ragione della sua ambizione."}
{"id": "473666", "revid": "2175", "url": "https://it.wikipedia.org/wiki?curid=473666", "title": "The Shop at Sly Corner", "text": ""}
{"id": "473669", "revid": "4327", "url": "https://it.wikipedia.org/wiki?curid=473669", "title": "Bella Martha", "text": ""}
{"id": "473670", "revid": "287204", "url": "https://it.wikipedia.org/wiki?curid=473670", "title": "Groundhog Day", "text": ""}
{"id": "473671", "revid": "196390", "url": "https://it.wikipedia.org/wiki?curid=473671", "title": "Laugh, Clown, Laugh", "text": ""}
{"id": "473672", "revid": "4327", "url": "https://it.wikipedia.org/wiki?curid=473672", "title": "Riff-Raff", "text": ""}
{"id": "473673", "revid": "1186766", "url": "https://it.wikipedia.org/wiki?curid=473673", "title": "Borussia Monchengladbach", "text": ""}
{"id": "473674", "revid": "1305772", "url": "https://it.wikipedia.org/wiki?curid=473674", "title": "East Lynne", "text": ""}
{"id": "473675", "revid": "4327", "url": "https://it.wikipedia.org/wiki?curid=473675", "title": "Narrow Margin", "text": ""}
{"id": "473676", "revid": "4327", "url": "https://it.wikipedia.org/wiki?curid=473676", "title": "A r\u00e9gi ny\u00e1r", "text": ""}
{"id": "473677", "revid": "4327", "url": "https://it.wikipedia.org/wiki?curid=473677", "title": "Letty Lynton", "text": ""}
{"id": "473681", "revid": "33751", "url": "https://it.wikipedia.org/wiki?curid=473681", "title": "Bayern Munich", "text": ""}
{"id": "473682", "revid": "33751", "url": "https://it.wikipedia.org/wiki?curid=473682", "title": "FC Bayern Munich", "text": ""}
{"id": "473683", "revid": "33751", "url": "https://it.wikipedia.org/wiki?curid=473683", "title": "FC Bayern Monaco", "text": ""}
{"id": "473684", "revid": "729019", "url": "https://it.wikipedia.org/wiki?curid=473684", "title": "Kernlose winter", "text": "Il termine Kernlose winter, utilizzato nel linguaggio scientifico anglosassone, \u00e8 di derivazione tedesca e trova un corrispondente nell'espressione inglese \"coreless winter\". Sta a indicare una particolarit\u00e0 esclusiva del clima antartico, ovvero la stazionariet\u00e0 delle temperature medie durante il semestre invernale. Tale caratteristica \u00e8 resa evidente dal sommario mensile della base Amundsen-Scott:\nCome si pu\u00f2 notare, la differenza tra il mese pi\u00f9 freddo e il pi\u00f9 caldo \u00e8 contenuta in soli 2,8 \u00b0C. Ci\u00f2 contrasta con l'esperienza delle regioni artiche, dove lo speculare semestre invernale (ottobre - marzo) raggiunge i minimi dopo una pronunciata discesa, cui si contrappone un altrettanto veloce risalita; in Antartide invece, la curva tende ad appiattirsi, rendendo teoricamente possibile il raggiungimento delle temperature estreme in qualunque fase del periodo.\nStudi e osservazioni.\nFu la scuola climatologica tedesca, sul finire del XIX secolo, a parlare per prima di tale caratteristica (il termine fu poi coniato da Julius von Hann nel 1909), ma si deve al lavoro di George Clarke Simpson (1919) la definizione in base ai dati; egli infatti dimostr\u00f2 come, nell'area del Mare di Ross, tra aprile e agosto la temperatura calasse di soli 2,2 \u00b0C (4 \u00b0F). La circostanza deriva dalla mancanza di insolazione, e quindi da un bilancio radiativo nullo o negativo, che pu\u00f2 essere compensato solo da apporti di calore esterni. Proprio la conformazione geografica dell'Antartide, circondato dai tre oceani, rende possibile questi scambi, che mantengono l'equilibrio delle temperature medie, impedendo di scendere su valori ancora pi\u00f9 bassi.\nL'esperienza diretta.\nQuando, sul finire del 1956, Paul A. Siple raggiunse il Polo Sud in qualit\u00e0 di responsabile della base Amundsen-Scott, o tali studi non erano conosciuti, oppure suppose che le conclusioni di Simpson non fossero applicabili al Plateau Antartico. Non si spiegherebbe altrimenti il suo calcolo teorico della temperatura media del mese pi\u00f9 freddo, che lo condusse a prospettarla a \u221284,4 \u00b0C (\u2212120 \u00b0F), in un'attesa, scrisse nelle memorie \u00aba met\u00e0 tra l'apprensione e l'eccitazione\u00bb. Al termine del primo inverno di operativit\u00e0 della base (1957), invece, Siple si ritrov\u00f2 ad annotare una temperatura media del mese pi\u00f9 freddo (settembre) di \u221262,4 \u00b0C, che accompagn\u00f2 con questa nota: \u00abUna delle cose sconcertanti circa il nostro inverno era che non abbiamo raggiunto la temperatura di \u2212120 \u00b0F che avevo predetto. La nostra curva media di temperatura, che mi ero aspettato si portasse normalmente sul fondo come altrove sul globo, invece s'era appiattita sopra i \u221290 \u00b0F (\u221267,8 \u00b0C), salvo per brevi discese sotto questo livello all'inizio e alla fine della nostra notte invernale\u00bb.\nAspetti meteorologici.\nOltre mezzo secolo di osservazioni hanno permesso di capire molti dei meccanismi che regolano il clima antartico. Per quanto riguarda le temperature, si \u00e8 notato come le minime siano simultanee, o precedute di poco, dai minimi di pressione; ci\u00f2 si spiega col fatto che una struttura ciclonica \u00e8 caratterizzata da una risalita dell'aria, che subisce quindi un'espansione adiabatica e, per conseguenza, un raffreddamento; il contrario per un evento anticiclonico. Ci\u00f2 spiega pure perch\u00e9, quando si raggiungono minimi molto pronunciati, si assiste poi a una conseguente, forte risalita delle temperature: il campo barico tende a essere colmato, generando correnti di derivazione oceanica, calde e umide.\nI dati d'archivio.\nSecondo i registri meteorologici dell'intero 1958, la pi\u00f9 alta frequenza di temperature ad Amundsen-Scott occorse nell'intervallo \u221260 \u00b0C / \u221264 \u00b0C (circa il 17% del totale) e altrettanto a Komsomolskaja (oltre il 15%); a Vostok \u221265 \u00b0C / \u221269 \u00b0C (16%); a Sovetskaja \u221270 \u00b0C / \u221274 \u00b0C (quasi il 18%, ma gennaio non fu rilevato). Ci\u00f2 attesta la regolarit\u00e0 dell'andamento termico invernale, che pu\u00f2 essere soggetto a escursioni brevi e intense, ma che tende a riposizionarsi su valori inferiori a quelli sperimentabili in qualunque altra area della Terra.\nLe temperature estreme.\nL'appiattimento della curva dei valori medi porta, di conseguenza, alla possibilit\u00e0 che gli estremi siano raggiunti in qualunque fase del semestre invernale. Un esempio di tale assunto proviene da Ago 4 (Automatic Geophysical Observatory), stazione gestita dall'Augsburg College del Minnesota (82\u00b000\u02b9 lat. S, 96\u00b046\u02b9 long. E, quota 3.597\u00a0m) che, nel 1994, fece registrare i seguenti minimi mensili:"}
{"id": "473685", "revid": "339392", "url": "https://it.wikipedia.org/wiki?curid=473685", "title": "Semmelweiss", "text": ""}
{"id": "473686", "revid": "67128", "url": "https://it.wikipedia.org/wiki?curid=473686", "title": "Pasteur", "text": ""}
{"id": "473687", "revid": "4711", "url": "https://it.wikipedia.org/wiki?curid=473687", "title": "Sporting de Gij\u00f3n", "text": ""}
{"id": "473689", "revid": "4711", "url": "https://it.wikipedia.org/wiki?curid=473689", "title": "Sporting Gijon", "text": ""}
{"id": "473690", "revid": "289247", "url": "https://it.wikipedia.org/wiki?curid=473690", "title": "Recreativo Huelva", "text": ""}
{"id": "473698", "revid": "1782831", "url": "https://it.wikipedia.org/wiki?curid=473698", "title": "Area naturale marina protetta Capo Rizzuto", "text": "L'area marina protetta Capo Rizzuto \u00e8 un'area marina protetta istituita nel 1991 e gestita dalla provincia di Crotone che si estende per quasi 15.000 ettari ed \u00e8 la maggiore d'Italia per ampiezza.\nTerritorio.\nSi affacciano su di essa otto promontori, tra cui quello del parco archeologico di Capo Colonna, con l'unica colonna del tempio di Hera Lacinia rimasta in piedi; all'altro estremo del parco si trova Punta Le Castella, con il castello aragonese.\nSi estende per circa 100 metri dalla costa ed \u00e8 suddivisa in due aree principali:\nA) zona di riserva integrale, a sua volta divisa in altre due parti:\n- una subito a sud di Capo Colonna; \n- l'altra pi\u00f9 verso Capo Cimiti; che ricoprono circa 6\u00a0km di costa. In questa zona \u00e8 vietato l'accesso, la navigazione, la balneazione e tutto ci\u00f2 che pu\u00f2 alterare l'ambito marino sottostante. Qui le visite sono guidate e regolamentate.\nB) L'altra zona \u00e8 chiamata \"riserva generale\", parte dal suolo di Crotone, fino alla parte ovest di Le Castella ricoprendo quasi 30\u00a0km di costa. Qui le limitazioni sono ridotte, rispetto alla zona di riserva integrale, e si pu\u00f2 anche esercitare la pesca da fermo o da traino.\nPaesaggio e natura.\nFlora e fauna.\nL'importanza di questa riserva marina si pu\u00f2 trovare sia nella ricchezza faunistica e floristica marina, sia nelle spiagge bianche dalle acque cristalline.\nI fondali in questa zona sono molto bassi a differenza di tutti gli altri della costa Calabra, eccetto alcune zone rocciose; basti pensare che l'isobata dei 10 metri si trova dopo circa 1 chilometro. I fondali, comunque, sono molto ricchi, con praterie di posidonia. \nA seconda del fondale sabbioso o roccioso gli abitanti sono diversi. \nTra la fauna spiccano i poriferi, cnidari, molluschi; tra le presenze ittiche cernie, triglie, donzelle e il coloratissimo pesce pappagallo (di origine subtropicale)."}
{"id": "473699", "revid": "287204", "url": "https://it.wikipedia.org/wiki?curid=473699", "title": "Gylfaginning", "text": "Il Gylfaginning (\"L'Inganno di Gylfi\"), \u00e8 la prima parte dell\"Edda in prosa\" di Snorri Sturluson. Il \"Gylfaginning\" \u00e8 una narrazione completa ed organica dei miti norreni, e in particolare tratta della creazione e della distruzione del mondo da parte degli dei e molti altri aspetti della mitologia norrena. La seconda parte dell\"Edda\" \u00e8 chiamata \"Sk\u00e1ldskaparm\u00e1l\" (\"Arte poetica\") e la terza \"H\u00e1ttatal\" (\"Trattato di metrica\").\nQuesta sezione dell\"Edda\" si svolge in forma dialogica. Gylfi interroga tre uomini i cui nomi sono H\u00e1r (\"Alto\"), Jafnh\u00e1r (\"Altrettanto Alto\") e \u00deri\u00f0i (\"Terzo\"). In realt\u00e0 essi sono soltanto la triplice forma sotto cui si cela Odino. Lo stesso Gylfi nasconde la propria identit\u00e0, o almeno cerca di nasconderla, e si presenta a loro come Gangleri (\"Viandante\"). Come nel resto dell'opera, il racconto \u00e8 inframmezzato da citazioni di scaldi e versi presi anche dall\"Edda poetica\".\nIl \"Gylfaginning\" inizia con la presentazione di Gylfi, chiamato re di Svezia, e con la leggenda secondo la quale il lago M\u00e4laren (o pi\u00f9 probabilmente la Selandia) nacque per opera della dea Gefjun che, scavando troppo in profondit\u00e0 con un aratro donatole da Gylfi stesso, spacc\u00f2 la terra e permise all'acqua di penetrare. Viene inoltre detto che Gylfi era un re esperto di magia e che voleva conoscere il potere degli \u00c6sir, perci\u00f2 si mise alla loro ricerca. Tuttavia gli \u00c6sir, nella loro onniscienza, sapevano di questo viaggio e della sua intenzione di ingannarli e a loro volta prepararono un inganno, facendogli credere di parlare con tre divinit\u00e0 differenti e non con lo stesso Odino."}
{"id": "473702", "revid": "1121152", "url": "https://it.wikipedia.org/wiki?curid=473702", "title": "Credo ut intelligam", "text": "L'espressione latina credo ut intelligam significa letteralmente \"credo, per capire\". \u00c8 stata introdotta da Anselmo d'Aosta - bench\u00e9 possa essere rintracciata concettualmente gi\u00e0 in Sant'Agostino - insieme alla speculare Intelligo, ut credam (Capisco, per credere) per risolvere il problema della non-conoscibilit\u00e0 del Dio trascendente dei cristiani. \nNel tardo periodo romano, venivano rivolte ai cristiani molte critiche: una di queste era di pregare un Dio non conoscibile dalla mente umana (in particolare a causa del dogma della Trinit\u00e0); la soluzione offerta da Sant'Agostino a questo dilemma \u00e8: credo per capire l'ineffabile mistero di Dio (\"Credo, ut intelligam\"); e, avendo alfine compreso Dio, posso a maggior ragione credere (\"Intelligo, ut credam\")."}
{"id": "473706", "revid": "2036605", "url": "https://it.wikipedia.org/wiki?curid=473706", "title": "Saab JAS 39 Gripen", "text": "Il Saab JAS 39 Gripen (in italiano \"Grifone\") \u00e8 un caccia svedese entrato in servizio nel 1996, primo rappresentante operativo degli aerei da combattimento e superiorit\u00e0 aerea appartenenti alla cosiddetta \"quarta generazione e mezza\".\nSviluppo.\nI disegni per un successore del Saab 37 Viggen hanno cominciato a prendere forma gi\u00e0 negli anni settanta, quando i piani per il caccia di nuova generazione previsto per la Flygvapnet (l'aeronautica militare svedese) sembrarono orientarsi addirittura verso una fusione con il programma italo-brasiliano AMX.\nLe cose andarono poi diversamente perch\u00e9 le specifiche redatte erano molto diverse e la Svezia aveva bisogno di un velivolo che, se pure altrettanto leggero, consentisse un ben pi\u00f9 ampio spettro di missioni rispetto all'AMX, che doveva essere ottimizzato per uno specifico ruolo CAS (Close Air Support).\nLe specifiche elaborate dalla Flygvapnet richiedevano prestazioni STOL da basi aeree avanzate tipo BAS 90, grande polivalenza per eseguire ogni tipo di missioni con un solo tipo di aereo, equipaggiato con sensori basici molto flessibili, ma anche sistemi aggiuntivi per missioni specializzate. L'aereo avrebbe dovuto anche essere molto semplice, con la manutenzione curabile prevalentemente da personale di leva, avere missili aria-aria di nuova generazione, possibilit\u00e0 di eseguire numerose missioni al giorno, ridotta evidenza IR e radar, nonch\u00e9 un'eccellente maneggevolezza.\nIl programma ha richiesto per l'erario svedese un sacrificio immane, 11 miliardi di dollari per lo sviluppo e l'industrializzazione dei primi 140 esemplari (oltre 1.000 dollari per ciascuno degli 8 milioni di svedesi); questo per non rinunciare alle caratteristiche pi\u00f9 moderne in auge tra i progetti di nuova generazione, ad esclusione di alcune, come la sonda per il rifornimento in volo visto che la Svezia non ha aerocisterne, mentre altre, come le capacit\u00e0 STOL da campi semi-preparati, sono addirittura esasperate date le esigenze locali.\nLa soluzione \u00e8 stata concretizzata in una macchina molto compatta e semplice, che prometteva un'elevata efficienza, e il parlamento svedese autorizz\u00f2 nel 1982 l'avvio di questo programma interamente nazionale; poco dopo venne emesso un ordine iniziale per un primo lotto di 30 esemplari (a prezzo fisso), ordinati al consorzio costituito dalle maggiori industrie svedesi come la Saab (cellula), Volvo (motore) ed Ericsson (elettronica). Era comunque previsto anche il ricorso a fornitori esteri, come nel caso dell'armamento e dell'impiantistica.\nIl prototipo, costruito in quattro anni, ha volato per la prima volta nel dicembre 1988, per poi andare distrutto a causa di un problema al software dei comandi nel febbraio successivo, fortunatamente senza conseguenze gravi per il pilota collaudatore.\nNel corso del 1991, la Saab ha presentato l'offerta per un secondo lotto di 110 velivoli Gripen, inclusi 14 biposto JAS-39C. Dopo le iniziali discussioni l'offerta \u00e8 stata accettata, e il Gripen ha cominciato poco tempo dopo ad equipaggiare lo squadrone \"F7\" della Flygvapnet.\nInizialmente erano previsti circa 400 aerei per oltre 20 squadroni, ma con la fine della Guerra Fredda il programma, se pure sopravvissuto ai tagli, \u00e8 stato ridotto a circa 300 esemplari previsti in circa 15 unit\u00e0 di volo.\nTecnica.\nCellula (struttura e sistemi).\nIl moderno velivolo svedese \u00e8 una delle macchine pi\u00f9 significative del panorama attuale degli aerei da combattimento. Non solo \u00e8 un velivolo avanzatissimo, ma \u00e8 anche leggero e semplice. Ha un peso a vuoto di poco oltre la met\u00e0 di quello del Viggen, e un volume molto inferiore, eppure ha prestazioni e caratteristiche superiori in ogni contesto. Il merito \u00e8 di avere una cellula leggera e poco costosa, che richiede un motore non molto potente per ottenere prestazioni di alto livello.\nIl disegno del velivolo appare orientato sia alle prestazioni STOL sia all'alta maneggevolezza.\nL'ala \u00e8 a delta molto allungato, con estremit\u00e0 tronche in cui trovano alloggio le rotaie per missili aria-aria. \u00c8 dotata di superfici di controllo (ipersostentatori) sia sul bordo d'entrata sia su quello d'uscita, nonch\u00e9 di \"denti di cane\" per aiutare la guida e la separazione dei vortici ad alto angolo d'attacco, in quanto anche il Gripen \u00e8 una macchina che sfrutta il concetto della portanza vorticosa (come tutti i \"canard\" \"close-coupled\", ossia con alette \"canard\" e ali principali molto ravvicinate).\nLe alette sono in posizione media totalmente mobili, e con una deflessione di circa 50 gradi indietro o in avanti possono aiutare a frenare l'aereo in atterraggio, aiutarlo in decollo, e rendono possibile il controllo in volo ad alti angoli d\u2019attacco (l'angolo formato tra l'inclinazione della fusoliera e il piano orizzontale del moto), necessari per le manovre strette. Il Gripen pu\u00f2 raggiungere i 35 gradi rimanendo controllabile, e due piccoli baffi nel muso aiutano a stabilizzare il flusso d'aria in arrivo.\nLa coda \u00e8 unica e molto alta, con ampia superficie ed efficace anche in condizioni estreme. Le prese d\u2019aria sono di semplice disegno, leggere e a bassa resistenza aerodinamica. Consentono quindi una buona accelerazione, ma oltre Mach 1,5 cominciano a perdere di efficienza, data la geometria praticamente fissa. La loro sezione \u00e8 a \"D\", con una piastra mobile per la separazione dello strato limite dalla fusoliera. Sono simili a quelle del Viggen, ma di minore sezione a causa del motore molto meno potente da alimentare. Non consentono, per via della struttura essenzialmente bidimensionale, n\u00e9 angoli d'attacco estremi n\u00e9 velocit\u00e0 superiori a Mach 2 a causa del surriscaldamento che ne verrebbe generato. La situazione \u00e8 simile quindi a quella dell'F-16, ma le prese d'aria del Gripen sono sdoppiate per evitare, stando in posizione elevata, l'ingestione di detriti che su piste semi-preparate sono un pericolo estremamente concreto.\nMotore.\nIl Gripen si avvale di un propulsore statunitense rielaborato dall'industria locale: il modello noto come RM-12 \u00e8 un General Electric F-404-GE-400 bi-albero, derivato da quello usato dagli F-18 versione A/B.\nIl motore svedese ha una spinta maggiore del 10% circa, un peso di 1.050\u00a0kg, tre stadi di ventola, sette di compressione, e due turbine monostadio. Il propulsore cos\u00ec rielaborato ha causato vari problemi nella messa a punto, ma il suo limitato bisogno di manutenzione, la sua compattezza e la pronta disponibilit\u00e0 hanno giovato molto al Gripen.\nIl carburante, circa 3.000 litri, \u00e8 contenuto in tutta l'ala e nella parte centrale della fusoliera.\nAvionica.\nL'aereo ha un'integrazione senza precedenti tra i suoi numerosi apparati elettronici, tanto che possiede un sistema avionico organizzato attorno a tre databus st.1553B, che controllano ben 40 computer per i vari sottosistemi di volo, combattimento ed armi, oltre alle comunicazioni con operatori esterni.\nI processori usati sono gli Ericsson D80 a 32 bit, in seguito rimpiazzati dai pi\u00f9 avanzati D80E. Il linguaggio di programmazione \u00e8 il Pascal D80, simile all'Ada. Il Gripen \u00e8 probabilmente il primo aereo ad essere pensato con tali sistemi, che permettono un notevole salto di qualit\u00e0 nella gestione della macchina e nell'ottimizzazione dei sensori.\nOltre a questi sistemi di base, sono da citare anche i successivi:\nDa notare che non esistono fotocamere per la ricognizione tattica, effettivamente criticabile per un velivolo multiruolo, per cui l'aereo deve ricorrere ad un set di apparecchiature trasportato in un pod esterno, come il Red Baron. L'uso della funzione di ricerca \"ground mapping\" del radar pu\u00f2, in diverse situazioni, ovviare a tale mancanza, come anche la macchina fotografica che in genere il pilota porta con s\u00e9 in missione.\nArmamento.\nIl Gripen \u00e8 dotato del cannone Mauser BK-27, lo stesso del Tornado ADV, che spara munizioni calibro 27 mm pesanti 265 grammi, alla cadenza di 1.700 colpi al minuto e con una velocit\u00e0 iniziale di oltre 1\u00a0000 metri al secondo. Quest'arma, nonostante i soli 120 colpi disponibili, pu\u00f2 impiegare proiettili perforanti-incendiari, semi-perforanti ed esplosivi per ogni tipo di bersaglio incontrabile. \u00c8 davvero un'arma potente e conferma la predilezione degli svedesi per i cannoni a elevate prestazioni. Esiste una modalit\u00e0 del radar indicato per la telemetria del cannone, che lo rende sfruttabile fino alla massima distanza di tiro utile con grande precisione.\nLe altre armi comprendono missili AIM-9 Sidewinder, AIM-120 AMRAAM, AGM-65 Maverick, IRIS-T, Meteor e RBS-15 antinave. Queste ultime sono le sole progettate dagli svedesi, hanno una gittata utile di oltre 75\u00a0km ed una traiettoria programmabile con attacco a volo radente. Sono tra i pi\u00f9 temibili missili antinave sul mercato, e trovano impiego sia da mezzi aerei che da lanciatori di superficie. Il massimo numero di missili aria-aria \u00e8 di 6, 4 per i carichi aria superficie.\nPer trasportare tutto questo l'aereo ha quattro punti di attacco sotto le ali, due alle estremit\u00e0 (solo per gli AIM-9) ed uno sotto la fusoliera, usato per serbatoi aggiuntivi. Esistono varie combinazioni nel tiro aria-terra, ma il carico non eccede i 3.500\u00a0kg, davvero modesto ma non tanto inferiore a quanto \u00e8 possibile trovare a bordo di un cacciabombardiere medio-leggero \"normale\". Il Gripen ha un raggio d'azione dichiarato di circa 500\u00a0km a bassa quota, come il Viggen.\nPrestazioni.\nLo stesso nome del Gripen indica le sue capacit\u00e0: \"J\" per caccia (\"Jakt\"), \"A\" per attacco (\"Anfallplan\") e \"S\" per ricognizione (\"Spanplan\"), il tutto ottenibile con un unico aereo ed equipaggiamenti specifici, a differenza dei precedenti caccia svedesi. Il radar pu\u00f2 generare mappe ad alta risoluzione del terreno o esplorare la superficie del mare, anche se si pu\u00f2 ricorrere a sensori esterni, la maneggevolezza \u00e8 ottima.\nLe prestazioni del motore risultano lievemente inferiori rispetto a quelle di modelli cronologicamente precedenti.\nCome aereo da attacco il Gripen non dispone di una capacit\u00e0 di carico eccezionale. Ci\u00f2 nonostante essa viene ritenuta sufficiente per il tipo di missioni che questo apparecchio deve compiere con un raggio operativo di circa 500\u2013600\u00a0km. L'aereo pu\u00f2 decollare ed atterrare in soli 500 metri senza ausili particolari come gli inversori di spinta o il parafreno. Ha la possibilit\u00e0 di operare da piste improvvisate nonostante il carrello d'atterraggio a stretta carreggiata, ma a lungo passo che ne consente una grande agilit\u00e0 anche al suolo.\nConclusioni.\nIl Gripen potrebbe essere l'ultimo dei caccia svedesi dato che i costi di programmi di sviluppo per macchine di prima linea stanno diventando esorbitanti anche per le nazioni pi\u00f9 ricche. Si dimostra tuttavia ben riuscito: \u00e8 un caccia leggero ed elegante, grazie alla sua ala a delta canard e alla fusoliera bassa e slanciata, efficace e moderno in ogni suo aspetto, economico e disponibile gi\u00e0 dagli inizi degli anni novanta, molto presto, date le caratteristiche.\nNonostante le sue prestazioni non ha avuto un grande successo commerciale, e la collaborazione della Saab con la Bae inglese per la promozione del Gripen come compagno \"economico\" dell'EFA non ha avuto molti risultati. Esso ha dei requisiti operativi non eccezionali, ma saggiamente impostati su quello che un paese piccolo e razionale ha saputo ottenere dalle proprie finanze.\nNella versione JAS-39E viene considerato rappresentante della generazione \"4 e mezza\"."}
{"id": "473709", "revid": "4711", "url": "https://it.wikipedia.org/wiki?curid=473709", "title": "Real Racing Club", "text": ""}
{"id": "473710", "revid": "4711", "url": "https://it.wikipedia.org/wiki?curid=473710", "title": "CA Osasuna", "text": ""}
{"id": "473711", "revid": "287204", "url": "https://it.wikipedia.org/wiki?curid=473711", "title": "Club Atletico Osasuna", "text": ""}
{"id": "473712", "revid": "4327", "url": "https://it.wikipedia.org/wiki?curid=473712", "title": "Back to the Future", "text": ""}
{"id": "473714", "revid": "289247", "url": "https://it.wikipedia.org/wiki?curid=473714", "title": "Back to the Future Part III", "text": ""}
{"id": "473715", "revid": "4711", "url": "https://it.wikipedia.org/wiki?curid=473715", "title": "Levante UD", "text": ""}
{"id": "473717", "revid": "4327", "url": "https://it.wikipedia.org/wiki?curid=473717", "title": "Return to the Blue Lagoon", "text": ""}
{"id": "473718", "revid": "640389", "url": "https://it.wikipedia.org/wiki?curid=473718", "title": "Girl Loves Boy", "text": ""}
{"id": "473719", "revid": "4327", "url": "https://it.wikipedia.org/wiki?curid=473719", "title": "The palm Beach Story", "text": ""}
{"id": "473721", "revid": "4327", "url": "https://it.wikipedia.org/wiki?curid=473721", "title": "Safe Passage", "text": ""}
{"id": "473722", "revid": "4327", "url": "https://it.wikipedia.org/wiki?curid=473722", "title": "Silver Queen", "text": ""}
{"id": "473727", "revid": "78273", "url": "https://it.wikipedia.org/wiki?curid=473727", "title": "The Rocketeer", "text": ""}
{"id": "473729", "revid": "124098446", "url": "https://it.wikipedia.org/wiki?curid=473729", "title": "Teorema di Taylor", "text": "Il teorema di Taylor, in analisi matematica, \u00e8 un teorema che fornisce una sequenza di approssimazioni di una funzione differenziabile attorno ad un dato punto mediante i polinomi di Taylor, i cui coefficienti dipendono solo dalle derivate della funzione nel punto.\nI polinomi sono tra le funzioni pi\u00f9 semplici da utilizzare; molte funzioni possono essere approssimate con polinomi, in modo che tale approssimazione sia \"abbastanza\" precisa. Il teorema di Taylor spiega in che senso si pu\u00f2 ottenere una tale approssimazione utilizzando il polinomio di Taylor. In particolare, la formula di Taylor con il resto di Lagrange si pu\u00f2 considerare un'estensione del Teorema di Lagrange: infatti ad una funzione differenziabile in un intervallo formula_1, e prolungabile con continuit\u00e0 agli estremi, si pu\u00f2 applicare il teorema di Lagrange:\ndove formula_3. Da questa si ottiene:\nche \u00e8 un caso particolare della formula di Taylor con il resto di Lagrange.\nFormula di Taylor per funzioni di una variabile.\nConsideriamo un intervallo formula_5 ed un punto formula_6. Sia formula_7 derivabile formula_8 volte nell'intervallo formula_9, con formula_10, e supponiamo che la derivata formula_11-esima formula_12 esista nel punto formula_13. Allora, definito il polinomio di Taylor di grado formula_11 come\nApplicando l'ipotesi induttiva su formula_16 , ovvero formula_17 , esplicitando:\ncon formula_19 \nquindi sostituendo:\nma il termine a primo membro \u00e8 proprio formula_21, quindi semplificando al secondo membro si ottiene:\nResto di Cauchy.\nIl resto nella forma di Cauchy afferma che esiste formula_24 compreso tra formula_25 e formula_13 tale che\nQuesta forma si pu\u00f2 generalizzare nel seguente modo: se formula_28 \u00e8 una funzione continua su formula_29 e differenziabile su formula_30 con derivata non nulla, allora esiste formula_24 compreso tra formula_25 e formula_13 tale che\ngeneralizzando dunque il teorema di Cauchy.\nResto integrale.\nIl resto nella forma integrale, che al contrario dei precedenti \u00e8 valido anche se formula_35 assume valori complessi, afferma che se formula_12 \u00e8 assolutamente continua in formula_29, allora \nQuesta forma mostra il teorema di Taylor come una generalizzazione del teorema fondamentale del calcolo.\nFormula di Taylor per funzioni di pi\u00f9 variabili.\nPer funzioni di pi\u00f9 variabili, la scrittura completa si fa pi\u00f9 pesante e fa uso dei multiindici. Sia formula_39 di classe formula_40 dove formula_41 \u00e8 un insieme aperto. Allora in un intorno di formula_42:\nFormula di Taylor in due variabili di ordine 1.\nSia formula_35 una funzione di classe formula_45 con formula_41 aperto di formula_47 Si vuole calcolare il polinomio di Taylor in formula_48 allora:\ndove formula_50 e formula_51 e formula_52 indica il resto.\nCome per le funzioni di una variabile, se le derivate seconde sono limitate da un numero formula_53 allora si ha:\nDa cui segue anche l'espressione del differenziale esatto\nFormula di Taylor in due variabili di ordine 2.\ndove formula_57\nFormula di Taylor in due variabili di ordine 3.\ndove formula_59\nFormula di Taylor in due variabili di ordine \"n\".\nL'ordine formula_11-esimo pu\u00f2 essere ricavato dalla seguente sommatoria:"}
{"id": "473730", "revid": "320578", "url": "https://it.wikipedia.org/wiki?curid=473730", "title": "Espanyol Barcellona", "text": ""}
{"id": "473732", "revid": "4327", "url": "https://it.wikipedia.org/wiki?curid=473732", "title": "The case of Lena Smith", "text": ""}
{"id": "473735", "revid": "4327", "url": "https://it.wikipedia.org/wiki?curid=473735", "title": "Les petites du quai aux fleurs", "text": ""}
{"id": "473737", "revid": "599013", "url": "https://it.wikipedia.org/wiki?curid=473737", "title": "Ship Ahoy", "text": ""}
{"id": "473738", "revid": "30610", "url": "https://it.wikipedia.org/wiki?curid=473738", "title": "Benno Erdmann", "text": "Biografia.\nSi laur\u00f2 nel 1873 a Berlino con una tesi intitolata \"Die Stellung des Dinges an sich in Kants \u00c4sthetik und Analytik\" (\"Il ruolo della cosa in s\u00e9 nell'estetica e nell'analitica di Kant\").\nDivenne professore straordinario nell'universit\u00e0 di Kiel nel 1878 e poi ordinario nel 1879. Successivamente si trasfer\u00ec a Breslavia nel 1884, ad Halle nel 1890, a Bonn nel 1898 e a Berlino nel 1909. I suoi studi si concentrarono sulla logica e sulla psicologia.\nAlcune delle sue pubblicazioni rivestono un importante ruolo nello studio della filosofia e della logica tedesca. Tra esse vi sono da citare \"Martin Knutzen e il suo tempo\" (1876), \"Il criticismo di Kant\" (1878) e \"Gli assiomi della geometria\" (1876) in cui lo studio della geometria non euclidea viene interpretato in chiave filosofica. Fu direttore delle edizioni di Kant e di Leibniz per l'Accademia di Berlino dopo la morte di Dilthey."}
{"id": "473739", "revid": "2034231", "url": "https://it.wikipedia.org/wiki?curid=473739", "title": "Rumble Fish", "text": ""}
{"id": "473740", "revid": "4327", "url": "https://it.wikipedia.org/wiki?curid=473740", "title": "Scrooged", "text": ""}
{"id": "473742", "revid": "287204", "url": "https://it.wikipedia.org/wiki?curid=473742", "title": "Quicksand", "text": "Quicksand (sabbie mobili in lingua inglese) pu\u00f2 riferirsi a:"}
{"id": "473743", "revid": "4327", "url": "https://it.wikipedia.org/wiki?curid=473743", "title": "Ruchome piaski", "text": ""}
{"id": "473747", "revid": "122880", "url": "https://it.wikipedia.org/wiki?curid=473747", "title": "Saboteur (gioco da tavolo)", "text": "Saboteur (lett. dall'inglese \"Sabotatore\") \u00e8 un gioco di carte in stile tedesco ideato da Frederic Moyersoen e pubblicato in Germania nel 2004 da Amigo Spiele e in Italia da Giochi Uniti e Dal Negro.\nDescrizione.\nI giocatori impersonano dei nani divisi in due squadre, i \"Minatori\" e i \"Sabotatori\": i primi cercano di raggiungere il tesoro racchiuso nelle profondit\u00e0 della montagna mentre i \"Sabotatori\" tentano di ostacolarli. Se i \"Minatori\" riusciranno a scavare un tunnel verso l'obiettivo verranno ricompensati con le pepite che troveranno, ma se dovessero fallire saranno i \"Sabotatori\" a ricevere la ricompensa. Una partita consiste di tre round, all'inizio dei quali vengono assegnati casualmente i ruoli: nessuno conosce il ruolo degli altri (che verr\u00e0 svelato solo nel momento di spartizione del tesoro), quindi i giocatori cercheranno di capire \"chi sta con chi\" sulla base delle azioni compiute dagli avversari. Alla fine del terzo round la partita termina con la vittoria del giocatore che ha collezionato pi\u00f9 pepite: in caso di parit\u00e0, la vittoria \u00e8 condivisa.\nEspansioni.\nAttualmente esiste un'espansione, \"Saboteur 2\", che oltre a nuove \"Carte Percorso\" e \"Carte Azione\" aggiunge l'ulteriore suddivisione dei nani in squadre Blu e Verde e 3 nuovi ruoli:"}
{"id": "473748", "revid": "4327", "url": "https://it.wikipedia.org/wiki?curid=473748", "title": "Never So Few", "text": ""}
{"id": "473750", "revid": "4327", "url": "https://it.wikipedia.org/wiki?curid=473750", "title": "Love in the Desert", "text": ""}
{"id": "473751", "revid": "599013", "url": "https://it.wikipedia.org/wiki?curid=473751", "title": "Off Limits", "text": ""}
{"id": "473753", "revid": "2175", "url": "https://it.wikipedia.org/wiki?curid=473753", "title": "A Walk in the Sun", "text": ""}
{"id": "473757", "revid": "4327", "url": "https://it.wikipedia.org/wiki?curid=473757", "title": "Gru\u00df und Ku\u00df, Veronika!", "text": ""}
{"id": "473758", "revid": "4327", "url": "https://it.wikipedia.org/wiki?curid=473758", "title": "Saving Private Ryan", "text": ""}
{"id": "473762", "revid": "1318658", "url": "https://it.wikipedia.org/wiki?curid=473762", "title": "San Quentin", "text": ""}
{"id": "473763", "revid": "4327", "url": "https://it.wikipedia.org/wiki?curid=473763", "title": "Kind Hearts and Coronets", "text": ""}
{"id": "473764", "revid": "80598", "url": "https://it.wikipedia.org/wiki?curid=473764", "title": "Lorenzo Pilat", "text": "Biografia.\nDopo aver conseguito il diploma di perito industriale in Elettronica, si trasfer\u00ec ancora giovane a Milano per cominciare la carriera di cantante. Vinse la sezione Giovani della prima edizione del Festivalbar; l'organizzatore e patron della manifestazione, Vittorio Salvetti, lo propose ad Adriano Celentano come componente del Clan. Incise cos\u00ec sotto lo pseudonimo di Pilade diverse canzoni di successo come \"Charlie Brown\", \"La legge del menga\" e \"Un po' di vino\" (quest'ultima incisa in duetto con lo stesso Celentano) che lo fecero conoscere presso il grande pubblico.\nCarriera.\nNegli anni sessanta Pilat continua a cantare e portare la sua musica in Italia e all'estero, ma la sua maggior fortuna deriva dal ruolo di compositore: infatti \u00e8 tra gli autori di \"Nessuno mi pu\u00f2 giudicare\", la canzone che lancia Caterina Caselli nell'olimpo della musica leggera italiana; il brano viene interpretato anche da Gene Pitney.\nRilevante \u00e8 stato il suo ruolo come autore nella valorizzazione di molti artisti italiani: \u00e8 stato autore de \"La rosa nera,\" interpretata da Gigliola Cinquetti e, per la stessa cantante, de \"Alle porte del sole\", brano che vinse l'edizione 1973 di Canzonissima e che fu portata al successo negli USA da Al Martino col titolo di \"To the Door of the Sun\". Pochi mesi dopo, il 6 aprile 1974, \u00e8 il coautore con Daniele Pace, Mario Panzeri e Corrado Conti della canzone intitolata \"S\u00ec\" che la stessa Cinquetti porta all'Eurovision Song Contest di Brighton ottenendo un lusinghiero secondo posto alle spalle del gruppo svedese ABBA.\nPilat successivamente firma due importanti \"hit\" per Orietta Berti, \"Finch\u00e9 la barca va\" e \"Non illuderti mai\", canzoni che hanno avuto un gran successo in Italia e in Germania; per Gianni Nazzaro scrive \"Quanto \u00e8 bella lei\", che vinse l'edizione 1972 di \"Un disco per l'estate\".\nPer quest'ultimo nel 1974 compone anche \"Vino amaro\", brano dolce e malinconico che ottenne un grande successo in Germania ed \u00e8 tuttora compreso nel repertorio di molte orchestre italiane. Ha partecipato come autore allo Zecchino d'Oro scrivendo due canzoni: \"Tutto questo per un chiodo\" e \"Se manca pane e vino cosa fai?\".\nNell'edizione 1969 del Festival di Sanremo, Lorenzo Pilat si presenta come autore con il brano \"Alla fine della strada\" che verr\u00e0 portato al successo mondiale dal cantante gallese Tom Jones, per la quale venne adattata in inglese col titolo di \"Love me tonight\", a tutt'oggi uno dei brani pi\u00f9 venduti oltreoceano; il brano, nell'edizione festivaliera del 1969 viene presentato dai Casuals in coppia con Junior Magli.\nCome autore partecipa a ben 23 edizioni del Festival di Sanremo.\nCome interprete ha registrato parecchi Lp, soprattutto rivisitazioni di brani folcloristici della tradizione triestina.\nFra le sue canzoni pi\u00f9 importanti e ricche di spunti interessanti si possono ricordare \"71\", \"Vino amaro\", \"Credi mama\", \"Finanziere\", \"Gioved\u00ec\", \"Adriana\", \"Madonna d'amore\", \"Lassime star cuss\u00ec\", \"Torno a Trieste\", \"El p\u00ece tai\u00e0\", \"Trieste piena de mar\" e \"Come te pol dimenticarte de Trieste\". Amatissima dai giovani \"La cavala zelante\".\nLorenzo Pilat ha partecipato tre volte come cantante al Festival di Sanremo, la prima volta nel 1966 in coppia con Adriano Celentano, cantando \"Il ragazzo della Via Gluck\", la seconda volta nel 1968 in coppia con Nino Ferrer cant\u00f2 \"Il Re d'Inghilterra\", mentre nel 1975 si present\u00f2 in solitario, presentando \"Madonna d'amore\", che vinse anche il premio della critica giornalistica come miglior testo; nel 1971 ha partecipato invece a Un disco per l'estate con il brano \"71\".\n\u00c8 apparso sugli schermi di Canale 5 nelle edizioni di Festivalbar nel 1986 e nel 1991 in due puntate del popolare programma \"Maurizio Costanzo Show\", sempre su Canale 5.\nIn anni recenti ha registrato una nuova versione di \"Alla fine della strada\" e vari cd con rifacimenti moderni ed attuali, di composizioni proprie (anche in dialetto triestino). Inoltre ha racchiuso in sei cd tutta la sua discografia in dialetto triestino.\nLa sua fama all'estero \u00e8 legata alla composizione e all'arrangiamento di colonne sonore di importanti film.\nNegli anni '80 vince il Grammy Award, uno dei pi\u00f9 prestigiosi riconoscimenti degli Stati Uniti, per aver superato il milione di esecuzioni radiofoniche con la canzone \"Love me tonight\".\nAd aprile 2010 appare in veste di identit\u00e0 nascosta nella trasmissione \"Soliti ignoti - Identit\u00e0 nascoste\" su Rai 1."}
{"id": "473766", "revid": "76069", "url": "https://it.wikipedia.org/wiki?curid=473766", "title": "Blood and Sand", "text": ""}
{"id": "473768", "revid": "4327", "url": "https://it.wikipedia.org/wiki?curid=473768", "title": "Wings of the Morning", "text": ""}
{"id": "473769", "revid": "283141", "url": "https://it.wikipedia.org/wiki?curid=473769", "title": "Classicismo viennese", "text": ""}
{"id": "473770", "revid": "4327", "url": "https://it.wikipedia.org/wiki?curid=473770", "title": "Bhowani Junction", "text": ""}
{"id": "473773", "revid": "1260743", "url": "https://it.wikipedia.org/wiki?curid=473773", "title": "Mixed Blood (album)", "text": "Mixed Blood \u00e8 un album di remix e cover pubblicato da Gotye nel luglio 2007. Tutte le canzoni appartengono a \"Like Drawing Blood\" (2006), ad eccezione di \"The Only Thing I Know\" e \"Out of My Mind\", che appartengono invece a \"Boardface\" (2003)"}
{"id": "473774", "revid": "183694", "url": "https://it.wikipedia.org/wiki?curid=473774", "title": "Bernhard Erdmannsdorffer", "text": "Biografia.\nFiglio del mercante Kaufmanns Friedrich Eduard Erdmannsd\u00f6rffer (1797-1873) e di Marie Sophie Zinkeisen (1800-1839), studi\u00f2 filologia classica e storia dal 1852 a Jena. Fu discepolo di Johann Gustav Droysen. Per motivi di studio si rec\u00f2 anche in Italia. Dal 1862 fu docente presso l'Universit\u00e0 di Berlino, dal 1864 anche presso l'Accademia Militare. Nel 1871 divenne professore di storia moderna presso l'Universit\u00e0 di Greifswald, nel 1873 all'Universit\u00e0 di Breslau, nel 1874 successe ad Heinrich von Treitschke all'Universit\u00e0 di Heidelberg, dove insegn\u00f2 fino alla morte. Partecip\u00f2 alla scrittura di \"Allgemeine Geschichte in Einzeldarstellungen\", opera storica, realizzata da un gruppo di storici tedeschi, coordinati da Wilhelm Oncken.\nNel 1874 spos\u00f2 Anna Lenz (1854\u20131892). Suo figlio Otto (1876-1955) fu professore di geologia e mineralogia ad Hannover e Heidelberg.\nOpere.\nFu autore di una \"Storia della Germania dalla pace di Vestfalia fino all'avvento di Federico il Grande\", pubblicato tra il 1892 e il 1893, \"Atti e documenti per la storia del principe elettore Federico Guglielmo di Brandeburgo\", in 5 volumi pubblicati tra il 1864 e il 1883."}
{"id": "473775", "revid": "4327", "url": "https://it.wikipedia.org/wiki?curid=473775", "title": "Call Her Savage", "text": ""}
{"id": "473776", "revid": "4327", "url": "https://it.wikipedia.org/wiki?curid=473776", "title": "Driver dagg faller regn", "text": ""}
{"id": "473781", "revid": "2175", "url": "https://it.wikipedia.org/wiki?curid=473781", "title": "The Santa Clause", "text": ""}
{"id": "473782", "revid": "287204", "url": "https://it.wikipedia.org/wiki?curid=473782", "title": "Mam'zelle Nitouche", "text": ""}
{"id": "473784", "revid": "4327", "url": "https://it.wikipedia.org/wiki?curid=473784", "title": "Saitane", "text": ""}
{"id": "473790", "revid": "834", "url": "https://it.wikipedia.org/wiki?curid=473790", "title": "Le joueur d'\u00e9checs", "text": ""}
{"id": "473793", "revid": "4327", "url": "https://it.wikipedia.org/wiki?curid=473793", "title": "Scampolo, ein Kind der Stra\u00dfe", "text": ""}
{"id": "473795", "revid": "228587", "url": "https://it.wikipedia.org/wiki?curid=473795", "title": "Glamour", "text": "Glamour (spesso abbreviato in Glam) \u00e8 un termine inglese assimilabile all'italiano \"fascino\", in particolare con riferimento a eleganza, sensualit\u00e0, seduzione. Nello specifico si pu\u00f2 riferire a:"}
{"id": "473796", "revid": "481666", "url": "https://it.wikipedia.org/wiki?curid=473796", "title": "Lover Come Back", "text": ""}
{"id": "473798", "revid": "2175", "url": "https://it.wikipedia.org/wiki?curid=473798", "title": "A Foreign Affair", "text": ""}
{"id": "473800", "revid": "2225", "url": "https://it.wikipedia.org/wiki?curid=473800", "title": "City Slickers", "text": ""}
{"id": "473801", "revid": "339392", "url": "https://it.wikipedia.org/wiki?curid=473801", "title": "Dumb &amp; Dumber", "text": ""}
{"id": "473802", "revid": "4327", "url": "https://it.wikipedia.org/wiki?curid=473802", "title": "Scener ur ett \u00e4ktenskap", "text": ""}
{"id": "473804", "revid": "40552", "url": "https://it.wikipedia.org/wiki?curid=473804", "title": "RSS Moldavia", "text": ""}
{"id": "473806", "revid": "599013", "url": "https://it.wikipedia.org/wiki?curid=473806", "title": "Lukas Podolski", "text": "Con la nazionale tedesca, con cui ha vinto il campionato mondiale del 2014, detiene il record di gol pi\u00f9 veloce: la marcatura \u00e8 stata messa a segno dopo appena 7\", nella partita con l'Ecuador del 29 maggio 2013.\nBiografia.\n\u00c8 figlio di Krystyna Podolski, ex nazionale polacca di pallamano, e Waldemar Podolski, ex calciatore polacco professionista, campione di Polonia nel 1980 con lo Szombierki Bytom, squadra della citt\u00e0 di Bytom. Nel 1987, quando Lukas aveva solo 2 anni, la sua famiglia si trasfer\u00ec dalla Polonia alla Germania Ovest. Lukas \u00e8 cresciuto a Bergheim, nella Renania Settentrionale-Vestfalia, e pi\u00f9 tardi a Pulheim.\n\u00c8 sposato dal 2011 con Monika Puchalski, dalla quale ha avuto il suo primo figlio, Louis Gabriel, il 14 aprile 2008. Il giugno 2016 \u00e8 divenuto pap\u00e0 per la seconda volta, con la nascita della piccola Maya.\nPodolski \u00e8 conosciuto anche per la sua passione per la Formula 1 e l'amicizia con Michael Schumacher. Ha fondato la \"Lukas Podolski Foundation\", organizzazione che d\u00e0 appoggio e sostegno a bambini che vivono in condizioni disagiate.\nNel 2015 ha preso parte al film Macho Man, interpretando il ruolo di un calciatore. Un anno dopo ha prodotto il singolo \"Liebe deine stadt\", in collaborazione con il gruppo musicale Cat Ballou. \u00c8 inoltre apparso in patria in diverse pubblicit\u00e0.\n\u00c8 infine il proprietario di una gelateria e di un negozio di d\u00f6ner kebab a Colonia.\nCaratteristiche tecniche.\nPu\u00f2 ricoprire vari ruoli del reparto offensivo, ma la sua posizione prevalente \u00e8 quella di ala sinistra. Abile nel tiro dalla distanza, \u00e8 anche un fruttuoso rifinitore.\nCarriera.\nClub.\nColonia.\nIl 14 settembre 2003 segna una tripletta con il Colonia Under-19 contro il D\u00fcsseldorf U19 finita 5 a 0. L'11 ottobre segna 2 gol nella partita giocata fuori casa vinta 5 a 1 contro il Bielefeld U19. Conclude il Campionato giovanile Under-19 con 7 gol in 8 partite vincendo la classifica cannoniere.\nCresciuto nel Colonia, ha esordito in prima squadra giovanissimo, nel 2003, segnando ben 10 reti, ma senza poter evitare la retrocessione del Colonia, terminato ultimo in campionato. Il primo gol lo realizza contro l'Hansa Rostock il 13 dicembre 2003 partita pareggiata 1 a 1. Segna 2 gol contro l'Hertha il 16 dicembre finita 3 a 0 e contro il Borussia M\u00f6nchengladbach vinta 1 a 0. Realizza la sua prima doppietta da professionista nella gara di ritorno contro l'Hansa Rostock il 15 maggio 2004 finita 4 a 0.\nNella stagione 2004-2005 ha giocato in seconda divisione, vincendo la classifica cannonieri e guidando alla conquista del campionato e quindi alla promozione la sua squadra. Il 30 agosto 2004 contro il Francoforte sigla la sua prima rete nel campionato di seconda divisione garantendo la vittoria al Colonia per 2-0. Il 17 ottobre segna 3 gol nella partita vinta grazie ai suoi gol contro il RW Oberhausen finita 3-2 per il Colonia. Cinque giorni dopo va a segno con una doppietta contro il RW Essen. Il 23 gennaio 2005 realizza ben 4 reti, alla diciottesima giornata di Seconda divisione tedesca contro il E. Cottbus vinta 5-3. Il 22 maggio all'ultima giornata di campionato realizza una tripletta ai danni del MSV Duisburg finita 4-0. Con la vittoria del titolo di cannoniere con 25 gol viene convocato per disputare la Confederations Cup.\nNella stagione 2005-2006 ha disputato 25 partite segnando 12 gol in Bundesliga, ma nonostante ci\u00f2 il Colonia \u00e8 stato nuovamente retrocesso. A fronte di ci\u00f2 viene soprannominato \"Prinz Poldi\". Il primo gol in stagione lo segna alla terza giornata di Campionato il 27 agosto 2005 contro il 1. Fu\u00dfball-Club Kaiserslautern persa 3-2. Alla quinta giornata il 17 settembre contro il Borussia Monchenglabdach segna il primo dei due gol della sua squadra con un tiro di sinistro su assist di Lell, la partita si conclude 2-1 a favore del Colonia. Il 4 marzo sigla la propria prima doppietta in stagione ai danni dell'Hertha Berlino, partita vinta con il punteggio di 4-2 dal Colonia. All'ultima giornata di Bundesliga, contro l'Arminia Bielefeld il 13 maggio 2006, segna 2 gol; la partita termina 4-2 a favore del Colonia. Podolski conclude la stagione con un bilancio di 33 partite e 12 reti, che gli permettono la convocazione al in Germania.\nBayern Monaco.\nSi \u00e8 trasferito al Bayern Monaco nel giugno 2006 per 7,8 milioni. Con il club bavarese ha conquistato un campionato tedesco, una Coppa di Germania e una Coppa di Lega. Il primo gol lo realizza in UEFA Champions League contro l'Inter finita 2 a 0 per i Bavaresi. Il 14 ottobre 2006 segna un gol in campionato contro l'Hertha Berliner Sport-Club finta 4-2. Anche nella gara di ritorno il 3 marzo 2007 si rende protagonista con 1 gol e 2 assist, la partita finisce 3 a 2 per il Bayern Monaco. Dopo aver superato il Real Madrid agli ottavi di finale, ai quarti il 3 aprile il Bayern affronta il Milan dove a Milano pareggia 2 a 2 e Monaco di Baviera viene sconfitto 2 a 0 venendo eliminato dal torneo.\nNella sua seconda stagione si ritrova a fronteggiare la concorrenza di Luca Toni, Franck Rib\u00e9ry e Miroslav Klose. L'8 novembre nella gara di Coppa UEFA segna 2 gol contro il Bolton, la partita finisce 2-2. Dopo aver superato i gironi, nei sedicesimi di finale affronta l'Aberdeen formazione scozzese dove nella gara di ritorno (2 a 2 all'andata) il 21 febbraio segna l'ennesima doppietta nel torneo. Negli ottavi il Bayern supera l'Anderlcht e Podolski nella gara d'andata finita 5 a 0 segna un gol. Il 29 marzo 2008 segna un gol nella sfida pareggiata 1 a 1 contro il Norimberga. Perde in semifinale contro lo Zenit di San Pietroburgo, all'andata 1 a 1 e al ritorno un clamoroso 4 a 0 per la squadra Russa. Nella penultima giornata di campionato contro il Duisburg realizza una doppietta.\nAlla terza stagione, il 15 agosto 2008 segna il suo primo gol in campionato nella partita finita 2 a 2 contro l'Amburgo. Negli ottavi di UEFA Champions League contro lo Sporting Lisbona contribuisce alla vittoria per 7 a 1 con una doppietta. Il 12 maggio 2009 \u00e8 protagonista di una bella partita contro il Bayer Leverkusen dove oltre a segnare 1 gol realizza anche 2 assist, la partita si conclude per 3 a 0.\nRitorno al Colonia.\nIl 19 gennaio 2009 il Colonia annuncia di aver trovato un accordo con il giocatore: il trasferimento, sulla base di un contratto quadriennale fino al 2013, viene previsto nel mercato estivo a partire dal 1\u00ba luglio 2009 e il suo cartellino \u00e8 stato pagato 7 milioni. Ritornato al Colonia chiude la Bundesliga al 13\u00ba posto con 2 gol realizzati in 27 partite. In Coppa di Germania il Colonia viene eliminato ai quarti di finale dall'Augusta, squadra che milita nella serie B tedesca.\nL'anno seguente realizza 13 reti in 32 partite di campionato, con il Colonia al decimo posto. In Coppa di Germania realizza un gol in una partita, terminando la stagione con un totale di 33 partite giocate e 14 reti messe a segno. Il primo gol arriva il 28 agosto 2010 nella sfida persa 4 a 2 contro il Werder Brema. Nella gara di ritorno realizza una doppietta e questa volta la partita finisce 3-0 per il Colonia. La seconda doppietta la realizza il 13 febbraio contro il Mainz vinta per 4 a 2. Segna il gol decisivo nella sfida contro il Friburgo il 26 febbraio 2010 finita 1-0. L'11 marzo, nella sfida vinta 4-0 contro l'Hannover, in cui realizza un gol e fornisce un assist per Novakovi\u010d, all'84' viene sostituito per Yabo, e mentre esce dal campo viene applaudito da tutto lo stadio che lo ringrazia per la meravigliosa prestazione.\nIl primo gol nella sua terza stagione arriva nella seconda giornata di Bundesliga il 13 agosto 2011 nella partita persa 5-1 contro lo Schalke 04. Contro il Bayer Leverkusen realizza una doppietta, la partita finisce 4-1 per il Colonia (17 settembre). Nella partita contro l'Hannover disputata il 16 ottobre \u00e8 ancora decisivo per la vittoria per 2-0 con la seconda doppietta in stagione. Il 30 ottobre si ripete con altri due gol nel 3-0 contro FC Augsburg, toccando anche quota 100 gol totali in carriera con i club.\nIl 3 e il 10 dicembre segna altre due doppiette contro Stoccarda (2-2) e Friburgo (4-0).\nArsenal.\nIl 30 aprile 2012 il sito ufficiale del Colonia annuncia che dal 1\u00ba luglio 2012 il giocatore giocher\u00e0 nell'Arsenal che lo ha acquistato per 11 milioni. Sceglie inizialmente la maglia numero 22 ma questa viene occupata un attimo prima dal suo compagno Francis Coquelin, cos\u00ec decide di prendere la maglia numero 9 ormai lasciata libera da Park Chu-Young, il quale viene messo ai margini della squadra con un'anonima maglia numero 30. Il 2 settembre 2012 segna il suo primo gol con la maglia dei \"Gunners\" nella vittoria per 2 a 0 contro il Liverpool.\nPodolski poi segner\u00e0 un goal su calcio di punizione contro il Southampton nella 4\u00ba giornata di premier league, partita giocata il 15 settembre vinta 6 a 1. Il 18 settembre segna il primo gol in UEFA Champions League contro il Montpellier, vinta 2 a 1. Il secondo gol nella competizione europea lo realizza alla seconda giornata il 3 ottobre contro l'Olympiacos all'Emirates Stadium, la squadra londinese vince 3 a 1.\nIl 23 gennaio 2013, nel recupero della 19\u00aa giornata di campionato contro il West Ham United, diventa il primo giocatore della stagione a segnare un goal e effettuare 3 assist in un'unica partita, terminata poi 5-1.\nLa prima partita della stagione 2013/2014 la gioca il 17 agosto 2013 in occasione della sconfitta interna per 3-1 contro l'Aston Villa. Nella seconda gara di campionato segna una doppietta sul campo del Fulham nella vittoria per 3-1 contro i Cottagers. Il 27 agosto 2013 serve un assist per il primo dei due gol di Aaron Ramsey con cui i Gunners liquidano la pratica Fenerbah\u00e7e negli spareggi della Champions League. Successivamente si infortuna per uno strappo muscolare che lo terr\u00e0 fuori dai giochi per 3 mesi. Ritorna in campo il 26 dicembre 2013 segnando il terzo goal con il quale l'Arsenal batte il West Ham United per 3 a 1. Il 24 gennaio 2014 segna la sua prima doppietta e i primi gol nella competizione FA Cup durante la partita casalinga valida per i sedicesimi di finale contro il Coventry City terminata sul punteggio di 4-0. Il 16 febbraio 2014 torna a segnare ancora in FA Cup nella vittoria per 2-1 in casa sul Liverpool. Grazie a questa vittoria la sua squadra pu\u00f2 accedere ai quarti di finale. Il 17 maggio 2014 vince la FA Cup, grazie alla vittoria sull'Hull City in finale.\nLa nuova stagione si apre subito con la vittoria dell'Arsenal sul Manchester City per 3-0, aggiudicandosi cos\u00ec la Community Shield, pur non scendendo in campo. Fa il suo esordio in Premier League nella gara contro il Leicester, terminata 1-1, subentrando al posto di Yaya Sanogo. Tuttavia la grande concorrenza in attacco non gli consente di avere molto spazio. Nella partita di Champions League contro l'Anderlecht realizza il gol del decisivo 2-1 nei minuti di recupero. Sempre in Europa si ripete nella partita contro il Galatasaray, con una doppietta.\nInter.\nNel gennaio 2015 si trasferisce all'Inter in prestito oneroso. Esordisce in Serie A nel giorno dell'Epifania, in occasione del derby d'Italia pareggiato con la Juventus (1-1). Il semestre in nerazzurro si rivela alquanto deludente per la punta, che realizza un solo gol.\nTerminata l'esperienza coi nerazzurri, il giocatore, definir\u00e0 \"un errore\" il trasferimento in prestito oneroso senza possibilit\u00e0 di riscatto da parte della societ\u00e0 milanese.\nGalatasaray.\nTerminata la parentesi a Milano, il tedesco passa ai turchi del Galatasaray. All'esordio con la nuova squadra, vince la Supercoppa di Turchia. \u00c8 poi decisivo, al termine della stagione, per la vittoria in coppa nazionale segnando una rete al Fenerbah\u00e7e. Replicato il successo in Supercoppa, il 24 gennaio 2017 diviene il primo calciatore nella storia del club a realizzare 5 gol in una sola gara: la circostanza \u00e8 la sfida con l'Erzicanspor, battuto per 6-2 in coppa.\nVissel Kobe.\nCome preannunciato da lui stesso, il giugno 2017 firma per i giapponesi del Vissel Kobe. Debutta il 29 luglio, realizzando una doppietta nella vittoria contro l'Omiya Ardija. L'8 dicembre 2019 segna la prima tripletta nella J1 League con la maglia del Vissel, nella partita vinta per 4-1 contro il . Il 1\u00ba dicembre 2019 vince il primo trofeo con il Vissel, la Coppa dell'Imperatore 2019, in virt\u00f9 del successo in finale per 2-0 contro il Kashima Antlers; \u00e8 anche il primo trofeo di rilievo vinto dal club.\nChiude l'esperienza nipponica con un bilancio di 47 presenze e 12 gol.\nAntalyaspor.\nIl 23 gennaio 2020 viene ingaggiato dai turchi dell' a parametro zero. Il 9 febbraio debutta con la nuova maglia in campionato nella partita pareggiata per 2-2 in casa del . Il 23 febbraio, alla terza presenza, segna all'89', due minuti dopo l'ingresso in campo, il gol della vittoria in casa dello (1-2).\nNazionale.\nNazionale minore.\nNel 2002 viene convocato per disputare il campionato europeo Under-17. Esordisce il 28 aprile 2002 nella partita pareggiata per 1-1 contro la Georgia U-17. Va a segno nella terza giornata del girone il 2 maggio contro la Polonia al 76', la partita viene vinta dalla Germania per 1-0. Dopo essersi qualificata ai quarti di finale, il 5 maggio la squadra tedesca perde ai rigori contro la Francia dopo l'1-1 ai tempi supplementari.\nNel 2004 partecipa al campionato europeo Under-21, dove esordisce il 28 maggio a Magonza contro la Svizzera, battuta per 2-1 per la Germania. Il 2 giugno la Germania viene eliminata dal Portogallo dopo la sconfitta per 2-1 all'ultima giornata del girone B.\nNazionale maggiore.\n2004-2006: dagli esordi al campionato del mondo in casa.\nEsordisce in nazionale maggiore appena diciannovenne, nell'amichevole persa dai tedeschi contro l'Ungheria (0-2) il 6 giugno 2004. Subito dopo prende parte al campionato europeo: l'unica sua presenza \u00e8 contro la Repubblica Ceca, nella gara che sancisce l'eliminazione della Germania dal torneo. Il 21 dicembre successivo segna i primi gol con la nazionale maggiore nella partita amichevole vinta per 5-1 contro la Thailandia. Ad un anno dal debutto con la \"Mannschaft\", partecipa alla Confederations Cup giocata in casa, competizione in cui segna una rete nel 4-3 contro l'Australia. Va in gol anche nella semifinale persa per 3-2 contro il Brasile, nonch\u00e9 nella finale di consolazione contro il Messico: il 4-3 maturato dopo i supplementari vale ai tedeschi il terzo posto.\nIn occasione dell'amichevole contro il Sudafrica del 7 settembre 2005, realizza la sua prima tripletta in nazionale: la gara finisce per 4-2 in favore della sua squadra. I Mondiali 2006 vedono la Germania bissare il terzo posto della Confederations Cup, con Podolski autore di 3 gol: l'attaccante va a bersaglio contro l'Ecuador nella fase a gironi, mettendo poi a segno la doppietta decisiva con la Svezia negli ottavi di finale. Al termine della manifestazione, viene eletto miglior giovane della stessa.\nCampionato d'Europa 2008.\nIl 6 settembre 2006, mette a referto una quaterna nel 13-0 con cui la Germania batte San Marino. Viene poi convocato per l'Europeo 2008. Risulta decisivo gi\u00e0 all'esordio con una doppietta alla Polonia, squadra del suo paese d'origine: proprio le sue radici polacche sono state ricondotte, dai pi\u00f9, alla mancata esultanza. Segna anche nel secondo incontro, che vede i tedeschi perdere di misura (2-1) con la Croazia. Il torneo si conclude per lui con un altro piazzamento sul podio, poich\u00e9 la Germania \u00e8 battuta in finale della Spagna (1-0).\nCampionato del mondo 2010.\nNel suo secondo campionato del mondo, disputato all'et\u00e0 di 25 anni, bagna l'esordio con un gol all'Australia (vittoria per 4-0). Appone la propria firma anche nel 4-1 rifilato all'Inghilterra, nell'ottavo di finale. In Sudafrica si aggiudica un'ulteriore medaglia di bronzo, con la squadra che sale sul gradino pi\u00f9 basso del podio anche in quest'edizione del campionato mondiale.\nCampionato d'Europa 2012.\nPresente anche al campionato d'Europa del 2012, segna l'unica rete nella sfida vinta 2-1 con la Danimarca: l'incontro, giocato il 17 giugno, coincide con la sua centesima apparizione in Nazionale. La formazione consegue ancora un terzo posto, arrendensosi all'Italia in semifinale e chiudendo il campionato europeo a pari merito con il Portogallo.\n2014-2017: dalla vittoria del mondiale al ritiro.\nIl 29 maggio 2013, in una partita amichevole con l'Ecuador vinta per 4-2, realizza due reti: la prima, segnata dopo 6 secondi di gioco, \u00e8 la pi\u00f9 veloce nella storia della nazionale tedesca. Partecipa, in seguito, al campionato mondiale di calcio 2014 riportando 2 presenze nella fase a gironi: il torneo viene vinto proprio dai tedeschi, che nella finale hanno ragione dell'Argentina.\nNel 2016, trentunenne, prende parte all'campionato d'Europa, dopo il quale annuncia il ritiro dalla nazionale. L'ultima gara disputata con la \"Maanschaft\" \u00e8 l'amichevole del 22 marzo 2017 contro l'Inghilterra, in cui veste per l'unica volta la fascia di capitano e segna il gol della vittoria.\nStatistiche.\nPresenze e reti nei club.\n\"Statistiche aggiornate al 9 maggio 2020\"."}
{"id": "473807", "revid": "4327", "url": "https://it.wikipedia.org/wiki?curid=473807", "title": "Scent of a Woman", "text": ""}
{"id": "473809", "revid": "4327", "url": "https://it.wikipedia.org/wiki?curid=473809", "title": "Playing by Heart", "text": ""}
{"id": "473811", "revid": "1632387", "url": "https://it.wikipedia.org/wiki?curid=473811", "title": "Of Human Bondage (album)", "text": "Of Human Bondage \u00e8 un album studio del gruppo musicale Angel Dust, pubblicato nel 2002."}
{"id": "473816", "revid": "4327", "url": "https://it.wikipedia.org/wiki?curid=473816", "title": "Sta\u010dka", "text": ""}
{"id": "473819", "revid": "4327", "url": "https://it.wikipedia.org/wiki?curid=473819", "title": "Obecn\u00e1 skola", "text": ""}
{"id": "473821", "revid": "1318658", "url": "https://it.wikipedia.org/wiki?curid=473821", "title": "Seabiscuit", "text": "Seabiscuit pu\u00f2 riferirsi a:"}
{"id": "473822", "revid": "228587", "url": "https://it.wikipedia.org/wiki?curid=473822", "title": "Midnight", "text": "Midnight (\"mezzanotte\" in lingua inglese) pu\u00f2 riferirsi a:"}
{"id": "473823", "revid": "4327", "url": "https://it.wikipedia.org/wiki?curid=473823", "title": "Papacito lindo", "text": ""}
{"id": "473824", "revid": "2175", "url": "https://it.wikipedia.org/wiki?curid=473824", "title": "The Lady in Question", "text": ""}
{"id": "473825", "revid": "74173", "url": "https://it.wikipedia.org/wiki?curid=473825", "title": "Angel Face", "text": ""}
{"id": "473827", "revid": "1762097", "url": "https://it.wikipedia.org/wiki?curid=473827", "title": "Secrets", "text": "Secrets (\"segreti\" in lingua inglese) pu\u00f2 riferirsi a:"}
{"id": "473828", "revid": "599013", "url": "https://it.wikipedia.org/wiki?curid=473828", "title": "A Thousand Acres", "text": ""}
{"id": "473829", "revid": "21880", "url": "https://it.wikipedia.org/wiki?curid=473829", "title": "Thomas Say", "text": "Fu considerato il fondatore dell'entomologia negli Stati Uniti.\nBiografia.\nThomas Say nacque a Filadelfia in un'importante famiglia quacchera. Fu nipote di John Bartram, suo zio fu William Bartram, di cui Say da ragazzo visit\u00f2 le collezioni di lepidotteri e coleotteri.\nSay divenne un farmacista nella sua citt\u00e0 natale, ma il suo interesse s'indirizzo presto verso la natura e divenne un naturalista autodidatta. Nel 1812 divenne socio fondatore dell'Accademia delle Scienze Naturali di Filadelfia (\"ANSP\").\nNel 1816 incontr\u00f2 Charles Alexandre Lesueur (1778-1846), un naturalista francese, malacogo e ittiologo che divent\u00f2 un membro dell'accademia e successivamente curatore, tra il 1816 e il 1824.\nSay cominci\u00f2 la stesura di \"American Entomology\" all'Accademia.\nEgli inizi\u00f2 una serie di spedizioni per collezionare specie d'insetti. Queste spedizioni non erano esenti da rischi, infatti ci si trovava a fronteggiare attacchi dagli indiani, pericoli alle frontiere e altri innumerevoli rischi dovuti all'attraversamento di terre inesplorate.\nNel 1818 Say accompagn\u00f2 il suo amico William Maclure (1763-1840), presidente dell'ANSP (dal 1817 al 1840) e il padre della geologia americana, Gerhard Troost, un geologista, e altri membri dell'Accademia in una spedizione geologica sulle isole della Georgia e della Florida, allora colonia spagnola.\nNel 1819-1820, il maggiore Stephen Long guid\u00f2 un'esplorazione delle Montagne Rocciose e degli affluenti del fiume Missouri con Thomas Say come zoologo. Il resoconto ufficiale dell'esplorazione incluse la prima descrizione del coyote, della volpe americana, del tiranno occidentale, della colomba fasciata, dello scricciolo di roccia, del lucherino minore americano,del passero calandra, del papa lazuli e della beccavermi corona arancio\nNel 1823, Say segu\u00ec come capo zoologo nella spedizione di Long alla foce del fiume Mississippi.\nThomas Say viaggi\u00f2 sul famoso \"Boatload of Knowledge\" (dall'inglese \"Carico di Conoscenza\") verso una utopica societ\u00e0 sperimentale, la \"New Harmony Settlement\" nell'Indiana (1826-1834), un esperimento di Robert Owen. Uno dei passeggeri, era Lucy Way Sistare, che Say spos\u00f2 in segreto presso New Harmony il 4 gennaio 1827. Ella era un'artista ed un'illustratrice di esemplari (nel libro \"American Conchology\") e divenne il primo membro donna dell'Accademia. Say era accompagnato da Maclure, Lesueur, Francis Neef, un educatore, e Gerhard Troost. L\u00ec, in seguito conobbe un altro naturalista, Constantine Samuel Rafinesque-Schmaltz (1783-1840).\nNell'insediamento di New Harmony, Thomas Say, continu\u00f2 il suo monumentale lavoro descrivendo insetti e molluschi, creando i due classici:\nDurante gli anni vissuti a New Harmony, sia Say che Lesueur vissero notevoli difficolt\u00e0. Say fu un uomo modesto e umile, vivendo in modo frugale, come un eremita, abbandon\u00f2 le attivit\u00e0 commerciali e si dedic\u00f2 completamente ai suoi studi.\nMor\u00ec, apparentemente di tifo addominale, a New Harmony, Indiana, il 10 ottobre 1834, all'et\u00e0 di 47 anni.\nRiconoscimenti.\nSay descrisse oltre mille nuove specie di Coleoptera e oltre quattrocento specie di insetti di altri ordini. Nessuno prima di lui scopr\u00ec da solo cos\u00ec tante nuove specie.\nAltri zoologi gli dedicarono numerose specie come:"}
{"id": "473830", "revid": "71433", "url": "https://it.wikipedia.org/wiki?curid=473830", "title": "Secrets &amp; Lies", "text": ""}
{"id": "473831", "revid": "4327", "url": "https://it.wikipedia.org/wiki?curid=473831", "title": "State Secret", "text": ""}
{"id": "473832", "revid": "834", "url": "https://it.wikipedia.org/wiki?curid=473832", "title": "Wild is the Wind", "text": ""}
{"id": "473833", "revid": "327794", "url": "https://it.wikipedia.org/wiki?curid=473833", "title": "Storicismo", "text": "Lo storicismo (o \"istorismo\", termini entrambi derivati dal tedesco \"Historismus\") \u00e8 un indirizzo filosofico che nasce nella cultura romantica tedesca (il primo autore ad aver impiegato il termine \u00e8 Novalis), per sottolineare la natura storica e progressiva della manifestazione della verit\u00e0 o Ragione, frutto di una lenta maturazione che procede secondo una precisa logica di sviluppo. Il primo autore che presenti un simile modello teorico \u00e8 Johann Gottfried Herder nel mondo tedesco, Giambattista Vico in quello latino.\nDescrizione.\nUna comune insistenza sul tema della storia avvicina infatti le filosofie di Vico, Georg Wilhelm Friedrich Hegel e, secondo alcune interpretazioni, Karl Marx (spesso definite appunto \"storicismi\"). \nLa logica con cui questa verit\u00e0 si rivela nella storia \u00e8 per lo pi\u00f9 vista come compresenza e funzionalit\u00e0 reciproca di progresso e rovina, in polemica con l'Illuminismo. \nNella tradizione culturale italiana una stagione storicistica molto influente coincide con l'opera di Benedetto Croce e della sua scuola. Secondo Croce la tendenza profonda e antimetafisica del moderno atteggiamento filosofico consiste nell'integrale risoluzione della filosofia in attivit\u00e0 di ricerca storico-culturale, che abbandona ogni speculazione trascendente affrancandosi altres\u00ec dal modello concettuale delle scienze della natura. Croce defin\u00ec lo \"storicismo\" anche come \"mitologismo\"."}
{"id": "473834", "revid": "4327", "url": "https://it.wikipedia.org/wiki?curid=473834", "title": "Ever in My Heart", "text": ""}
{"id": "473835", "revid": "4327", "url": "https://it.wikipedia.org/wiki?curid=473835", "title": "Always in My Heart", "text": ""}
{"id": "473836", "revid": "228587", "url": "https://it.wikipedia.org/wiki?curid=473836", "title": "The Searchers", "text": ""}
{"id": "473837", "revid": "1318658", "url": "https://it.wikipedia.org/wiki?curid=473837", "title": "Bloodsport", "text": ""}
{"id": "473838", "revid": "15756", "url": "https://it.wikipedia.org/wiki?curid=473838", "title": "Erd\u0151dy", "text": "La Erd\u0151dy \u00e8 una famiglia nobile ungherese fondata da Peter Erd\u0151dy (morto a Venezia nel 1543), nipote del cardinale Tam\u00e1s Bak\u00f3cz.\nStoria.\nI suoi componenti furono nominati conti nel 1485. Le famiglia \u00e8 originaria dalla citt\u00e0 di Erd\u0151d (Ardud) situata nella regione storica di Szatm\u00e1r (oggi Satu Mare in Romania). Sono baroni di Monyorokerek (Eberau, oggi piccolo villaggio nel sud del Burgenland, Austria) e conti di Monoszl\u00f3, oggi in Croazia.\nLa famiglia Erd\u00f6dy nasce dalla famiglia Bak\u00f3cz. I Bak\u00f3cz erano originariamente servi della gleba dei Dr\u00e1gffy nella contea di Satu Mare. Dopo aver acquisito ricchezze e maggiore importanza, Tam\u00e1s Bak\u00f3cz divenne arcivescovo di Esztergom. Dopo la morte di Thomas Bak\u00f3cz i suoi poderi furono divisi e il ramo meridionale prese il nome di Erd\u00f6dy. Sempre pi\u00f9 membri della famiglia ottennero importanti nomine, alcuni divennero giudici della Corte Reale, altri bani, vescovi o generali.\nLa maggior parte della famiglia Erd\u00f6dy fugg\u00ec durante la prima guerra mondiale, in particolare in Francia e negli Stati Uniti dopo che l'impero austro-ungarico si schier\u00f2 con la Germania. Dopo il crollo dell'impero austro-ungarico, i possedimenti degli Erd\u00f6dy negli stati che succedettero alle monarchie diminuirono notevolmente, in parte anche a causa delle espropriazioni forzate dal regime di B\u00e9la Kun. Durante la seconda guerra mondiale la famiglia reale della Baviera, imparentati con gli Erd\u00f6dy, soggiorn\u00f2 nei Castelli di Soml\u00f3v\u00e1r e V\u00e9p in fuga dai nazisti.\nIl crollo dinastico finale avvenne con l'invasione dell'Armata Rossa che costrinse i discendenti della famiglia a fuggire in Occidente e provoc\u00f2 la completa espropriazione dei beni e delle propriet\u00e0.\nComponenti.\nI componenti pi\u00f9 noti della famiglia Erd\u0151dy sono:"}
{"id": "473839", "revid": "6923", "url": "https://it.wikipedia.org/wiki?curid=473839", "title": "Nade\u017eda Sergeevna Allilueva", "text": "Biografia.\nNade\u017eda Sergeevna Allilueva o Allilujeva (\"\u041d\u0430\u0434\u0435\u0436\u0434\u0430 \u0421\u0435\u0440\u0433\u0435\u0435\u0432\u043d\u0430 \u0410\u043b\u043b\u0438\u043b\u0443\u0435\u0432\u0430\") era la figlia del rivoluzionario Sergei Alliluev e della moglie Ol'ga. Incontr\u00f2 Stalin per la prima volta ancora bambina, poich\u00e9 suo padre Sergei Alliluyev offr\u00ec riparo al giovane Stalin in occasione della fuga dalla prigione avvenuta nel 1908. Dopo la rivoluzione, Nade\u017eda fu impiegata di fiducia nell'ufficio di Lenin.\nLa coppia si spos\u00f2 nel 1919, quando Stalin aveva gi\u00e0 40 anni. Dal matrimonio nacquero due figli: Vasilij D\u017euga\u0161vili (1921-1962) e Svetlana Allilueva (1926-2011).\nLe circostanze della morte.\nL'8 novembre 1932, in occasione dell'anniversario della rivoluzione, fu dato un banchetto al Cremlino, durante il quale Stalin fu estremamente scortese nei confronti di sua moglie. Le versioni dell'accaduto sono diverse: alcuni hanno riferito che il dittatore arriv\u00f2 anche a gettare su di lei una sigaretta accesa. Nade\u017eda lasci\u00f2 la cena e si ritir\u00f2 nella sua stanza, accompagnata dalla Molotova, che rifer\u00ec di averla lasciata pi\u00f9 tardi ormai tranquillizzata. Come \u00e8 emerso dalla testimonianza resa dopo la morte di Stalin da Nikolaj Vlasik, capo della sua scorta, quella notte Nade\u017eda telefon\u00f2 alle guardie del corpo chiedendo del marito e l'ufficiale in servizio le rispose che non era al Cremlino ma nella sua dacia fuori citt\u00e0 in compagnia della moglie di Gusev. Il giorno dopo Nade\u017eda Allilueva fu trovata morta, uccisa da un colpo di revolver, verosimilmente suicidatasi. Aveva 31 anni.\nRimane molto amata dai russi oggi; la sua tomba al cimitero di Novodevi\u010dij \u00e8 coperta quasi sempre di fiori."}
{"id": "473840", "revid": "212348", "url": "https://it.wikipedia.org/wiki?curid=473840", "title": "Sans famille", "text": ""}
{"id": "473842", "revid": "4327", "url": "https://it.wikipedia.org/wiki?curid=473842", "title": "Inonde mon ventre", "text": ""}
{"id": "473845", "revid": "125351829", "url": "https://it.wikipedia.org/wiki?curid=473845", "title": "Tueret", "text": "Tueret o Tauret \u00e8 una divinit\u00e0 egizia raffigurata con le fattezze di una femmina d'ippopotamo gravida. Il nome \u00e8 traslitterato anche come Taweret, Taurt, Tuat, Taouris, Tuart, Ta-weret, Tawaret, Twert, Taueret e Thueris.\nEra considerata la grande protettrice delle donne incinte e dei bambini vegliava anche sul sonno.\nAlla sua immagine \u00e8 legato il glifo V17 s3 - protezione, rappresentante un amuleto magico.\nCulto.\nNell'ambito dei riti funerari Tueret veniva considerata la madre del sole, quindi collaborava alla sua rinascita quotidiana, oltre ad aiutare il defunto a rinascere a nuova vita.\nL'ippopotamo \u00e8 la forma di uno dei tre letti (le altre sono vacca e leone) su cui i defunti erano posti in sequenza per permettere loro il viaggio nell'aldil\u00e0.\nTalvolta era associata a Bes, Amon-Ra, Seth e Osiride, e veniva raffigurata con i seni umani, alzata dritta su due zampe, appoggiata al nodo protettivo, con una coda di coccodrillo sul dorso.\nCome divinit\u00e0 stellare appare in funzione di misuratrice del tempo.\nBibliografia.\nTosi, Mario - Dizionario enciclopedico delle divinit\u00e0 dell'antico Egitto - ANANKE, Torino 2004 - ISBN 88-7325-064-5"}
{"id": "473850", "revid": "47767", "url": "https://it.wikipedia.org/wiki?curid=473850", "title": "Tauret", "text": ""}
{"id": "473856", "revid": "3732", "url": "https://it.wikipedia.org/wiki?curid=473856", "title": "Mario Agnes", "text": "Biografia.\nMario Agnes nacque a Serino il 6 dicembre 1931. Era fratello di Biagio, gi\u00e0 direttore generale RAI.\nSi laure\u00f2 in lettere all'Universit\u00e0 degli Studi di Napoli Federico II.\nFu docente di storia del cristianesimo presso le Universit\u00e0 di Cassino e l'Universit\u00e0 degli Studi di Roma \"La Sapienza\".\nFu presidente diocesano dell'Azione Cattolica di Avellino, delegato regionale della Campania e vicepresidente per il settore adulti per un triennio. Dal 1973 al 1980 fu presidente nazionale dell'Azione Cattolica. Succedette a Vittorio Bachelet in uno dei momenti pi\u00f9 delicati e difficili della storia dell'Azione Cattolica, impegnata, dopo l'approvazione del nuovo statuto nel 1969, a ridefinire la propria identit\u00e0 e il proprio stile operativo alla luce del Concilio Vaticano II. Punt\u00f2 a valorizzare la dimensione \"religiosa\" dell'associazione senza trascurare la sua vocazione civile e sociale - una scelta racchiusa lapidariamente\nnello slogan \"evangelizzazione e promozione umana\" - e rinsaldando il legame con la gerarchia, in particolare con i papi: prima con Paolo VI e poi con papa Giovanni Paolo II.\nNel 1976 papa Paolo VI lo chiam\u00f2 a presiedere la Nuova Editoriale Italiana, societ\u00e0 editrice del quotidiano cattolico \"Avvenire\".\nFu consigliere comunale di Roma come indipendente nella Democrazia Cristiana. In tale partito fece parte del collegio di sette garanti che dovevano presentare delle norme per decidere sul comportamento degli iscritti al partito appartenenti alla P2.\nIl 1\u00ba settembre 1984 papa Giovanni Paolo II lo nomin\u00f2 direttore dell\"'Osservatore Romano\". Con la sua direzione diede vita a un rinnovamento della redazione del giornale, accompagnato dall'introduzione di sostanziali cambiamenti nella grafica e dall'apertura crescente alle nuove tecnologie: un processo che nel 1991 port\u00f2 al definitivo passaggio dalla vecchia composizione a piombo alla moderna fotocomposizione al \"computer\".\nIl 27 ottobre 2007 lasci\u00f2 la direzione del giornale e and\u00f2 in pensione. Gli succedette il professor Giovanni Maria Vian. Lo stesso anno papa Benedetto XVI lo nomin\u00f2 \u00abdirettore \"ad honorem\"\u00bb.\nNel gennaio 2006 gli venne conferito il titolo di \u00abAmbasciatore di Roma\u00bb per la sezione comunicazione.\nMor\u00ec nella sua abitazione nella Citt\u00e0 del Vaticano il 9 maggio 2018 all'et\u00e0 di 86 anni dopo una lunga malattia. Le esequie si tennero il 12 maggio alle ore 10 nella chiesa di Sant'Anna dei Palafrenieri nella Citt\u00e0 del Vaticano e furono presiedute da monsignor Vincenzo Paglia. Alle ore 15 dello stesso giorno venne celebrata una seconda messa di esequie nella chiesa di San Luca a Ponte di Serino. Al termine la salma fu tumulata nel cimitero cittadino."}
{"id": "473861", "revid": "6923", "url": "https://it.wikipedia.org/wiki?curid=473861", "title": "Configurazione MIDI Audio", "text": "Configurazione MIDI Audio \u00e8 un'utility inclusa con il sistema operativo macOS per impostare l'input/output audio del computer e per gestire dispositivi MIDI.\n\u00c8 stata inizialmente introdotta con Mac OS X 10.5 Leopard come un modo semplificato di configurare i dispositivi MIDI."}
{"id": "473869", "revid": "124997771", "url": "https://it.wikipedia.org/wiki?curid=473869", "title": "Massimo Sarmi", "text": "Formazione.\nLaureato in ingegneria elettronica presso l'Universit\u00e0 La Sapienza di Roma, ha conseguito la specializzazione in elettronica applicata alle telecomunicazioni presso l'Istituto Galileo Ferraris di Torino.\nCarriera.\nSarmi ha iniziato la sua carriera come ufficiale nell'Aeronautica Militare per poi passare a Telecom Italia (allora SIP), in cui ha seguito la fase di sviluppo della telefonia mobile.\nNel 1995 \u00e8 il primo direttore generale di Telecom Italia Mobile (TIM), la societ\u00e0 nata dello scorporo della divisione radiomobile da Telecom; tre anni dopo, nel 1998, \u00e8 chiamato a ricoprire la carica di direttore generale della capogruppo Telecom Italia.\nNel 2000 viene nominato amministratore delegato e direttore generale di Siemens Italia, incarico che lascia nel 2002 per diventare amministratore delegato del Gruppo Poste Italiane dove chiuder\u00e0 il primo bilancio in utile. Da allora l'azienda fa registrare bilanci con utili sempre crescenti e amplia il suo raggio di attivit\u00e0 con il lancio delle carte Postepay e dell'operatore di telefonia PosteMobile.\nHa ricorperto l'incarico di amministratore delegato del Gruppo Poste Italiane dal 7 maggio 2002 al 7 maggio 2014.\nDal 2002 al 2010 fa parte del Consiglio di Amministrazione dell'Universit\u00e0 Bocconi di Milano.\nA maggio 2009 \u00e8 stato eletto per la seconda volta nel board di Ipc, International Post Corporation, l'associazione dei maggiori operatori postali nel mondo, per il triennio 2009-2011.\nDal 30 giugno 2010 \u00e8 presidente della Fondazione Global Cyber Security Center (GCSEC), l'organismo internazionale di studio e ricerca per la sicurezza delle comunicazioni digitali costituito a Roma su iniziativa di Poste Italiane.\nDa maggio 2011 \u00e8 vicepresidente con delega ai servizi per le piccole e medie imprese dell'Unione Industriali di Napoli.\nDal 1\u00ba agosto 2011 \u00e8 presidente di MedioCredito Centrale SpA.\nA marzo 2013 \u00e8 stato nominato da Confindustria delegato per la diffusione dei servizi digitali evoluti. \nDa ottobre 2014 \u00e8 stato amministratore delegato della concessionaria autostradale Milano Serravalle - Milano Tangenziali S.p.A. fino al luglio 2016.\nDa giugno 2015 \u00e8 presidente della concessionaria autostradale Autostrada Pedemontana Lombarda S.p.A.\nDa maggio 2019 \u00e8 vicepresidente di SIA S.p.A.\nDa novembre 2020 \u00e8 presidente di FiberCop, societ\u00e0 controllata da TIM.\nPoste Italiane.\nSarmi viene nominato amministratore delegato del Gruppo Poste Italiane nel maggio del 2002 e viene riconfermato altre tre volte (2005, 2008 e 2011).\nAlla guida del Gruppo, Sarmi ha sviluppato una strategia di potenziamento della rete di uffici postali, di innovazione tecnologica, di ampliamento della gamma di servizi e di ingresso in nuovi settori di business, ottenendo risultati significativi sul piano finanziario.\nNel 2003 lancia Postepay, la carta prepagata pi\u00f9 diffusa in Europa e nel 2007 entra come primo operatore postale al mondo nella telefonia mobile con Postemobile.\nNel 2008 Poste Italiane entra nella classifica di Fortune delle \u201cWorld's Most Admired Companies\" sino a consolidare il quarto posto nel 2012 ed essere la prima delle italiane nel 2014.\nPoste Italiane, sotto la guida di Sarmi, ha attivato collaborazioni con importanti player nazionali ed internazionali, come Ups, Finmeccanica, Russian Post, Microsoft, IBM, HP, Cisco, Vodafone, Ferrovie dello Stato, Rai e SAP.\nNel 2006 \u00e8 stato inisgnito del Business and Culture Award dalla Camera di Commercio Italo-Americana. Nel 2007 ha ricevuto il premio GEI Award.\nSarmi ha impegnato il Gruppo nella riduzione delle emissioni di gas serra e nell'abbattimento dell'inquinamento ambientale ed acustico nel servizio di recapito."}
{"id": "473875", "revid": "73843", "url": "https://it.wikipedia.org/wiki?curid=473875", "title": "Appio Erdonio", "text": " \nSituazione.\nAi tempi di Tito Tazio i Sabini si erano divisi. Molti erano rimasti anche nelle loro terre e da l\u00ec avevano continuato a combattere con i popoli finitimi e con i Romani. D'altra parte molte famiglie sabine -ricordiamo Attio (o Appio) Claudio e tutti i Claudii che tanto hanno segnato la storia di Roma- si erano trasferite dalla Sabina a Roma al seguito del re. Non ci dobbiamo stupire, quindi, se un sabino si trovava all'interno delle mura di Roma durante la notte, e libero di complottare contro le istituzioni della citt\u00e0. \nNel 460 a.C., inoltre, sembrava che Equi e Volsci fossero pronti a ricominciare le \"annuali\" e \"rituali\" ostilit\u00e0 quando una notte, appunto, il Campidoglio e la rocca furono occupati. Circa duemilacinquecento fra esuli e schiavi, comandati da Appio Erdonio, si asserragliarono fra i templi della Triade Capitolina. Quelli che non vollero aderire alla lotta furono massacrati; ma qualcuno riusc\u00ec a fuggire e si precipit\u00f2 nel Foro e lanci\u00f2 l'allarme alla cittadinanza. Nel buio e nella confusione, la carenza di notizie non permise una pronta reazione:\nIn tempi \"normali\" non sarebbe stato un grande problema trarre le armi dall'Erario e darle ai cittadini. Ma quelli, a Roma, non erano tempi normali. Due anni prima il tribuno della plebe Gaio Terentilio Arsa aveva proposto la \"Lex Terentilia\" che voleva migliorare le condizioni politiche della plebe. La discussione della legge aveva pesantemente squassato la vita politica della citt\u00e0. I patrizi resistevano temendo una perdita di potere. In questo quadro -ad esempio- si inserisce il processo al patrizio Cesone Quinzio, figlio di Cincinnato, condannato l'anno precedente e fuggito in Etruria). Era logico supporre che potesse essere alla guida di un gruppo paramilitare teso ad ottenere il rientro dell'esule. \nSul versante plebeo i tribuni della plebe si agitavano a favore della legge e minacciavano di non combattere per la Patria se la plebe non avesse ottenuto qualche vantaggio politico ed economico da tanti sacrifici e tanto sangue.\nAppio Erdonio.\nAppio Erdonio continuava asserendo che avrebbe preferito che l'iniziativa fosse partita dal popolo romano ma che, visto che non c'era nessuna speranza che questo avvenisse, non avrebbe esitato a ricorrere a mezzi estremi, fino alla richiesta di aiuto di Volsci ed Equi. Fino, quindi, al tradimento.\nLa situazione aveva tutta l'apparenza di un'operazione studiata a tavolino dai nemici esterni (si sospettavano i Sabini e Veienti) e gestita con l'organizzazione di una quinta colonna interna composta da bassa manovalanza bellica lanciata allo sbaraglio dalla disperazione. \nSoprattutto si temeva la rivolta degli schiavi in quanto per nessuno sarebbe stato possibile sapere se i suoi schiavi sarebbero rimasti fedeli o se avrebbero costituito un pericolo addirittura dentro le pareti domestiche. \nAltre volte, i patrizi e i plebei erano riusciti a ritrovare la concordia per affrontare i nemici esterni. Questa volta per\u00f2, i tribuni della plebe, resi edotti da altri comportamenti poco \"nobili\" del patriziato, ostacolavano le leve militari asserendo che non si trattava di una guerra ma di un simulacro di guerra appositamente mandato nel Campidoglio per bloccare la votazione della \"Lex Terentilia\". Ne derivava l'analisi che la sommossa era stata organizzata dai patrizi utilizzando ospiti e \"clientes\" che sarebbero tranquillamente scomparsi in quanto inutili una volta approvata la \"Lex Terentilia\".\nI patrizi, su queste basi dialettiche, ritenevano che i tribuni fossero, per lo Stato, (\"loro\" si consideravano \"lo Stato\") un pericolo ben maggiore che qualche schiavo ribelle.\nReazione.\nIl console Publio Valerio, alla notizia che la plebe stava deponendo le armi, lasci\u00f2 la seduta del senato e si precipit\u00f2 ad esortare i tribuni:\n\u00c8 interessante questa parte del discorso di Valerio. Se ne pu\u00f2 evincere che le richieste di Appio Erdonio fossero state presentate in tempi precedenti. Probabilmente la sovraesposizione mediatica della contestatissima \"Lex Terentila\" ha messo in secondo piano queste richieste - forse persino poste in modo legale- e Appio Erdonio si era visto costretto all'azione violenta. Violenza che, d'altra parte, permeava la quotidianit\u00e0 di quegli anni di lotta per il potere fra patrizi e plebei.\nPublio Valerio continu\u00f2 implorando i concittadini di \"liberare gli d\u00e8i\" e si diceva deciso a intraprendere l'attacco anche da solo considerando come nemico chiunque si fosse interposto fra lui ed Appio Erdonio. Ma la notte ferm\u00f2 l'azione del console, l'inazione dei tribuni. La vita politica della citt\u00e0 si era fermata. La legge non fu approvata e i rivoltosi riuscirono a resistere. \nNella stessa notte (\"Eadem nocte\" -Liv. III,18) la notizia giunse a Tusculum, citt\u00e0 alleata di Roma e il dittatore tuscolano Lucio Mamilio, vedendo un'ottima occasione per rendersi gradito ai potenti vicini, part\u00ec per l'Urbe alla guida del suo esercito. Sul far del giorno i Tuscolani arrivarono a Roma. Dapprima scambiati per Volsci ed Equi, i Tuscolani furono fatti entrare e si unirono a Publio Valerio che stava nuovamente cercando di schierare un esercito. Nonostante l'opposizione dei tribuni della plebe i due eserciti si scagliarono sul Campidoglio e i ribelli \nI malcapitati furono costretti ad arretrare all'interno dei templi per difendersi. Nell'atrio del tempio (Tito Livio non specifica quale ma probabilmente si tratta del tempio di Giove Capitolino) Publio Valerio Publicola rimase ucciso ma questo non ferm\u00f2 i cittadini ormai giunti a concludere l'attacco guidati da Publio Volumnio Amintino Gallo che era stato console l'anno precedente.\nLa punizione dei ribelli fu comminata a seconda della loro condizione. Gli uomini liberi furono decapitati; gli schiavi, crocefissi. "}
{"id": "473884", "revid": "767487", "url": "https://it.wikipedia.org/wiki?curid=473884", "title": "L'et\u00e0 dell'innocenza (film)", "text": "L'et\u00e0 dell'innocenza (\"The Age of Innocence\") \u00e8 un film del 1993 diretto da Martin Scorsese. \u00c8 tratto dall'omonimo romanzo del 1920 di Edith Wharton, vincitore del Premio Pulitzer nel 1921.\nTrama.\nNel 1870 a New York il ricco avvocato gentiluomo Newland Archer ha in programma di sposare May Welland, bella e aristocratica ma fatua e superficiale.\nAll'improvviso arriva a New York la cugina di May, la sofisticata quanto affascinante contessa Ellen Olenska. La donna \u00e8 tornata a New York dopo un disastroso matrimonio e sta tentando di divorziare dal marito che la maltratta, un conte polacco che l'ha segregata dalla vita sociale.\nAll'inizio la contessa Olenska \u00e8 ostracizzata dalla societ\u00e0 e si diffondono voci malvagie, ma la famiglia di May sta coraggiosamente accanto alla contessa che viene gradualmente accettata dalla pi\u00f9 raffinata delle vecchie famiglie di New York. La contessa viene snobbata in una festa sociale organizzata dalla sua famiglia, ma con l'aiuto di Archer \u00e8 in grado di tornare in un evento ospitato dal ricco Van der Luydens. L\u00ec fa la conoscenza di uno dei finanzieri affermati di New York, Julius Beaufort, che ha la reputazione di affari rischiosi e abitudini dissipate, il quale comincia a flirtare apertamente con la contessa sia in pubblico che in privato.\nArcher a sua volta inizia ad apprezzare le idee non convenzionali della contessa sulla societ\u00e0 di New York e diventa sempre pi\u00f9 disilluso per la sua nuova fidanzata May.\nDopo che la contessa ha annunciato l'intenzione di divorziare dal marito, Archer si sente costretto ad agire per conto della famiglia e persuadere la contessa a rimanere sposata ma si rende anche conto di essersi inconsapevolmente innamorato della contessa, bruscamente il giorno successivo decide di partire per riunirsi con May e i suoi genitori, che sono in Florida in vacanza. Archer chiede quindi a May di accorciare il loro fidanzamento, ma May diventa sospettosa e gli chiede se la sua fretta di sposarsi \u00e8 motivata dalla paura di sposare la persona sbagliata. Archer rassicura May che \u00e8 innamorato di lei.\nQuando Archer torna a New York chiama la contessa e ammette di essersi innamorato di lei, ma arriva un telegramma di May che annuncia che i suoi genitori hanno spostato la data del matrimonio.\nDopo il loro matrimonio e la luna di miele, Archer e May si stabiliscono a New York. La contessa torna a New York per prendersi cura di sua nonna. Quindi ritornano i piani di relazione tra la contessa e Archer ma improvvisamente la contessa annuncia la sua intenzione di tornare in Europa. May organizza una festa d'addio per la contessa e, dopo che gli ospiti se ne vanno, May annuncia ad Archer di essere incinta e di aver raccontato le sue notizie alla cugina Ellen due settimane prima, per cui Archer comprende i motivi della partenza improvvisa.\nGli anni passano: Archer ha 57 anni ed \u00e8 un padre rispettoso e amorevole di tre figli e un marito fedele ma \u00e8 anche vedovo in quanto May era morta. Il figlio di Archer, Ted, convince il padre a fare un viaggio in Francia. L\u00ec Ted ha organizzato una visita all'appartamento di Parigi della contessa Olenska, che Archer non vede da 25 anni. Ted confida al padre che May, sul letto di morte, gli confess\u00f2 che sapeva che avrebbe lasciato i figli in buone mani, perch\u00e9 una volta, quando lei glielo chiese, Archer rinunci\u00f2 alla cosa che desiderava di pi\u00f9. A questo Archer risponde che in realt\u00e0 lei non glielo aveva mai chiesto. Inizialmente dispiaciuto di non aver tenuto nascosti i suoi veri sentimenti alla moglie, Archer si rende conto di essere felice che la stessa May lo avesse compreso, donandogli la sensazione di essersi liberato di un peso. Quella sera, fuori dall'appartamento della contessa, Archer lascia andare da solo suo figlio a visitarla. Mentre siede fuori dallo stesso appartamento, fissa la finestra nella speranza di scorgere la contessa in sua attesa, come tempo addietro aveva sperato che questa si voltasse prima che una barca potesse giungere ad un faro. Tuttavia, anche questa volta, la contessa non si presenta e Archer, consapevole che in fondo Ellen non fosse in sua attesa, si incammina per le strade di Parigi mantenendo il ricordo di un amaro sentimento platonico nei confronti della contessa."}
{"id": "473885", "revid": "633110", "url": "https://it.wikipedia.org/wiki?curid=473885", "title": ".30 Carbine", "text": "La cartuccia .30 carbine (7,62 \u00d7 33\u00a0mm) \u00e8 stata sviluppata dalla Winchester, che la realizz\u00f2 modificando la cartuccia .32WSL del 1906.\nAppare per la prima volta nel 1940 e nasce come munizione per la carabina \"M1 Carbine\", un'arma leggera pensata per i soldati in incarichi speciali ed usata dall'esercito statunitense sia durante il secondo conflitto mondiale che durante la guerra del Vietnam.\nHa un bossolo in ottone diritto rimless, innesco tipo Berdan da fucile e palla in piombo da 108-112 grani di forma ogivale e mantellata in acciaio ramato. Viene utilizzata anche nella pistola AMT automag e nel revolver Ruger New Blackhawk."}
{"id": "473892", "revid": "768068", "url": "https://it.wikipedia.org/wiki?curid=473892", "title": "Nunazione", "text": "La nunazione o tanw\u012bn \u00e8 una caratteristica grammaticale di alcune lingue semitiche, in particolare della lingua araba, che consiste nell'aggiunta di una \"n\" a fine parola con valore morfologico (in particolare, nei nomi singolari, per ottenere l'indeterminazione).\nLa nunazione nella lingua araba.\nNella lingua araba classica la determinazione dei sostantivi e degli aggettivi al singolare \u00e8 data, oltre che dalla presenza dell'articolo \"al-\" (o dall'annessione genitivale), anche dall'uso delle desinenze di caso \"-u\", \"-a\" ed \"-i\". Viceversa, l'indeterminazione, \u00e8 marcata non solo dall'assenza dell'articolo ma anche dall'aggiunta di una nasale finale (\"n\"), per cui si avranno le desinenze \"-un\", \"-an\" e \"-in\":\nLe desinenze sono qui riportate in apice perch\u00e9 nella lingua araba odierna non vengono pronunciate (e neppure scritte, salvo nei testi coranici, che sono vocalizzati, e nel caso dell'accusativo avverbiale).\nAl duale e al plurale \"sano\" dei nomi maschili, la nunazione (presenza di una desinenza \"-ni\" o \"-na\") contraddistingue lo stato \"libero\", in contrapposizione allo \"stato costrutto\", privo di tale desinenza:\nAl di fuori del nome, la nunazione caratterizza anche un modo verbale, il cosiddetto \"energico\", che aggiunge alla vocale \"-a\" finale del congiuntivo vuoi una semplice \"-n\" (energico \"leggero\"), vuoi una desinenza \"-nna\" (energico \"pesante\").\nEtimologia.\nIl termine \"nunazione\" deriva da \"n\u016bn\", nome arabo della consonante \ufee5 (equivalente alla nostra /n/). In lingua araba, la nunazione \u00e8 invece detta \"tanw\u012bn\" (\u062a\u0646\u0648\u064a\u0646).\nContrariamente a quanto il nome possa far credere, la nunazione non \u00e8 mai resa graficamente con la consonante \"n\u016bn\", bens\u00ec con un raddoppiamento dei segni delle vocali brevi. Cos\u00ec, la nunazione della fatha (la vocale \"a\", resa graficamente con una linea obliqua al di sopra della lettera) si ottiene scrivendo due linee oblique parallele ( \u0640\u064b ) al di sopra della stessa.\nParalleli semitici.\nLa nunazione \u00e8 la manifestazione di un fenomeno pi\u00f9 generale che si ritrova in gran parte delle lingue semitiche, vale a dire l'aggiunta di una nasale in fine di parola, con diversi valori morfologici. Vi sono lingue per le quali questa nasale \u00e8 una \"n\", e per esse si parla di \"nunazione\", mentre altre presentano invece una \"m\", e in questo caso si parla di \"mimazione\". In accadico l'alternanza di nomi con e senza \"-m\" finale era spesso casuale, e nelle fasi pi\u00f9 antiche sembra che la mimazione conferisse un valore di determinatezza (a quell'epoca non era ancora nato l'articolo determinativo). La mimazione si ritrova anche nel plurale dei nomi in ebraico, mentre l'aramaico formava i plurali con la nunazione."}
{"id": "473901", "revid": "37401", "url": "https://it.wikipedia.org/wiki?curid=473901", "title": "Spada a due mani", "text": "La spada a due mani \u00e8 una spada di grandi dimensioni e ingombro, pensata per essere impugnata usando entrambe le mani.\nStoria.\nUna prima presenza della spada a due mani si ha nell\"Epopea di Gilgamesh\", un antico poema epico babilonese scritto circa 4500 anni fa. Secoli dopo i legionari romani che si scontrarono con le trib\u00f9 galliche e germaniche dovettero affrontare guerrieri muniti di grandi spade maneggiate a due mani, anche se il vero impulso allo sviluppo di quest'arma fu il miglioramento costante delle corazze, per le pi\u00f9 pesanti e rinforzate delle quali la normale spada non poteva nulla. La spada quindi, grazie anche all'evolversi della metallurgia, inizia a mutare assumendo la foggia e le caratteristiche fino ad assomigliare alla classica spada a due mani del Medioevo presente nell'immaginario collettivo moderno.\nFino al 1500 comunque la spada a due mani venne relegata all'uso nei duelli, tanto che nel 1409 Fiore dei Liberi pubblic\u00f2 il primo manuale italiano sull'uso di quest'arma, seguito da Filippo Vadi qualche decina di anni dopo, il quale stil\u00f2 anche una serie di punti necessari affinch\u00e9 una spada si potesse definire \"a due mani\". In Italia gli ultimi trattatisti a parlare della spada a due mani furono Giacomo di Grassi e Francesco Alfieri rispettivamente nel 1570 e nel 1653, dopodich\u00e9, con la grande e rapida diffusione delle armi da fuoco in Europa, la spada a due mani, cos\u00ec come molte altre armi bianche, cadde in disuso.\nCaratteristiche.\nLe parti dell'elsa sono tre: pomolo, impugnatura e guardia crociata, che pu\u00f2 essere dotata di spuntoni di arresto o offesa.\nIl pomo \u00e8 un peso di ferro o acciaio che serve a bilanciare la lama, e ad attaccare nel caso il combattimento vada in gioco stretto. L'impugnatura, di legno poi rivestito in cuoio, permette una buona presa e la guardia crociata, barra di metallo dritta o ricurva verso la lama, serve a proteggere le mani dalla spada avversaria, a bloccare la lama avversaria oppure ad attaccare (sempre nel caso di combattimento ravvicinato). L'elsa viene poi fissata al codolo, parte terminante della lama opposta alla punta. Quando venivano fissati i tre componenti dell'elsa, un po' di codolo sporgeva e allora questo veniva riscaldato e poi ribattuto, appiattendolo e rendendo saldissima tutta la parte sopra citata.\nLa lama si divide in tre parti: la parte anteriore, detta \"punta\" o \"parte debole\", che mantiene meglio il filo e che, generalmente, porta il colpo; quella posteriore, ovvero vicina all'elsa, detta \"parte forte\", che non ha filo ma garantisce la robustezza dell'intera lama, usata spesso per parare; infine, quella mediana, che permette sia di parare che di colpire, ma soprattutto per fare spada contro spada, ingaggiare la lama e quindi ottenere le famose prese di ferro. Il colpo viene solitamente portato con la parte della lama che \u00e8 rivolta nella stessa direzione delle dita della mano che la impugna, detta \"filo vero\" o \"filo dritto\". La parte opposta, verso il braccio di chi combatte, \u00e8 invece detta \"filo falso\" o \"filo manco\".\nL'impugnatura, lunga circa una spanna, viene tenuta con la mano forte, e termina con il pomolo impugnato dalla mano debole. La tecnica vede soprattutto fendenti di taglio sia lunghi che corti e affondi di punta che sfruttano la notevole lunghezza della lama.\nIl peso medio di una spada a due mani era di circa un kg e mezzo. La lunghezza totale andava dai 110 ai 150 cm.\nImpiego.\nI documenti che tramandano le tecniche d'impiego della spada a due mani risalgono al periodo compreso tra i primi del Quattrocento e la met\u00e0 del Seicento, anche se la massima diffusione di questo stile di combattimento si verific\u00f2 tra il XV e la met\u00e0 del XVI secolo, principalmente in Italia e in Germania.\nLa spada a due mani si pu\u00f2 considerare principalmente un'arma da guerra del medioevo e del rinascimento.\nInoltre, con la spada da due mani si attesta con l'uso dell'arma nella vita civile, per difesa personale e per i duelli legali, un concetto fondamentale per lo sviluppo della scherma pi\u00f9 moderna.\nAll'evenienza, come altre tipologie di spada che presentano la lama vicino all'elsa non affilata, era impugnabile come una corta lancia, strategia alla quale si ricorreva nel momento di affrontare avversari in armatura completa, per poter portare colpi di punta pi\u00f9 potenti, soprattutto nei pertugi dell'armatura.\nAi giorni nostri la spada a due mani \u00e8 studiata da alcune scuole di scherma tradizionale o scrimia essendo illustrata ampiamente da molti trattatisti dell'epoca come, ad esempio, il medievale Fiore dei Liberi e il rinascimentale Achille Marozzo.\nVarianti.\n\"Kringla\".\nSpadona a due mani di produzione svedese, con elsa particolare formata da una barretta metallica attorcigliata a comporre anellature. Usata in Svezia tra 1400 e 1500.\nFlamberga e \"Zweih\u00e4nder\".\nLa Flamberga \u00e8 essenzialmente una spada a due mani con lama tagliente ondulata, lunga e pesante. Era generalmente utilizzata come elemento decorativo, ma alcuni soldati lanzichenecchi, definiti doppels\u00f6ldner (letteralmente \"pagati il doppio\"), ne impiegarono spesso la controparte militare Zweih\u00e4nder per sfoltire le picche nemiche, tranciandole di netto, eliminando cos\u00ec il maggior pericolo per la cavalleria.\nNormalmente la lama \u00e8 lunga un metro e il manico 50\u00a0cm; sulla prima c'\u00e8 una parte di cuoio per infilare la mano protetta da due punte lunghe circa 5\u00a0cm; il manico \u00e8 avvolto da una fascia di cuoio ed il guardamano \u00e8 semplice e con poche decorazioni. In altri casi, la parte di cuoio sulla lama e il guardamano sono decorati e il manico \u00e8 in avorio o altri materiali pregiati.\n\"Claymore\".\nIl termine in lingua inglese Claymore, derivato dal gaelico \"claidheamh m\u00f2r\" (\"grande spada\") o \"claidheamh da lamh\" (\"spada a due mani\"), ove \"claidheamh\" \u00e8 correlato alla parola latina \"gladius\", indica due tipi di spada in uso ai guerrieri della Scozia tra Medioevo ed Et\u00e0 Moderna:\nla variante scozzese della spada a due mani e la variante scozzese della spadona con elsa a cesto in uso alle forze di fanteria nel XVII e XVIII secolo.\nRispetto alle altre spade a due mani sviluppatesi in Europa tra Tardo Medioevo e Rinascimento, la \"Claymore\" scozzese era forse la pi\u00f9 maneggevole, fatto salvo il Montante spagnolo: 1,4 metri di lunghezza totale, 1 metro di lunghezza per la lama e circa 2,5\u00a0kg di peso complessivo.\nNell'insieme, i dati tecnici dell'arma la fanno rientrare nel modello XIIIa della \"Oakeshott Tipology\".\nCaratteristica tipica della \"Claymore\" a due mani era l'impugnatura. La crociera ha bracci diritti, chiusi ad angolo acuto sulla lama, forse per favorire manovre di disarmo, terminanti in arrotondamenti spatolati e trilobati (a volte quadrilobati). Il pomolo era circolare e con una raggiera incisa. La lama della \"Claymore\" poteva presentare ricasso, spesso manicato di cuoio, o sguscio ma le fonti iconografiche presentano anche modelli antichi con lama interamente a vista e codolo che si innesta direttamente nella crociera. Alcuni modelli di \"Claymore\" a due mani montavano, oltre ai bracci, in questo caso curvi, due valve concave a protezione della mano (\"guscio di vongola\").\nBibliografia.\nFra i trattati pi\u00f9 importanti sull'uso della spada a due mani, per quanto riguarda lo stile italiano, ci sono il Flos Duellatorum di Fiore dei Liberi (1409 - derivato dallo studio delle tecniche tedesche), e quello di Filippo Vadi (redatto tra il 1482 e il 1487) e Achille Marozzo del 1536 (con lui l'utilizzo della spada a due mani raggiunge il suo apice per quanto riguarda la pratica del duello). Pi\u00f9 tardi, Giacomo di Grassi e Francesco Alfieri pubblicheranno rispettivamente la \"Ragion di adoprar sicuramente l'arme\" (1570) e \"L'arte di ben maneggiar la spada\" (1653).\nDello stile tedesco originario si occuparono invece Hans Talhoffer (1443-1467) e Joachim Meyer (1570)."}
{"id": "473903", "revid": "1573940", "url": "https://it.wikipedia.org/wiki?curid=473903", "title": "Erebia", "text": "Erebia \u00e8 un genere di farfalle appartenente alla famiglia Nymphalidae.\nHa una distribuzione di tipo olartico (Nord America ed Eurasia centrosettentrionale). Insieme al genere \"Proterebia\" (con l'unica specie \"Proterebia afra\" delle steppe della Russia meridionale), forma la sottotrib\u00f9 Erebiina.\nLe specie di \"Erebia\" hanno abitudini diurne ed hanno delle livree brune variegate di rosso e con macchie simili a ocelli.\nVivono generalmente sulle montagne.\nTassonomia.\nAl 2008, sono elencate le seguenti specie di \"Erebia\":"}
{"id": "473909", "revid": "729019", "url": "https://it.wikipedia.org/wiki?curid=473909", "title": "7,63 \u00d7 25 mm Mauser", "text": "La cartuccia 7,63\u00a0mm Mauser \u00e8 in realt\u00e0 l'evoluzione della 7,65 \u00d7 25 mm Borchardt. Per la precisione, la pistola semiautomatica Borchardt C-93 fu la prima semiautomatica moderna e da essa deriv\u00f2 la famosa pistola Luger P08. Mauser non fece altro che riadattare la cartuccia alla sua arma, la C96. Inoltre aument\u00f2 notevolmente la carica di lancio portando il proiettile alla velocit\u00e0 di 450 m/s. La cartuccia impiega un bossolo a collo di bottiglia e fondello tipo rimless."}
{"id": "473923", "revid": "2175", "url": "https://it.wikipedia.org/wiki?curid=473923", "title": "The English Patient", "text": ""}
{"id": "473938", "revid": "125449108", "url": "https://it.wikipedia.org/wiki?curid=473938", "title": "Battistero", "text": "Il battistero (dal latino \"baptisterium\" e dal greco \u03b2\u03b1\u03c0\u03c4\u03b9\u03c3\u03c4\u03ae\u03c1\u03b9\u03bf\u03bd) \u00e8 l'edificio separato da una chiesa (in genere italiana), qui si svolge il rito del battesimo. La separazione dei due luoghi ha origine nei primi secoli dell'era cristiana, quando i non ancora battezzati non erano ammessi alle celebrazioni eucaristiche che si svolgevano all'interno dei luoghi di culto consacrati.\nCaratteri generali.\nIl battistero ha per lo pi\u00f9 otto lati, specie dopo la costruzione del Battistero lateranense, modello da imitare per secoli, cos\u00ec da rappresentare l'ottavo giorno dopo i sei giorni della creazione (Gen 1) e dopo il settimo, il sabato (Gen 2,1\u20133), di nuovo il primo giorno, la domenica, che cos\u00ec \"significa la nuova creazione inaugurata con la resurrezione di Cristo\", e che pu\u00f2 essere interpretato come \"quello che sta oltre lo scorrere del tempo, perch\u00e9 anticipa l'eternit\u00e0 in cui si entrer\u00e0 definitivamente con la resurrezione\". Il numero otto rappresentato dall'ottagono \u00e8 quindi un numero escatologico.\nLa forma circolare e con camminamento superiore (come a Pisa) era poi un esplicito richiamo alla basilica del Santo Sepolcro a Gerusalemme, ammirata da pellegrini e crociati e imitata al ritorno in patria.\nStoria.\nIl battistero, nei casi pi\u00f9 rappresentativi, \u00e8 separato dal corpo della chiesa ed \u00e8 collocato generalmente al suo fianco o di fronte al prospetto principale. L'edificio in genere si presenta a pianta poligonale o circolare con una copertura a cupola e al suo interno contiene il fonte battesimale, che in genere \u00e8 costituito da una vasca in marmo, giacch\u00e9 doveva permettere la parziale immersione del battezzando, secondo la tradizione rituale paleocristiana.\nLa diffusione dei battisteri in Italia \u00e8 stata particolarmente importante nel periodo romanico e gotico, mentre nelle epoche successive si prefer\u00ec destinare allo scopo una cappella collocata all'interno dell'edificio principale, in genere la pi\u00f9 vicina all'ingresso, anche in seguito alle modifiche del rito, che attualmente avviene solo con l'aspersione di una modica quantit\u00e0 di acqua sul capo del battezzando. Il fonte battesimale, in questi casi, non \u00e8 pi\u00f9 costituito da una vasca, ma da un elemento architettonico simile a un'acquasantiera. La cappella dedicata al battesimo, seppur non pi\u00f9 costituita da un edificio autonomo, \u00e8 comunque denominata battistero. \nDopo i dettami del Concilio di Trento, che ha restituito al battesimo la sua dimensione comunitaria, la funzione del battistero \u00e8 via via scemata.\nCelebri i battisteri di Firenze, Pisa, Siena, Pistoia, Ascoli Piceno, Asti, Ravenna (Battistero Neoniano e Battistero degli ariani), Albenga, Basilica di Santa Maria Assunta (Aquileia), Grado, Nocera Superiore, Cremona, Padova e Parma; quest'ultimo con delle marcate influenze gotiche. \nUn caso di battistero a nove lati \u00e8 quello di Agliate."}
{"id": "473940", "revid": "228587", "url": "https://it.wikipedia.org/wiki?curid=473940", "title": "Relentless", "text": ""}
{"id": "473942", "revid": "793215", "url": "https://it.wikipedia.org/wiki?curid=473942", "title": "Serenade", "text": "Serenade o S\u00e9r\u00e9nade pu\u00f2 riferirsi a:"}
{"id": "473943", "revid": "1543377", "url": "https://it.wikipedia.org/wiki?curid=473943", "title": "STS-121", "text": "La STS-121 \u00e8 una missione spaziale del Programma Space Shuttle gi\u00e0 prevista per la fine del 2005 e slittata al 2006 per risolvere alcuni problemi tecnici e malfunzionamenti relativi al serbatoio esterno, problemi che si sono presentati durante la missione STS-114 dopo una parziale riprogettazione del serbatoio esterno per risolvere i problemi che hanno causato il disastro dello Space Shuttle \"Columbia\" durante la fase di rientro della missione STS-107.\nEquipaggio.\nEquipaggio della Expedition 13 in partenza verso la ISS\nScopi.\nLo scopo della missione \u00e8 stato la dimostrazione delle tecniche per ispezionare e proteggere il sistema di protezione termica dello Space Shuttle, rifornire la stazione e riportare l'equipaggio a tre astronauti. Inoltre tra gli obiettivi primari \u00e8 compresa la sostituzione di componenti critici per la stazione e le future missioni di assemblaggio. I rifornimenti erano contenuti nel Multi-Purpose Logistics Module \"Leonardo\", contenente 14 tonnellate di materiali.\nStemma.\nLo stemma raffigura lo Space Shuttle agganciato alla Stazione Spaziale Internazionale, con il simbolo astronautico sullo sfondo costituito da tre colonne dorate con una stella. La stazione \u00e8 disegnata nella configurazione in cui sar\u00e0 durante la missione. Lo sfondo include la Terra con il Sole che sorge sul suo orizzonte.\nMissione.\nDurante la missione STS-121 diretta verso la Stazione Spaziale Internazionale, l'equipaggio del \"Discovery\" ha effettuato dei test di componenti e procedure per l'ispezione e la riparazione del sistema di protezione termico dello Space Shuttle. Inoltre sono stati inviati materiali e rifornimenti per l'espansione della stazione spaziale.\nDopo l'incidente dello Shuttle \"Columbia\", la NASA decise che sarebbero stati necessari due nuovi voli di test e che le attivit\u00e0 originalmente svolte nella missione STS-114 sarebbero dovute essere divise in due missioni a causa dei test di sicurezza supplementari. Prima dell'incidente, le missioni STS-118 e STS-121 erano assegnate al \"Columbia\". La missione STS-118, anch'essa diretta verso la ISS fu riassegnata al \"Discovery\" ma in seguito assegnata all\"Endeavour\".\nLa missione STS-121 era stata assegnata originariamente al \"Discovery\", dopo il volo della missione STS-114 dell\"Atlantis\" ma, a causa di un problema con il carrello di atterraggio dell\"Atlantis\", la STS-114 fu poi compiuta dal \"Discovery\". Al termine della missione, la pianificazione delle missioni fu nuovamente modificata, spostando l\"Atlantis\" alla missione STS-115 e assegnando nuovamente il \"Discovery\" alla missione STS-121. Il lancio della STS-121 venne ritardato fino al luglio 2006 a causa di problemi con un frammento di rivestimento e con il sensore di \"Engine Cut Off\".\nIl 12 maggio 2006 venne spostato il \"Discovery\" dall'Orbiter Processing Facility al Vehicle Assembly Building, dove fu agganciato al serbatoio esterno e ai razzi a combustibile solido.\nCarico della Missione.\nTutto l'equipaggiamento \u00e8 stato installato nel modulo \"Destiny\".\nCronologia.\nSabato 1\u00ba luglio (lancio rinviato).\nGli eventi della giornata andarono in accordo con i piani, a parte una temperatura fuori norma nelle letture del propulsore L5L. La finestra di lancio era compresa dalle 15:48:41 alle 15:53:02. Alle 15:42, a T-9, il controllo missione decise di rinviare il lancio a causa delle presenza di nubi e fulmini ad una distanza inferiore alle 20 miglia dall'area di lancio e dal percorso. Il lancio venne rinviato al 2 luglio per le 15:36. Questa missione fu la prima nella quale la NASA prese delle precauzioni per la presenza di rapaci, in particolare di avvoltoi. Gli sforzi compresero la rimozione di carcasse di animali dalle aree nei pressi del lancio.\nDomenica 2 luglio (lancio rinviato).\nAlle 9:30 venne diramato un comunicato NASA tramite il blog che riportava una probabilit\u00e0 del 70% di incontrare condizioni di tempo che non permettevano il lancio a causa di tempeste di fulmini. Il lancio venne rinviato alle 14:38 del 4 luglio\nLuned\u00ec 3 luglio (nessun tentativo di lancio).\nVennero rifornite le celle a combustibile per aumentare le probabilit\u00e0 di avere abbastanza elettricit\u00e0 per effettuare una terza passeggiata spaziale.\nFurono scoperte delle fratture e una regione dove il rivestimento era assente nello strato isolante della parte superiore del serbatoio esterno. Un frammento di rivestimento era caduto dal supporto della linea di alimentazione dell'ossigeno. Le cause del danneggiamento dello strato di isolamento furono attribuite agli stress termici dovuti ai riempimenti e svuotamenti del serbatoio con il carburante criogenico.\nMarted\u00ec 4 luglio (1\u00ba giorno, lancio).\nAlle 8:35 fu notata un'avaria al circuito di backup che controlla i riscaldatori primari delle giunzioni dei razzi a combustibile solido. Fu considerata la possibilit\u00e0 di una riparazione, ma essa non venne effettuata poich\u00e9 i riscaldatori vengono usati solo quando \u00e8 presente un clima freddo, inoltre il riscaldatore primario era funzionante.\nPer questo giorno, la possibilit\u00e0 di un rinvio dovuto al maltempo era del 20%.\nAlle 14:37:55 EDT, il \"Discovery\" venne lanciato dal pad del Kennedy Space Center a Cape Canaveral, in Florida. Questo era il terzo tentativo di lancio e il \"Discovery\" fu cos\u00ec il primo Shuttle ad essere lanciato durante il giorno dell'indipendenza degli Stati Uniti.\nDurante e dopo il lancio fu posta molta attenzione alla situazione del serbatoio esterno, in particolare sulle eventuali perdite di rivestimento. Lo Shuttle era equipaggiato con nuove camere: tre in ogni razzo a combustibile solido e una nel serbatoio esterno. Allo spegnimento dei motori principali due membri dell'equipaggio ripresero fotografie e video del serbatoio.\nNessun pezzo di rivestimento fu visto cadere dal serbatoio, a differenza delle missioni precedenti. Tuttavia durante le ispezioni accurate effettuate con le telecamere NASA che avevano ripreso il lancio, si osserv\u00f2 la caduta di diversi piccoli frammenti di materiale.\nDopo 23 minuti dal lancio, vennero osservati ulteriori detriti fluttuanti vicino all'Orbiter dallo specialista di missione Michael Fossum, che li descrisse come frammenti con delle strisce attaccate. Venne ipotizzato che fossero parti del rivestimento del sistema di protezione termico. Tali rivestimenti erano stati notati anche durante la missione STS-114, ma non furono considerati un problema poich\u00e9 erano a protezione di una sezione del veicolo che non raggiungeva elevate temperature. Le analisi delle immagini a terra rivelarono che i detriti osservati erano strisce di ghiaccio formatesi all'esterno dell'ugello di un motore, che sublimarono e si disintegrarono durante le osservazioni.\nMercoled\u00ec 5 luglio (2\u00ba giorno).\nDurante il percorso verso la stazione spaziale venne utilizzato un braccio esterno equipaggiato con due tipi di laser e una telecamera ad alta risoluzione per l'ispezione esterna dello Shuttle. Particolare attenzione venne dedicata ai bordi anteriori delle ali. Questo braccio viene chiamato Orbiter Boom Sensor System. L'esame, condotto da Nowak e Wilson, non rivel\u00f2 danni allo scudo termico. Sellers complet\u00f2 l'attivazione delle telecamere, mentre Reiter prepar\u00f2 i trasferimenti da effettuare sulla stazione. Successivamente, Seller e Fossum completarono il controllo delle tute spaziali.\nGioved\u00ec 6 luglio (3\u00ba giorno).\nLo Shuttle effettu\u00f2 il rendezvous con la stazione spaziale attraverso la manovra \"Rendezvous pitch maneuver\", che permise all'equipaggio della stazione di effettuare una breve ispezione e fotografare lo scudo termico. In particolare, il Comandante Lindsey si avvicin\u00f2 alla stazione ad una distanza di per effettuare la manovra alle 14:02 UTC. All'interno della stazione Vinogradov e Williams fotografarono con lenti da e la parte inferiore del \"Discovery\". Lo Shuttle si agganci\u00f2 con la stazione alle 15:52 UTC e alle 17:30 UTC vennero aperti i portelli. Subito dopo i membri dello Shuttle vennero accolti a bordo della stazione.\nNowak, Wilson e Williams sollevarono l'OBSS con il braccio robotico della stazione, in modo da combinarli in un unico braccio lungo , in preparazione alla prima passeggiata spaziale. Thomas Reiter divenne ufficialmente parte dell'equipaggio della Expedition 13.\nVenerd\u00ec 7 luglio (4\u00ba giorno).\nIl primo compito della giornata fu lo sgancio del modulo MPLM \"Leonardo\" dalla stiva di carico del \"Discovery\" e l'aggancio al modulo Unity della stazione, attraverso il braccio robotico della stazione comandato da Nowak, Wikson, Fossum e Sellers alle 13:15 UTC.\nUna volta collegato, Wilson inizi\u00f2 le procedure per le attivit\u00e0 di trasferimento. Contemporaneamente, attraverso l'uso del braccio robotico dello Shuttle, Kelly, Nowak e Wilson condussero ulteriori ispezioni di alcune aree critiche che erano state escluse dal controllo iniziale, tra cui due \"gap filler\". Questi ultimi sono distanziatori posizionati tra le mattonelle \"RCC\" (\"Reinforced Carbon-Carbon\") nella parte inferiore dello Shuttle.\nFossum e Sellers iniziarono i preparativi per la prima passeggiata spaziale di domenica, che compresero la configurazione degli strumenti.\nIl controllo missione decise di estendere la missione del \"Discovery\" di un giorno.\nSabato 8 luglio (5\u00ba giorno).\nMichael Fossum e Piers Sellers iniziarono le attivit\u00e0 extraveicolari alle 14:17 UTC. Dopo essersi spostati nel segmento S0, installarono una protezione nel \"Interface Umbilical Assembly\" per proteggere i cavi video e dati. Essi vennero reinstradati verso il Mobile Transporter, una sorta di carrello che scorre esternamente lungo la struttura della stazione, in modo da poter spostare quest'ultimo nel segmento relativo al \"Trailing Umbelical System\", che conteneva i cavi tagliati.\nIl resto della passeggiata spaziale fu dedicato al test del braccio robotico formato da quello dello Shuttle e dall'Orbiter Boom Sensor System. Esso venne utilizzato come una piattaforma in modo da permettere agli astronauti di effettuare eventuali riparazioni dell'Orbiter, nel caso avesse subito danni. Sellers venne assicurato all'OBSS, mentre Fossum rifer\u00ec le sue osservazioni sul movimento del braccio.\nSellers e Fossum rientrarono alle 21:48 UTC, terminando la passeggiata spaziale di 7 ore e 31 minuti.\nDurante le attivit\u00e0, Vinogradov e Reiter scaricarono i materiali e i rifornimenti dal modulo \"Leonardo\", tra cui un nuovo generatore di ossigeno da installare nel laboratorio Destiny e il freezer.\nIl team NASA al controllo delle immagini rifer\u00ec che lo scudo termico del \"Discovery\" era in buone condizioni, tuttavia giudicarono necessarie ulteriori analisi su una piccola area nei pressi dei collegamenti con il serbatoio esterno, dove era presente un \"gap filler\" sporgente.\nDomenica 9 luglio (6\u00ba giorno).\nNella giornata di domenica, i membri dell'equipaggio del \"Discovery\" e quelli della stazione spaziale continuarono i trasferimenti, che avevano raggiunto il 14% dei del modulo \"Leonardo\" e il 6% degli di materiali presenti a bordo dello Shuttle. In particolare, venne trasferito un nuovo scambiatore di calore per un componente del sistema di controllo ambientale della stazione che raccoglie l'umidit\u00e0 dell'aria chiamato \"Commons Cabin Air Assembly\" e una nuova tuta spaziale.\nOltre al trasferimento verso la stazione di equipaggiamenti e rifornimenti provenienti dal modulo \"Leonardo\", gli astronauti iniziarono anche a portare sul modulo dei materiali della stazione che dovevano essere riportati a Terra.\nAlle 16:48 UTC l'equipaggio partecip\u00f2 ad una conferenza con vari media sia statunitensi che europei. Fossum e Sellers iniziarono a prepararsi per la seconda attivit\u00e0 extraveicolare che era prevista per luned\u00ec.\nIl controllo missione rifer\u00ec che il \"Discovery\" era in ottimo stato e non esistevano problemi per il rientro a terra.\nLuned\u00ec 10 luglio (7\u00ba giorno).\nLa seconda passeggiata spaziale ebbe lo scopo di trasferire un nuovo sistema di raffreddamento in una e sostituire il \"Trailing Umbilical System\", in modo da fornire al \"Mobile Transporter\" un collegamento ridondante di energia, dati e video.\nFossum e Sellers iniziarono le attivit\u00e0 alle 13:14 UTC, spostandosi verso la stiva di carico dello Shuttle per prelevare un sistema di raffreddamento destinato al sistema di controllo termico della stazione. Gli astronauti lo collegarono al braccio robotico della stazione, guidato da Nowak e Wilson, che trasport\u00f2 il componente in una \"External Stowage Platform\". Nel frattempo, Fossum e Sellers si spostarono successivamente sul segmento S0 dove Fossum effett\u00f2 la disconnessione dei cavi elettrici del \"Trailing Umbilical System\". Esso contiene i cavi per la potenza, i dati e i segnali video che servono al \"Mobile Transporter\" per spostarsi lungo la struttura della stazione. I cavi erano stati inavvertitamente tranciati l'anno precedente.\nInizialmente venne installato un nuovo \"Interface Umbilical Assembly\", spostato dal braccio robotico della stazione. Subito dopo si spostarono nuovamente per scollegare il componente dal braccio robotico e posizionarlo nella \"External Stowage Platform\".\nI due astronauti tornarono al segmento e rimossero il \"Trailing Umbilical System\" danneggiato per spostarlo nella stiva di carico del \"Discovery\". Fossum lo spost\u00f2 a bordo del braccio robotico, e ne prese uno nuovo con l'aiuto di Sellers. Giunti con il nuovo componente sul segmento, essi reinstradarono i cavi di potenza e dati in modo da ripristinare il sistema di ridondanza al \"Mobile Transporter\".\nGli astronauti rientrarono nella stazione alle 18:01 UTC, concludendo la seconda passeggiata spaziale della durata di 6 ore e 47 minuti.\nMarted\u00ec 11 luglio (8\u00ba giorno).\nGrazie all'estensione della missione di un giorno, fu possibile inserire nella missione una terza passeggiata spaziale, che inizialmente non era prevista. Fossum e Sellers si prepararono per la terza ed ultima passeggiata, prevista per il 12 luglio alle 7:13. Gli astronauti continuarono a trasferire merci e materiali tra lo Shuttle, la stazione e il modulo \"Leonardo\". Quest'ultimo conteneva infatti pi\u00f9 di 3 tonnellate di equipaggiamento e rifornimenti per la stazione spaziale e sarebbe ritornato con circa di risultati di esperimenti scientifici, oggetti non necessari e rifiuti vari.\nAlle 10:35 EDT, l'equipaggio convers\u00f2 telefonicamente con il Presidente degli Stati Uniti George W. Bush, il quale li ringrazi\u00f2 per il lavoro che stavano facendo.\nMercoled\u00ec 12 luglio (9\u00ba giorno).\nLa terza passeggiata spaziale inizi\u00f2 alle 12:20 UTC. Sellers si fiss\u00f2 al braccio robotico comandato da Nowak e Wilson, e venne portato nell'ala destra del \"Discovery\", dove utilizz\u00f2 una telecamera a infrarossi per riprendere un video di 20 secondi di alcune mattonelle rinforzate carbonio-carbonio (RCC) del bordo anteriore dell'ala.\nFossum si spost\u00f2 nella parte di prua della stiva di carico dello Shuttle per unirsi a Sellers nei test sulle nuove tecniche di ispezione e riparazione dello scudo termico dell'orbiter. Essi stabilirono il luogo delle operazioni nella stiva di carico del \"Discovery\", dove si trovava un contenitore con 12 mattonelle rinforzate carbonio-carbonio. Esse vennero accuratamente esposte alla luce solare per simulare il riscaldamento e un successivo raffreddamento. Infatti i dati raccolti durante la precedente missione STS-114 indicarono che il materiale per le riparazioni \"NOAX\" (\"Non-Oxide Adhesive Experimental\") era maggiormente efficace quando veniva applicato ad una mattonella con temperature comprese tra i e i . I test a gravit\u00e0 zero erano necessari, nonostante fossero stati condotti esperimenti a Terra nel vuoto, per controllare il comportamento delle bolle di gas generate dal \"NOAX\".\nSellers perse una spatola con la quale stava mettendo il \"NOAX\" sui campioni di scudo termico. I controllori di missione videro l'attrezzo fluttuare via a lato della stiva di carico. Questi piccolo inconveniente non caus\u00f2 problemi.\nNell'arco di due ore e mezza, i due astronauti completarono un totale di cinque riparazioni. Successivamente utilizzarono la telecamera ad infrarossi per riprendere l'ala di sinistra dello Shuttle.\nAlle 19:31 UTC Fossum e Sellers terminarono le attivit\u00e0, che durarono 7 ore e 11 minuti.\nGioved\u00ec 13 luglio (10\u00ba giorno).\nQuesto giorno fu dedicato al riposo dell'equipaggio, che aveva finora compiuto con successo tre passeggiate spaziali e trasferito centinaia di kg di rifornimenti e materiali. Vennero effettuate delle interviste all'equipaggio dello Shuttle e a quello della ISS.\nVenerd\u00ec 14 luglio (11\u00ba giorno).\nFu completato il trasferimento del carico del modulo \" Leonardo\" nella stiva di carico dello Shuttle in vista della partenza del \"Discovery\" dalla stazione spaziale. Wilson e Nowak utilizzarono il braccio robotico della stazione per completare il trasferimento del modulo, riempito con quasi due tonnellate di materiali.\nInoltre attraverso il braccio venne ispezionata l'ala di babordo per verificare la presenza di danni da micrometeoriti durante il periodo in orbita. L'altra ala e la parte anteriore furono controllate nel dodicesimo giorno di missione.\nA terra ci furono discussioni su una piccola perdita, indicata da una caduta di pressione nel serbatoio di azoto o di idrazina in uno dei tre generatori di potenza ausiliari che forniscono energia per il controllo delle superfici di volo durante la discesa. Anche se le maggiori probabilit\u00e0 riguardavano la perdita nel serbatoio di azoto, il problema venne trattato come se la perdita fosse nel serbatoio dell'idrazina (il caso peggiore, essendo l'idrazina infiammabile e corrosiva).\nA seconda di come il sistema si sarebbe comportato durante un successivo checkout, l'equipaggio avrebbe bruciato completamente l'idrazina in orbita. Questa procedura avrebbe reso inoperativi i sistemi idraulici durante l'atterraggio, costringendo lo Shuttle ad utilizzare le cariche pirotecniche per l'uscita del carrello d'atterraggio, e disattivato lo sterzo della ruota anteriore. Il veicolo sarebbe tuttavia rimasto controllabile in atterraggio attraverso la frenata direzionale.\nSabato 15 luglio (12\u00ba giorno).\nL'equipaggio del \"Discovery\" rientr\u00f2 nello Shuttle lasciando la stazione dopo un soggiorno di 9 giorni. Vennero effettuate le ultime ispezioni con il braccio robotico per il controllo di eventuali danni da micrometeoriti o detriti orbitali mentre lo Shuttle era agganciato in orbita con la ISS.\nDomenica 16 luglio (13\u00ba giorno).\nVenne compiuto un estensivo checkout, e la perdita nel serbatoio venne giudicata dai controllori di missione non significativa per le operazioni di rientro. Il \"Discovery\" ricevette la conferma per l'atterraggio al Kennedy Space Center per il giorno 17, e nel caso le condizioni atmosferiche lo impedissero l'atterraggio sarebbe stato rimandato il giorno 18, con luogo di atterraggio alternativo alla \"18th Edwards Air Force Base\".\nLuned\u00ec 17 luglio (14\u00ba giorno, atterraggio).\nLa fase di accensione per de-orbitare inizi\u00f2 alle 7:07 CDT e l'atterraggio avvenne in sicurezza al \"Kennedy Space Center\" alle 08:08 CDT, con tutti e tre i generatori di potenza ausiliari in funzione. Le ispezioni dopo l'atterraggio non rivelarono problemi particolari. Nella conferenza stampa dopo la missione venne dichiarato che la dimostrazione dell'utilizzo del braccio robotico come piattaforma di lavoro \u00e8 una buona notizia per eventuali missioni dedicate al Telescopio spaziale Hubble.\nRisveglio.\nCome da tradizione nei voli spaziali fino dal Programma Gemini, l'equipaggio della missione STS-121 \u00e8 stato risvegliato da un brano musicale all'inizio di ogni giorno trascorso nello spazio. Ogni brano \u00e8 stato scelto con cura e spesso ha un particolare significato per ogni membro dell'equipaggio.\nMissione di riserva.\nSTS-300.\nLa missione di riserva prevista era la STS-300, nel caso che il \"Discovery\" fosse danneggiato durante le missioni STS-114 o STS-121. La missione di recupero per la STS-114 era una versione modificata di quella per la STS-121. In caso di necessit\u00e0, la missione sarebbe stata rinviata non prima dell'11 agosto 2006. L'equipaggio era composto da quattro astronauti della missione STS-115:"}
{"id": "473944", "revid": "228587", "url": "https://it.wikipedia.org/wiki?curid=473944", "title": "The Chase", "text": ""}
{"id": "473945", "revid": "4327", "url": "https://it.wikipedia.org/wiki?curid=473945", "title": "Sex, Lies, and Videotape", "text": ""}
{"id": "473948", "revid": "1318658", "url": "https://it.wikipedia.org/wiki?curid=473948", "title": "Seven Years in Tibet", "text": ""}
{"id": "473949", "revid": "1684799", "url": "https://it.wikipedia.org/wiki?curid=473949", "title": "Seventh Heaven", "text": ""}
{"id": "473950", "revid": "125492335", "url": "https://it.wikipedia.org/wiki?curid=473950", "title": "Sphere", "text": "Sphere (sfera) pu\u00f2 riferirsi a:"}
{"id": "473951", "revid": "4327", "url": "https://it.wikipedia.org/wiki?curid=473951", "title": "Shackles", "text": ""}
{"id": "473954", "revid": "1613689", "url": "https://it.wikipedia.org/wiki?curid=473954", "title": "The Shining", "text": ""}
{"id": "473955", "revid": "336956", "url": "https://it.wikipedia.org/wiki?curid=473955", "title": ".32 ACP", "text": ""}
{"id": "473957", "revid": "842111", "url": "https://it.wikipedia.org/wiki?curid=473957", "title": "Gentlemen of Nerve", "text": ""}
{"id": "473958", "revid": "131962", "url": "https://it.wikipedia.org/wiki?curid=473958", "title": "The China Syndrome", "text": ""}
{"id": "473960", "revid": "2175", "url": "https://it.wikipedia.org/wiki?curid=473960", "title": "A Song of Kentucky", "text": ""}
{"id": "473963", "revid": "486946", "url": "https://it.wikipedia.org/wiki?curid=473963", "title": "The Egyptian", "text": ""}
{"id": "473965", "revid": "1318658", "url": "https://it.wikipedia.org/wiki?curid=473965", "title": "Mermaids", "text": ""}
{"id": "473966", "revid": "400694", "url": "https://it.wikipedia.org/wiki?curid=473966", "title": "Sirens", "text": ""}
{"id": "473968", "revid": "124828939", "url": "https://it.wikipedia.org/wiki?curid=473968", "title": "Re di Sardegna", "text": "Sono denominati re di Sardegna (latino: \"rex Sardiniae\") i sovrani che si susseguirono al trono del Regno di Sardegna (\"Regnum Sardiniae et Corsicae\" fino al 1460), regno creato dal papa Bonifacio VIII il 4 aprile 1297 in attuazione del Trattato di Anagni del 24 giugno 1295. Con l'incoronazione a re di Sardegna di Giacomo II il Giusto, il pontefice intendeva porre fine al conflitto nato tra Angioini e Aragonesi per il controllo del Regno di Sicilia e conosciuto come guerra del Vespro.\nIl titolo di re di Sardegna venne concesso dall'imperatore del Sacro Romano Impero, a Barisone I di Arborea e ad Enzo di Sardegna. Il primo non riusc\u00ec nell'intento di unificare l'isola sotto il suo dominio, nonostante anni di guerre contro gli altri Giudici sardi, e infine vi rinunci\u00f2 in un trattato di pace con gli stessi nel 1172; il secondo non ne ebbe l'opportunit\u00e0. Investito del titolo dal padre, l'imperatore Federico II, nel 1239, fu presto richiamato dal genitore e nominato vicario imperiale per l'Italia. Fin\u00ec i suoi giorni, senza eredi diretti riconosciuti, dopo una detenzione di 23 anni in una prigione bolognese, nel 1272.\nLista dei re del Regno di Sardegna.\nNell'arco della sua esistenza (dal 1297 al 1861) sul trono del regno si susseguirono 24 sovrani di sette differenti Dinastie."}
{"id": "473971", "revid": "4327", "url": "https://it.wikipedia.org/wiki?curid=473971", "title": "Snatch", "text": ""}
{"id": "473972", "revid": "4327", "url": "https://it.wikipedia.org/wiki?curid=473972", "title": "Bend it Like Beckham", "text": ""}
{"id": "473973", "revid": "834", "url": "https://it.wikipedia.org/wiki?curid=473973", "title": "Rauno August Aaltonen", "text": ""}
{"id": "473974", "revid": "4327", "url": "https://it.wikipedia.org/wiki?curid=473974", "title": "Yume", "text": ""}
{"id": "473977", "revid": "23390", "url": "https://it.wikipedia.org/wiki?curid=473977", "title": "Omosessualit\u00e0 e adozione", "text": ""}
{"id": "473979", "revid": "599013", "url": "https://it.wikipedia.org/wiki?curid=473979", "title": "The Secret Life of Walter Mitty", "text": ""}
{"id": "473982", "revid": "79227", "url": "https://it.wikipedia.org/wiki?curid=473982", "title": "A Midsummer Night's Dream", "text": "A Midsummer Night's Dream \u00e8 il titolo originale del Sogno di una notte di mezza estate, commedia teatrale di William Shakespeare. Pu\u00f2 inoltre riferirsi a:"}
{"id": "473986", "revid": "4327", "url": "https://it.wikipedia.org/wiki?curid=473986", "title": "Night Into Morning", "text": ""}
{"id": "473987", "revid": "1543377", "url": "https://it.wikipedia.org/wiki?curid=473987", "title": "Ellen Ripley", "text": "Il tenente Ellen Ripley \u00e8 un personaggio immaginario del film di fantascienza \"Alien\" (1979), diretto da Ridley Scott, protagonista di altri tre film, dei relativi romanzi, fumetti e videogiochi tratti da essi. Il personaggio \u00e8 stato ideato da Dan O'Bannon e Ronald Shusett, e interpretato sul grande schermo da Sigourney Weaver. La rappresentazione di Ripley rimane il ruolo pi\u00f9 famoso di Weaver, e la decisione di trasformarla da un tipico eroe maschile ad una eroina fu fatta da Ridley Scott stesso. Inizialmente rappresentata come un'impiegata della corporazione immaginaria Weyland-Yutani, Ripley si trova nel corso della serie a doversi opporre ad essa, dopo che viene svelato che i suoi datori di lavoro intendono contrabbandare esemplari di Xenomorfo sulla terra.\nSia \"Alien\" che \"Aliens - Scontro finale\" furono lodati per aver sfidato i ruoli di genere nel cinema fantascientifico, d'azione ed horror, e la rappresentazione di Weaver nel secondo film la guadagn\u00f2 una candidatura per l'Oscar alla miglior attrice, un evento che oggi \u00e8 considerato storico, siccome prima l'Academy aveva conferito poca attenzione ai generi horror e fantascientifici. Weaver \u00e8 stata anche nominata per un Golden Globe per la migliore attrice in un film drammatico, un BAFTA e quattro Saturn Award per la miglior attrice, vincendone uno per il suo ruolo in \"Aliens - Scontro finale\".\nRipley viene spesso considerata fra le protagoniste femminili cinematografiche pi\u00f9 importanti, ed \u00e8 una figura notevole nella cultura popolare statunitense. Il critico cinematografico e presidente della Science Fiction and Fantasy Writers of America John Scalzi scrisse nel 2011:\nLei non \u00e8 un braccio destro, una compagna dell'eroe, n\u00e9 una fanciulla da salvare. In \"Alien\", Ripley era un membro dell'equipaggio perfettamente competente - certamente non sempre apprezzata, e a volte persino trattata senza il dovuto rispetto, ma mantenendo la sua professionalit\u00e0. Pi\u00f9 i film progrediscono, pi\u00f9 lei si mette in prima fila ad affrontare le sfide - \u00e8 lei l'eroe dell'occasione. In parole povere, Ripley non \u00e8 una semplice versione fantastica di una donna. La fantascienza \u00e8 piena di donne cazzute che fanno cose impossibili con le armi bianche e da fuoco mentre balzano come degli acrobati in una lavatrice. Per quanto sia divertente assistere a un tale spettacolo non \u00e8 che le donne vengano trattate troppo bene, essendo rappresentate come robot idealizzati invece che come veri esseri umani. Ripley al contrario \u00e8 cocciuta, aggressiva, maleducata, ferita, sofferente del disturbo post-traumatico da stress, priva di trucco, esausta, furba, materna, arrabbiata, empatica, e determinata a salvare gli altri, anche se ci\u00f2 significa sacrificarsi. Tutto questo senza essere una robot assassina.\nL'influenza di Ripley, oltre al cinema, si estende a libri, fumetti e videogiochi.\nEvoluzione.\nNei primi abbozzi di \"Alien\", Ripley fu concepita come un personaggio maschile. Fu solo quando lo sceneggiatore Dan O'Bannon not\u00f2 che i generi dei personaggi erano intercambiabili che fu deciso di realizzarla come una donna. Il regista Ridley Scott infatti insistette sulla possibilit\u00e0 di un personaggio femminile, per meglio giustapporlo allo Xenomorfo e per rendere la sua sopravvivenza alla conclusione del film pi\u00f9 sorprendente. Inizialmente a Sigourney Weaver fu dato il ruolo del personaggio Lambert, ma venne poi riassegnata al ruolo di Ripley da Scott. Siccome il copione conteneva pochi dati personali sul personaggio, a Weaver fu data la libert\u00e0 di formulare la propria biografia e le proprie motivazioni, descrivendo Ripley come un membro inesperto di una famiglia di astronauti.\nLa stessa Weaver descrisse come la mancanza di esperienza fosse uno dei motivi per i quali il personaggio fosse molto rigoroso nel seguire alla lettera i protocolli. La sua personalit\u00e0 fu basata sul carattere di una conoscente di Weaver, che militava in una associazione ambientalista. Weaver not\u00f2 che il ruolo di Ripley era per lei una occasione di apprendimento, essendo all'epoca un'attrice debuttante: descrisse quanto era difficile non guardare le telecamere, e come Scott, durante una scena nella mensa del \"Nostromo\", le afferr\u00f2 la mano, dicendole \"non voglio darti la motivazione per alzare la tua fottuta tazza!\" Weaver dichiar\u00f2 che era entusiasta di riprendere il ruolo di Ripley in \"Aliens - Scontro finale\", essendo allora pi\u00f9 sicura di s\u00e9 ed affascinata dall'idea che il personaggio soffrisse d'un conflitto interno in cui dubitava della esperienza vissuta nel film precedente.\nNel primo abbozzo di \"Alien\u00b3\", Ripley fu relegata a personaggio secondario, con il personaggio di Michael Biehn innalzato a protagonista in quello che fu progettato come un film d'azione. In un altro abbozzo scritto dallo sceneggiatore Eric Red, Ripley sarebbe invece deceduta all'inizio del film. Il presidente di 20th Century Fox, Joe Roth, rifiut\u00f2 qualsiasi trama in cui il personaggio fosse stato scartato, siccome lo considerava \"il pezzo forte della serie\". Weaver accett\u00f2 l'incarico, a condizione che non ci fossero sparatorie come nel film precedente, sia perch\u00e9 voleva ricreare il clima di terrore del primo film, sia perch\u00e9 l'attrice personalmente si era schierata a favore della limitazione delle armi da fuoco private.\nSebbene Weaver fosse stata favorevole alla morte del suo personaggio in \"Alien\u00b3\" per far tacere le voci che sarebbe apparso nel lungometraggio di \"Alien vs. Predator\", accett\u00f2 poi il ruolo del clone Ripley 8 in \"Alien - La clonazione\" perch\u00e9 era affascinata dal concetto d'un ibrido alieno-umano incerto su quale delle due parti della sua genealogia essere fedele. Era inoltre affascinata dall'idea di interpretare una Ripley totalmente amorale, priva d'interessi nel salvare le vite umane, in contrasto al personaggio dei film precedenti. Weaver si allen\u00f2 per due settimane in preparazione per la scena in cui getta una palla da basket nel canestro da dietro. Alla fine il suo tasso di successo arriv\u00f2 a un lancio per ogni sei. Nel giorno in cui la scena fu girata, Jean-Pierre Jeunet voleva che la palla fosse lanciata dal basso, credendo che lasciandola buttare da Weaver avrebbe impiegato 200 riprese. Weaver insistette nel fare la mossa da sola, e riusc\u00ec nella prima ripresa, a due metri dalla linea dei tre punti. Ron Perlman fu cos\u00ec stupito che usc\u00ec dal personaggio con un'esclamazione di \"Oh my God!\".\nApparizioni.\nFilm.\n\"Alien\" - (1979).\nDurante il ritorno sulla Terra del cargo Nostromo, un messaggio alieno fa cambiare rotta a quest'ultimo, indirizzandolo verso LV-426, pianeta all'epoca sconosciuto. Decisi a non ignorare il messaggio, i membri dell'equipaggio decidono di atterrare, venendo cos\u00ec contaminati da una forma di vita sconosciuta. Questa uccider\u00e0 in breve tempo tutti gli astronauti: solo Ripley sopravviver\u00e0.\n\"Aliens - Scontro finale\" - (1986).\nDopo aver fatto esplodere la Nostromo, la donna si dirige verso la Terra dentro la scialuppa di salvataggio. Dopo aver vagato per 57 anni, finalmente raggiunger\u00e0 il pianeta madre. Qui per\u00f2 si trover\u00e0 nell'occhio di un ciclone. Nel frattempo la Weyland-Yutani ha colonizzato il pianeta LV-426; Carter J. Burke, funzionario senza scrupoli della compagnia, saputo da Ripley che sull'LV-426 esiste una nave spaziale aliena contenente una potenziale \"arma biologica\", invia due scienziati (che poi si riveleranno essere i genitori di Newt), per recuperarla. Lo scienziato entrato nell'astronave viene attaccato dal facehugger ed in seguito tutta la colonia sar\u00e0 contaminata dagli alieni. Ripley si vedr\u00e0 di nuovo costretta a partecipare ad un'operazione, affiancata dai Colonial Marines, a distanza ravvicinata con gli alieni. Di nuovo questi ultimi faranno una carneficina: Ripley riuscir\u00e0 per\u00f2 a salvare Newt, una bambina i cui genitori sono morti nelle colonie del pianeta, e il caporale Hicks, unico sopravvissuto dei Colonial Marines inviati su LV-426.\n\"Alien\u00b3\" - (1992).\nLa scialuppa di salvataggio dove viaggiano Ripley, Newt ed Hicks naufraga su un pianeta-prigione. Nell'atterraggio muoiono sia la bambina che il caporale. I prigionieri salvano Ripley, ma ben presto scoprono che con lei \u00e8 arrivato un alieno e che un altro sta crescendo nella donna; e non uno qualunque, ma una regina che, se nascesse, potrebbe deporre nuove uova per far diffondere la specie. Consapevole di questo, Ripley, dopo aver partecipato alla battaglia per uccidere l'alieno adulto, decide di uccidersi, gettandosi nel metallo fuso, per far s\u00ec che muoia anche l'alieno che porta in s\u00e9.\n\"Alien - La clonazione\" - (1997).\nDue secoli dopo, per\u00f2, viene clonata in un'astronave, nell'ambito di un progetto di ricerca del tutto illegale. Le viene prelevato il feto alieno, e un gruppo di scienziati di dubbia moralit\u00e0 cerca di addestrare un esercito di alieni. Questi ultimi prenderanno ben presto il sopravvento, e sar\u00e0 proprio con l'aiuto di Ripley 8 (ottavo clone della Ripley originale, met\u00e0 donna met\u00e0 Regina aliena) che si riuscir\u00e0 a fermare un'ondata di mostri diretta verso la Terra.\nImpatto culturale.\nListe di migliori personaggi cinematografici.\nEllen Ripley viene spesso inclusa nelle liste dei migliori personaggi cinematografici della storia: nel 2008, l'American Film Institute le assegn\u00f2 l'ottavo posto nella propria lista dei migliori eroi del cinema statunitense. Nel 2009, \"Entertainment Weekly\" la mise al quinto posto nella lista dei 20 eroi della cultura popolare meglio riusciti, notando come fosse una delle prime eroine cinematografiche non definita dai maschi intorno a lei ma dalla propria relazione con loro. Sempre nel 2009, \"Empire\" la mise al nono posto nella lista dei 100 migliori personaggi cinematografici.\nLa rivista \"Premiere\" la mise all'ottavo posto nella lista dei 100 migliori personaggi cinematografici della storia. Le fu assegnato il cinquantasettesimo posto nell'elenco di \"Fandomia\" dei 100 migliori personaggi di finzione. Nel 2009, MTV la seleziono come il secondo personaggio pi\u00f9 forte della storia cinematografica. Nel 2011, la \"UGO Networks\" la dichiar\u00f2 la settantacinquesima donna pi\u00f9 bella del cinema fantascientifico. Il sito \"Total Sci-Fi\" la mise al primo posto nella lista delle 25 migliori donne della fantascienza.\nNel 2011, \"Total Film\" la nomin\u00f2 il miglior personaggio femminile della storia del cinema.\nPremi ed impatto per Sigourney Weaver.\nPer la sua interpretazione in \"Alien\", Weaver fu nominata per un BAFTA ed un Saturn Award per la miglior attrice.\nSebbene l'interpretazione di Ripley fosse gi\u00e0 stata lodata nel primo film, fu \"Aliens - Scontro finale\" a conferirle riconoscimenti internazionali: fu infatti la seconda attrice horror della storia ad essere nominata per un Oscar alla miglior attrice. Ricevette inoltre una nomination al Golden Globe per la migliore attrice in un film drammatico, vincendo un Saturn Award per migliore attrice, il primo premio della sua carriera.\nWeaver era stata inoltre la co-produttrice del terzo e quarto film della serie. Pur senza ottenere il successo dei film precedenti, le interpretazioni di Weaver furono in ogni caso lodate. Ricevette la sua terza e quarta nomination al Saturn Award per migliore attrice per entrambi i film, e una nomination al Blockbuster Entertainment Award per migliore attrice di fantascienza per \"Alien - La clonazione\".\nWeaver vinse un premio DVDX per la propria partecipazione nel commento audio su \"Alien\" nel box-set \"Alien Quadrilogy\"."}
{"id": "473989", "revid": "339392", "url": "https://it.wikipedia.org/wiki?curid=473989", "title": "16 Blocks", "text": ""}
{"id": "473992", "revid": "544909", "url": "https://it.wikipedia.org/wiki?curid=473992", "title": "Only Yesterday", "text": ""}
{"id": "473994", "revid": "4327", "url": "https://it.wikipedia.org/wiki?curid=473994", "title": "En enda natt", "text": ""}
{"id": "473996", "revid": "599013", "url": "https://it.wikipedia.org/wiki?curid=473996", "title": "You Only Live Once", "text": ""}
{"id": "473999", "revid": "48909", "url": "https://it.wikipedia.org/wiki?curid=473999", "title": "Super Mario All Stars", "text": ""}
{"id": "474001", "revid": "1652635", "url": "https://it.wikipedia.org/wiki?curid=474001", "title": ".357 Magnum", "text": "La .357 Magnum (in misura metrica 9 x 33\u00a0mm R) \u00e8 una cartuccia realizzata prevalentemente per pistole e revolver.\nRealizzata da Elmer Keith, Phillip Sharpe e dalla Smith &amp; Wesson, nota azienda produttrice di armi da fuoco, fu per prima incamerata nella Smith &amp; Wesson 27. Venne introdotta sul mercato nel 1934 e da allora il suo impiego si \u00e8 ampiamente diffuso. Il nome \"Magnum\" deriva dalle omonime bottiglie \"extra-large\" di champagne, che ne contengono quanto due ordinarie.\nProgettazione.\nLa cartuccia .357 Magnum, inizialmente destinata alla caccia, fu adottata dalle forze di Polizia che avevano la necessit\u00e0 di munizioni efficaci contro le automobili (occorre ricordare che le automobili degli anni Trenta avevano le carrozzerie in lamiera assai pi\u00f9 spessa delle attuali), e per uso di autodifesa. Nello sviluppo della .357 Magnum ha avuto un ruolo importante Elmer Keith, cacciatore e sperimentatore di nuove armi.\nL'obiettivo era produrre una cartuccia per pistola, capace di una notevole forza di penetrazione, una traiettoria piatta, e una lunga gittata.\nCome base di partenza venne utilizzato il bossolo del .38 Special, caricato con una quantit\u00e0 di polvere doppia rispetto a quest'ultimo, e la palla ogivale fu sostituita da una tronco-conica o tronco-ogivale; l'innesco \u00e8 sempre di tipo Boxer.\nIl bossolo venne allungato di 0,135 pollici (circa 3,5 mm), per evitare l'uso del .357 Magnum in un revolver destinato al .38. Tale uso potrebbe infatti rivelarsi assai pericoloso dato che la munizione .357 Magnum pu\u00f2 sviluppare un'energia (ed una pressione) anche pi\u00f9 che doppia rispetto alla .38 Special.\n\u00c8 invece possibile usare cartucce calibro .38 Special in armi calibro .357 Magnum.\nDescrizione.\nUna cartuccia .357 Magnum ha il bossolo nichelato o in ottone naturale, dritto, flangiato (da qui la lettera \"R\" nella denominazione metrica che sta per \"rimmed\"), con palla tronco-conica o tronco-ogivale.\nL'innesco \u00e8 di tipo Boxer. L'energia sviluppata \u00e8 di circa 80-90 kgm (circa 800-900 joule) in canna corta, ed una velocit\u00e0 media alla volata supersonica di circa 450-460 m/s (circa 1.600-1.650 km/h), con una gittata utile di oltre 300 metri.\nMolti revolver sono camerati per questa cartuccia; tra questi i pi\u00f9 famosi sono certamente il Colt Python e la S&amp;W 19 detta \"Combat Magnum\". Essendo un calibro adatto anche alla caccia di animali di media taglia \u00e8 camerato non solo da armi corte ma da vari modelli di carabine tra le quali spiccano le Ruger e le Uberti, a leva. Recentemente sono state fabbricate anche pistole semiautomatiche in grado di spararlo (per esempio la IMI Desert Eagle).\nNonostante sia surclassata in potenza dal calibro .44 Magnum, per le armi corte molti ritengono che la cartuccia in questione sia di potenza esuberante e di non facile gestibilit\u00e0, preferendo difatti proprio la .357 Magnum, dotata anch'essa di buona potenza, ma pi\u00f9 gestibile."}
{"id": "474005", "revid": "4327", "url": "https://it.wikipedia.org/wiki?curid=474005", "title": "Sous le ciel de Paris", "text": ""}
{"id": "474006", "revid": "4327", "url": "https://it.wikipedia.org/wiki?curid=474006", "title": "Le ciel de Paris", "text": ""}
{"id": "474007", "revid": "767487", "url": "https://it.wikipedia.org/wiki?curid=474007", "title": "The Bravery", "text": "I The Bravery sono stati una band di New York formatasi nel 2003, capitanata da Sam Endicott alla voce e alla chitarra e comprendente: John Conway alle tastiere, Anthony Burulcich alla batteria, Michael Zakarin alla chitarra e Mike Hindert al basso. Attraverso un comunicato sul loro sito, il 25 aprile 2014 Sam Endicott ha comunicato lo scioglimento del gruppo.\nBiografia.\nLe influenze della band sono da cercare negli anni ottanta, tra artisti quali Duran Duran, New Order e The Cure, ossia nella new wave in generale.\nDopo l'EP \"Unconditional\" del 2005, nello stesso anno pubblicano l'album \"The Bravery\". L'album spicca il volo grazie all'indovinato singolo \"An Honest Mistake\" (che rimanda lontanamente a \"Planet Earth\" dei gi\u00e0 citati Duran Duran) e alla piacevolezza di brani come \"No Brakes\", \"Unconditional\", \"Fearless\" e \"Tyrant\", che dagli anni ottanta prendono ispirazione a piene mani (in \"Unconditional\" Endicott canta alla maniera di Robert Smith, il video di \"Fearless\" rimanda a quello di \"Rio\" dei Duran Duran, mentre il ritmo sembra quello di \"Hungry Like the Wolf\").\nNel secondo album \"The Sun and the Moon\" si segnalano i singoli \"Believe\", \"The Ocean\" e soprattutto \"Time won't let me go\".\nIl 10 novembre 2009 \u00e8 uscito il terzo album in studio, intitolato \"Stir The Blood\", anticipato dal singolo\" Slow Poison\"."}
{"id": "474008", "revid": "4327", "url": "https://it.wikipedia.org/wiki?curid=474008", "title": "Big Town Girl", "text": ""}
{"id": "474010", "revid": "4327", "url": "https://it.wikipedia.org/wiki?curid=474010", "title": "Verdacht auf Ursula", "text": ""}
{"id": "474011", "revid": "1305772", "url": "https://it.wikipedia.org/wiki?curid=474011", "title": "Caught in the Rain", "text": ""}
{"id": "474012", "revid": "2056951", "url": "https://it.wikipedia.org/wiki?curid=474012", "title": "Caterpillar", "text": ""}
{"id": "474013", "revid": "486946", "url": "https://it.wikipedia.org/wiki?curid=474013", "title": "Venner for altid", "text": ""}
{"id": "474014", "revid": "1305772", "url": "https://it.wikipedia.org/wiki?curid=474014", "title": "Beaches", "text": ""}
{"id": "474015", "revid": "1543377", "url": "https://it.wikipedia.org/wiki?curid=474015", "title": "Fumus persecutionis", "text": "La locuzione latina fumus persecutionis (in italiano: \u00abparvenza/sospetto di persecuzione\u00bb) \u00e8 un'espressione giuridica, con cui si indica che le azioni compiute da un soggetto giuridico non sembrano dettate da applicazione della legge o ricerca della verit\u00e0, ma dall'intenzione di nuocere a una precisa persona o altro soggetto. \nQuesta locuzione, ricalcata sul brocardo \"fumus boni iuris\", \u00e8 stata spesso utilizzata in sede di immunit\u00e0 parlamentare: lo \u00e8 stato, dalle Camere del Parlamento italiano, come motivazione per negare l'autorizzazione a procedere nei confronti di numerosi politici italiani, a partire dagli anni novanta (Tangentopoli), sulla base dell'ipotesi che la magistratura fosse intenzionata ad abusare delle proprie prerogative (arresti, perquisizioni, intercettazioni).\nL'utilizzo fattone dal Parlamento \u00e8 sconfinato molto spesso nell'abuso: il sospetto di persecuzione \u00e8 stato opposto con tale frequenza come motivazione fino a giungere a ravvisare intenti persecutori in qualsiasi atto di indagine nei confronti di un politico, finanche nella mera proposizione dell'iniziativa investigativa, il che lo ha fatto apparire come frutto di una \"tendenza ad ammantare di giuridichese una decisione che \u00e8 tutta politica\".\nEcco perch\u00e9, in una serie di relazioni delle Giunte ed in dottrina, si \u00e8 argomentato il superamento di questo criterio, in quanto sorto per l'autorizzazione a procedere e cessato con la sua fine nel 1993. Eppure la spaccatura intorno alla natura del \"fumus\" si \u00e8 ripresentata di recente, quando la definizione \u00e8 stata riproposta ed ha ricevuto l'avallo del Presidente del consiglio dei ministri."}
{"id": "474016", "revid": "4327", "url": "https://it.wikipedia.org/wiki?curid=474016", "title": "Spies Like Us", "text": ""}
{"id": "474018", "revid": "71433", "url": "https://it.wikipedia.org/wiki?curid=474018", "title": "Braindead", "text": ""}
{"id": "474019", "revid": "71433", "url": "https://it.wikipedia.org/wiki?curid=474019", "title": "The Long Kiss Goodnight", "text": ""}
{"id": "474021", "revid": "287204", "url": "https://it.wikipedia.org/wiki?curid=474021", "title": "HMS Erebus (1826)", "text": "La HMS \"Erebus\" fu una nave britannica del XIX secolo.\nFu la seconda di una serie di cinque navi inglesi che ebbero lo stesso nome. Era una tre alberi da 372 tonnellate appartenente alla classe Hecla. La nave, che dopo alcuni anni di navigazione nel Mar Mediterraneo era stata riattrezzata per la navigazione nell'Artico, fu ulteriormente rafforzata e ne vennero resi gli interni confortevoli e adatti alle lunghe navigazioni. La \"Erebus\", insieme alla nave HMS \"Terror\", effettu\u00f2 tre importanti spedizioni nell'Antartide durante le quali furono scoperte varie nuove aree ed elementi geografici tra cui la Grande barriera, la Terra Vittoria e i monti Erebus e Terror.\nIl 9 settembre 2014 il governo canadese ha affermato di aver trovato, mediante l'utilizzo di robot sottomarini e sonar, il relitto dell'imbarcazione \"Erebus\" sulla quale aveva viaggiato Franklin.\nLa spedizione di Ross.\nDopo due anni di servizio nel Mar Mediterraneo, il 21 novembre 1840, capitanata da James Clark Ross, part\u00ec dalla Tasmania per l'Antartide in compagnia della Terror. Nel gennaio del 1841, gli equipaggi di entrambe le navi attraccarono alla Terra della regina Victoria e cominciarono a denominare le varie aree circostanti con i nomi di personaggi, politici e scienziati britannici. Il monte Erebus, sull'isola di Ross, fu cos\u00ec chiamato in onore della nave stessa.\nScoprirono poi la Barriera di Ross, che non furono in grado di penetrare, e la seguirono verso est fino a quando le condizioni estreme li costrinsero a tornare in Tasmania. La stagione seguente, nel 1842, Ross continu\u00f2 a circumnavigare la \"Grande Barriera di Ghiaccio\", come veniva chiamata, continuando a seguirla verso est. Le due navi toccarono le isole Falkland prima di tornare in Antartide nella stagione 1842-1843. Gli equipaggi condussero studi sul magnetismo e tornarono con preziosi dati oceanografici, collezioni di botanica ed esemplari ornitologici. Gli uccelli raccolti durante la spedizione furono descritti e illustrati da George Robert Gray e Richard Sharpe Bowdler in \"The Zoology of the Voyage of HMS Erebus &amp; HMS Terror. Birds of New Zealand\", 1875.\nLa spedizione di Franklin.\nPer il loro viaggio successivo verso l'Artico sotto il comando di Sir John Franklin, la \"Erebus\" e la \"Terror\" furono equipaggiate con motori a vapore da 15 KW, (convertiti da motori di locomotiva), e con una placcatura in ferro che rivestiva gli scafi. Sir John Franklin salp\u00f2 con la \"Erebus\" mentre la \"Terror\" fu sotto il comando di Francis Crozier. La spedizione aveva lo scopo dichiarato di raccogliere dati nel Canada del Nord e di completare l'attraversamento del passaggio a Nord Ovest, che era gi\u00e0 stato tracciato da est a ovest, ma non era mai stato del tutto superato.\nDopo aver attraversato lo stretto di Lancaster, gli equipaggi trascorsero il primo inverno sull'isola di Beechey, nei pressi dell'isola di Devon. Dopo un avanzamento in direzione Sud-Ovest, le navi restarono bloccate nel ghiaccio nei pressi dell'isola di Re Guglielmo nel 1848 e, dopo la morte di Franklin, furono abbandonate dagli equipaggi.\nLe navi furono avvistate l'ultima volta nella Baia di Baffin nel mese di agosto del 1845. La scomparsa della spedizione Franklin comport\u00f2 subito un massiccio sforzo di ricerca in tutta la zona. Il destino degli equipaggi divenne pi\u00f9 chiaro quando il medico John Rae della Compagnia della Baia di Hudson raccolse reperti e testimonianze delle popolazioni Inuit locali nel 1853. In seguito, ulteriori spedizioni fino al 1866 hanno confermato questi rapporti.\nIl relitto della \"Erebus\" \u00e8 stato oggetto di numerosissime vane ricerche fino a ottobre 2014 quando \u00e8 stato ritrovato da una spedizione del National Geographic, in posizione verticale a 12 metri di profondit\u00e0 in buono stato di conservazione. Ispezioni condotte con ROV automatici all'interno hanno portato alla luce numerosi reperti che hanno permesso un'identificazione sicura del relitto.\nFiction.\nIl romanzo \"Morsa di ghiaccio\" di Clive Cussler utilizza le vicende della \"Erebus\" e della \"Terror\" nel corso della trama. L\"Erebus\" appare anche nel romanzo di Dan Simmons del 2007 \"La scomparsa dell'Erebus\" (da cui \u00e8 stata tratta la serie tv \"The Terror\") mentre l'avventura audio del Doctor Who intitolata \"Terror of the Arctic\" segue le vicende della \"Terror\".\nL\"Erebus\" e la \"Terror\" sono state anche menzionate dal Capitano Nemo nel romanzo di Jules Verne \"Ventimila leghe sotto i mari\" per mostrare le difficolt\u00e0 di circumnavigazione del Polo Sud."}
{"id": "474027", "revid": "3358", "url": "https://it.wikipedia.org/wiki?curid=474027", "title": "Tecnica", "text": "La tecnica (dal greco \u03c4\u03ad\u03c7\u03bd\u03b7 [\"t\u00e9chne\"], \"arte\" (nel senso di \"perizia\", \"saper fare\", \"saper operare\") \u00e8 l'insieme delle norme applicate e seguite in un'attivit\u00e0, sia essa esclusivamente intellettuale o anche manuale.\nTali norme possono essere acquisite empiricamente in quanto formulate e trasmesse dalla tradizione, ad esempio nel lavoro artigianale, o applicando conoscenze scientifiche specializzate e innovative quando si verifica il passaggio dalla manifattura alla produzione industriale.\nLa tecnica implica l'adozione di un metodo e di una strategia nell'identificazione precisa degli obiettivi e dei mezzi pi\u00f9 opportuni per raggiungerli.\nScienza e tecnica.\nLa scienza \u00e8 strettamente legata alla tecnica e alla tecnologia dal momento che le conoscenze scientifiche sono prese in prestito dalle scienze applicate per la progettazione e realizzazione di oggetti, strumenti, opere e infrastrutture; viceversa la tecnica offre alla scienza strumenti di indagine scientifica (strumenti di misura e osservazione) sempre pi\u00f9 avanzati, che consentono l'evoluzione delle conoscenze scientifiche. Scienza e tecnica sono dunque fattori indissolubili di parte del progresso della societ\u00e0 noto come progresso tecnico e scientifico, favorito a sua volta da processi di ricerca scientifica e tecnologica.\nLa tecnica nella storia della filosofia.\nOrigini.\nIl concetto greco di \u03c4\u03ad\u03c7\u03bd\u03b7 (\"t\u00e9chne\") \u00e8 molto antico e in origine veniva usato per indicare una prerogativa degli d\u00e8i di cui \u00e8 stato fatto dono agli uomini per sopperire alla loro intrinseca debolezza. \u00c8 importante sottolineare che le divinit\u00e0 possedevano le tecniche non perch\u00e9 le avessero apprese o inventate, bens\u00ec perch\u00e9 a loro sostanziali: Efesto e Atena esercitavano le \"technai\" perch\u00e9 esse si identificavano con loro.\nCon il passare del tempo, la divisione del lavoro e la nascita di nuovi mestieri all'interno delle comunit\u00e0, il problema divenne preminente e il concetto stesso di \"techne\" si ampli\u00f2 progressivamente. Le tecniche, da prerogativa divina, diventano invenzione umana: cos\u00ec appare infatti nelle opere di Senofane, Eschilo, Sofocle. A propendere verso questa considerazione positiva delle tecniche vi \u00e8 anche il fatto che in Grecia e ad Atene in particolare vi fu l'affermazione di una nuova classe sociale di artigiani (\"d\u00e9miourgoi\"), il cui peso politico si accrebbe progressivamente, anche grazie allo sviluppo degli scambi commerciali. Le \"technai\" iniziarono cos\u00ec ad avere una propria autonomia, e tra esse spiccano per importanza l'aritmetica, la geometria e la medicina. Proprio l'arte ippocratica fornisce il pi\u00f9 interessante modello teorico di metodo (\"hod\u00f3s\"), in cui ogni nuova scoperta utile tiene conto delle precedenti, a cui \u00e8 legata e dalle quali \u00e8 resa possibile. Essa inoltre restringe il proprio campo all'osservazione, e riconosce l'importanza della correggibilit\u00e0 della tecnica, quale mezzo per poter distinguere tra corretto e scorretto.\nNon mancavano per\u00f2 posizioni contrarie e ostili alle \"technai\". Tra esse spiccano la scuola eleatica e il suo esponente Melisso di Samo, secondo il quale esse negavano l'unit\u00e0 e l'omogeneit\u00e0 dell'essere. N\u00e9 d'altra parte l'affermazione della medicina come \"techne\" autonoma scardinava le superstizioni che parlavano di malattie divine, curabili solo attraverso incantesimi: a conferire forza a questi argomenti era il fatto che se il malato guariva il merito veniva attribuito alla magia, se invece moriva si trattava di una manifestazione della volont\u00e0 del dio.\nLa tecnica della retorica.\nSpecialistiche tecniche dialettiche dell'argomentare (cio\u00e8 dimostrare, attraverso passaggi logici rigorosi, la verit\u00e0 di una tesi) e del confutare (cio\u00e8 dimostrare logicamente la falsit\u00e0 dell'antitesi, l'affermazione contraria alla tesi) erano gi\u00e0 state utilizzate da Zenone all'interno della scuola eleatica, ma fu soprattutto con i sofisti che esse si affermarono e si affinarono. La dialettica divenne una disciplina filosofica essenziale e influenz\u00f2 profondamente la retorica, ponendo l'accento sull'aspetto persuasivo dei discorsi, fino a scadere nell'eristica.\nA coloro infatti che obiettavano di quale sapere fossero sapienti i relativisti sofisti essi rispondevano che non insegnavano cultura, verit\u00e0, ma quelle conoscenze che sono pi\u00f9 capaci di produrre utilit\u00e0 e piacere nell'individuo.\nEd \u00e8 proprio questo che richiedevano gli arricchiti ateniesi desiderosi di fare carriera politica, di potersi difendere con efficacia nei tribunali.\nEssi insegnavano una \"techne\", un sapere particolare che era \"\"l'arte del vivere bene\" che si possedeva col \"rendere pi\u00f9 forte il discorso pi\u00f9 debole\"\", con la retorica.\nLa virt\u00f9 con i sofisti non dipendeva pi\u00f9 dalla nascita ma dal sapere tecnico accessibile a tutti quelli che potevano pagarselo. Essi superavano l'antico ideale aristocratico e guerriero del \"bello e del buono\" (\"kalokagathia\"), della forza fisica e del valore, e per questo furono avversati dai regimi conservatori e benpensanti scandalizzati dall'insegnamento a pagamento di una educazione che prima si trasmetteva di padre in figlio. e che ora era fatta di regole pratiche applicate alla parola. La tecnica sofistica, voleva ricongiungere il sapere alla pratica della vita.\nAffermava Protagora nel dialogo platonico a lui dedicato:\nIl paradigma socratico-platonico.\nIl concetto di \"techne\" diventa centrale nella filosofia socratico-platonica. Socrate, figlio di un artigiano e artigiano egli stesso, si era dimostrato fiducioso nei confronti dei tecnici: in un noto passo della \"Apologia\", il filosofo riferisce di aver interrogato gli uomini politici, i poeti e infine gli artigiani o \"d\u00e9miourgoi\", e solo questi ultimi hanno evidenziato delle reali capacit\u00e0 e conoscenze, ma limitate al loro specifico campo professionale. Il \"d\u00e9mos\" ha quindi una sua dignit\u00e0 e una sua cultura. Con il riferimento alle tecniche si spiega la genesi della tesi secondo cui la virt\u00f9 \u00e8 una scienza e il filosofo ha lo scopo di indagare la possibilit\u00e0 di un sapere tecnico nel campo della morale e della politica.\nLa \"techne\" ricoprir\u00e0 cos\u00ec un ruolo fondamentale anche nei dialoghi di Platone, e in particolare negli scritti giovanili, dove esse vengono additate come modello epistemologico per eccellenza.\nLa tecnica circoscrive in modo chiaro e riconoscibile il proprio oggetto, ed \u00e8 perci\u00f2 il modello epistemologico a cui si rif\u00e0 anche il filosofo. Ci\u00f2 diventa ancora pi\u00f9 evidente nella contrapposizione della filosofia con la poesia e la retorica, le quali invece non sono in grado di restringere il loro oggetto. Dice infatti Socrate ai sofisti Gorgia e Polo, a proposito della retorica:\nLa retorica, cardine dell'insegnamento sofistico, non \u00e8 una \"techne\" ma una forma di adulazione, paragonabile in tutto e per tutto alla culinaria e alla cosmesi, e per questo non buona ma cattiva. Discutendo con il sofista di Leontini, Socrate dimostra che questi non \u00e8 in grado di dire quale sia l'oggetto del proprio insegnamento, ma anzi d\u00e0 consigli nell'assemblea su cose che non conosce, muovendosi sempre e solo nel campo dell'opinione (\"doxa\"). E cos\u00ec anche alla poesia viene negato il titolo di \"arte\", nonostante le rimostranze del rapsodo Ione:\nLa medesima concezione positiva della tecnica si ritrova infine in Aristotele, il quale per\u00f2, in polemica con il maestro, ascrive al campo delle \"t\u00e9chnai\" anche la poesia e la retorica: esse rientrano tra quelle attivit\u00e0 umane governate razionalmente, che consistono in una sequenza di operazioni finalizzate al conseguimento di una forma compiuta, e che in questo modo imitano il processo di generazione naturale. Presentando la tragedia e la poesia in generale come \"mimesis\" della natura, lo Stagirita ne riconosce l'intrinseca bont\u00e0 liberandosi cos\u00ec delle obiezioni di Platone.\nEt\u00e0 moderna.\nSolo nel Seicento ha inizio la tecnica nel senso moderno, non pi\u00f9 contrapposta alla \"vera\" scienza, ma parte integrante di essa. Nei secoli successivi, ed almeno fino ai primi del Novecento, la tecnica viene alternativamente vista in una luce positiva (Illuminismo, Positivismo), o negativa (Romanticismo, Idealismo). \u00c8 noto che il Positivismo, specie nella formulazione di Comte, affida agli scienziati il ruolo di guide della societ\u00e0, e prevede uno sviluppo della societ\u00e0 in 3 stadi (teologico, metafisico, positivo), alla fine del quale tutta l'umanit\u00e0 approder\u00e0 alla scienza come sua unica guida, anche in senso spirituale. Secondo Marx, che su questo tema appare vicino al Positivismo, grazie alla tecnica l'umanit\u00e0 potr\u00e0 progressivamente liberarsi dalla servit\u00f9 del lavoro, delegando alle macchine lo \"scambio organico con la Natura\" in cui consiste la civilizzazione.\nGli avversari della tecnica (prevalentemente letterati, come Leopardi, Tolstoj o D. H. Lawrence) le rimproverano di produrre un mondo volgare e senz'anima. In entrambi i casi la tecnica viene identificata con il progresso e l'industrializzazione. Poi, nel quadro dell'irrazionalismo filosofico e della \"crisi dei fondamenti\" di fine secolo, si va oltre l'alternativa accettazione/rifiuto. Gi\u00e0 in Schopenhauer, poi in Emerson, Nietzsche e Bergson si afferma una concezione pragmatica del pensiero, dove il \"conoscere\" \u00e8 un \"fare\", rivolto essenzialmente alla soddisfazione di bisogni (individuali e sociali). In questa ottica la tecnica costituisce l'esito necessario della conoscenza, quando questa si sia liberata dalle pastoie della metafisica (e per alcuni della religione). La \"morte di Dio\" apre cos\u00ec l'epoca del nichilismo attivo, dove l'umanit\u00e0 utilizzer\u00e0 consapevolmente le forze della Terra in direzione del dominio sulle cose. L'alternativa a questo resta la filosofia dei giorni formulata nel saggio \"Le opere e i giorni\" di Emerson.\nIl Novecento.\nIl panorama culturale di inizio secolo, specie quello tedesco, \u00e8 impegnato in una indagine critica sul senso della tecnica e della modernit\u00e0 in generale. Sulla scorta di Nietzsche si apre una nuova riflessione. Il concetto-guida \u00e8 quello di \"nichilismo\", identificato in vari modi con la tecnica, ed assunto come destino della civilt\u00e0 occidentale. L'antitesi spengleriana tra \"Kultur\" e \"Zivisation\", la profezia weberiana sul \"disincanto del mondo\" e l'avvento della \"gabbia d'acciaio\" burocratico-tecnologica, oppure le pessimistiche riflessioni di Freud sul disagio della civilt\u00e0 moderna, sembrano identificare le linee di fondo della modernit\u00e0 con la decadenza e quest'ultima con l'avvento generalizzato della tecnica.\nIn particolare Max Weber identifica la tecnica con il dominio del \"pensiero calcolante\", tema poi ripreso da Heidegger. La novit\u00e0 di queste posizioni risiede nella accettazione della tecnica come destino inevitabile ed improcrastinabile della civilt\u00e0 moderna, che ne fa l'aspetto caratterizzante della nostra epoca.\nGli anni della Repubblica di Weimar sono duri per la Germania; una sensazione generale di fallimento e di crisi, unitamente alla volont\u00e0 di riscatto dell'umiliazione sub\u00ecta a Versailles, accentuano le tendenze reazionarie di una parte della cultura. Autori come Ernst J\u00fcnger o M\u00f5ller van der Bruck, raccoltisi negli anni '20 intorno al gruppo della cosiddetta \"Rivoluzione conservatrice\", rilanciano la tecnica e la tecnologia come \"forze nuove\", che devono essere usate senza pregiudizi al servizio della potenza tedesca.\nIn Junger l'esaltazione delle forze primordiali e barbariche della \"giovane razza tedesca\" si uniscono al vagheggiamento di un mondo aristocratico, basato sui valori della tradizione e della eccellenza. Questo inedito cocktail di esaltazione tecnologica e primitivismo sta anche alla base del Futurismo italiano, soprattutto nella elaborazione di Filippo Tommaso Marinetti.\nPer restare in Germania, Edmund Husserl vede nella concezione oggettivistica della Natura, impostasi a partire da Galileo Galilei, la causa della crisi che avvolge la Civilt\u00e0 Europea. Si tratta di una crisi di senso e di significato, nel momento in cui la tecnica pare raccogliere i suoi maggiori successi. Scienza e tecnica forniscono sempre nuovi risultati, ma non sanno rispondere alle domande fondamentali che coinvolgono l'uomo e la sua esistenza nel mondo. La tecnica rivolge alle cose uno sguardo distaccato, freddo, che tende ad \"oggettivizzare\" anche il soggetto che guarda, rendendo l'uomo una cosa tra le cose.\nHusserl ripropone con forza l'antitesi tecnica-filosofia, nei termini di alienazione-riappropriazione della ragione da parte dell'uomo.\nLa riflessione heideggeriana.\nCon Martin Heidegger abbiamo una profonda riflessione sulla tecnica. Sulla scia di Nietzsche, la tecnica \u00e8 vista come l'esito destinale della civilt\u00e0 Occidentale, dominata internamente dalla metafisica. L'esser-ci umano ha disimparato ad interrogarsi sul senso dell'essere, per volgersi al mondo degli enti, delle cose, che, prima che belle o vere, si mostrano gi\u00e0 preliminarmente come \"essere-alla-mano\" (\"Zuhandenheit\"), nella luce della loro utilizzabilit\u00e0. Man mano che procede la presa di possesso dell'ente da parte dell'Uomo, l'autentico senso del mondo, che Heidegger identifica con l'essere dell'ente, si ritira sullo sfondo fino a farsi del tutto dimenticare (Emerson dice che \u00abci furono offerte le opere e i giorni, e noi prendemmo le opere\u00bb e descrive l'allontanarsi dei Giorni). Infine l'essere si offre solamente come oggetto di manipolazione, ovvero nella luce della Volont\u00e0 di potenza, che a Heidegger pare il culmine della metafisica, ed il momento in cui essa si risolve nella tecnica.\nNietzsche viene letto come colui che conclude la metafisica, mettendone a nudo l'essenza nichilistica. Anche sul piano della societ\u00e0 la tecnica costituisce l'ultimo atto della metafisica, quando oramai il mondo, nella sua totalit\u00e0, si identifica con ci\u00f2 che pu\u00f2 essere conosciuto, dominato ed utilizzato. Tale destino \u00e8 nichilistico, ovvero si apre un'epoca dove \u201c\"dell'essere non ne \u00e8 pi\u00f9 niente\"\u201d (come notoriamente afferma Heidegger): si \u00e8 dimenticato non solo il senso dell'essere, ma persino che tale senso \u00e8 andato perduto; l'umanit\u00e0 occidentale ha dimenticato non solo la risposta, ma anche la domanda. Il dominio sull'ente si rivela come fine a se stesso, sprovvisto di un orizzonte o un senso pi\u00f9 ampio entro cui essere iscritto. Nella successiva \"Lettera sull'umanesimo\" (1947) Heidegger lega l'affermarsi della tecnica a quello del dominio del soggetto, il cui senso recondito \u00e8 la volont\u00e0 di controllo totale sull'ente.\nSuccessivamente Heidegger pare rivedere la propria posizione sulla tecnica: se quest'ultima \u00e8 l'essenza del presente, tra le maglie del controllo totale sull'ente si dis-vela il senso dell'essere nell'epoca della tecnica. Il discorso di Heidegger ha ancora un taglio ontologico: la tecnica non viene vista solo nel suo rapporto con l'esserci, ma anche in se stessa come manifestazione-nascondimento dell'essere, e quindi come l'essenza stessa della nostra epoca in quanto \"epok\u00e9\", sospensione nel darsi dell'essere. Quindi una autentica (nel senso heideggeriano) interrogazione filosofica non pu\u00f2 essere posta contro la tecnica, pena il precludersi del pensiero alla comprensione del senso dell'essere nell'epoca della tecnica. L'inquietudine che la tecnica moderna suscita nel filosofo viene positivamente assunta come \"apertura al mistero dell'essere\".\nEmanuele Severino.\nTra i prosecutori della riflessione heideggeriana sulla tecnica occorre nominare Emanuele Severino, il quale si muove all'interno della prospettiva ontologica e della distinzione essere-ente. La lettura dell'Occidente come nichilismo ed il tentativo di un pensiero post-metafisico sono esigenze condivise da molta filosofia contemporanea. In Severino queste istanze si legano strettamente al tema della tecnica.\nNel recente saggio sulla tecnica Severino scrive:\nTale progetto \u00e8 totalizzante e totalitario, poich\u00e9 tende a costituire come ente tecnico l'uomo stesso: \u00abLa civilt\u00e0 della tecnica... si \u00e8 gi\u00e0 incamminata verso la produzione dell'uomo, della sua vita, corpo, sentimenti, rappresentazioni, ambiente, e della sua felicit\u00e0 ultima.\u00bb\nL'aspetto totalizzante della tecnica va a costituire l'orizzonte ontologico entro cui qualsiasi azione, anche rivolta contro la tecnica, non pu\u00f2 mai porsi comunque del tutto al di fuori di essa: \u00ab\u00c8 all'interno di questo progetto produttivo-distruttivo che si realizza ogni preoccupazione mirante a non rendere disumana la civilt\u00e0 della tecnica\u00bb\nIl secondo Novecento.\nLa Scuola di Francoforte, con Max Horkheimer e Theodor Adorno, porta allo scoperto la volont\u00e0 di dominio e di sfruttamento che muove la Ragione illuministica portandola a piena realizzazione nella societ\u00e0 capitalistica e ipertecnologica. In questo modo la lettura della tecnica come nichilismo viene ad unirsi ad una critica della societ\u00e0 capitalistica che attinge a Marx e Freud. Ne \"L'uomo a una dimensione\", fortunato \"best seller\" di Herbert Marcuse (1964), la tecnologia viene presentata come l'essenza totalitaria del capitalismo, che opera attraverso la manipolazione dei bisogni umani da parte del potere costituito. Cos\u00ec la tecnica, da sempre identificata con il progresso e trasformazione sociale, viene al contrario vista come strumento di conservazione dello \"status quo\".\nSu tutt'altro versante si pone il movimento cyberpunk il quale, a partire dagli anni ottanta, assume le tecnologie digitali e la realt\u00e0 virtuale come \"luoghi\" di una possibile liberazione politica e sociale, come nuova agor\u00e0 nella quale possano svilupparsi un pensiero ed una pratica sociale alternativi rispetto al sistema capitalistico: non pi\u00f9 liberarsi dalla tecnica, ma attraverso di essa. In tal modo il movimento cyberpunk oltrepassa la alternativa tra tecnologia come alienazione/ come liberazione, proponendo una sorta di \"iper-alienazione\" la quale, in una sorta di rovesciamento dialettico, libererebbe l'uomo dall'alienazione medesima attraverso la tecnica. Di fatto, e al di l\u00e0 delle teorizzazioni di \"guru digitali\" come Nicholas Negroponte o William Gibson, la tecnologia digitale \u00e8 oggi uno strumento elettivo del movimento no global, i cui membri comunicano tra loro ed imbastiscono iniziative sociali e politiche tramite il tam-tam di Internet, dei suoi blog e dei suoi gruppi di discussione. Viene cos\u00ec a realizzarsi nella pratica almeno una delle profezie del Sessantotto, la nascita di quei \"gruppi informali in fusione\" nei quali Sartre e il gi\u00e0 citato Marcuse vedevano una alternativa veramente rivoluzionaria rispetto alla oramai obsoleta forma del partito politico.\nSalvatore Natoli.\nNel corso della sua storia l'animale uomo si \u00e8 distinto dagli altri animali perch\u00e9 \u00e8 stato in grado di adattare con la scienza e la tecnica le condizioni naturali ai suoi bisogni piuttosto che conformarsi all'ambiente dato. Scienza e tecnica quindi da sempre si sono sviluppate assieme ma dall'et\u00e0 illuminista e specialmente nell'Ottocento si \u00e8 parlato soprattutto di progresso scientifico inaugurando con la riduzione della fatica nel lavoro, con la crescita del benessere, con la proroga della morte, una sorta di filosofia del progresso che aveva per protagonista la tecnica.\nMa se in passato la tecnica ha ridotto i rischi dell'esistenza ora \u00e8 lei stessa a introdurre nuovi rischi alterando i processi naturali e creando conseguenze dannose forse reversibili solo ricorrendo ancora alla tecnica stessa che abbatte i limiti umani ma non li elimina poich\u00e9 essa \u00e8 sempre stata collegata alla necessit\u00e0 di superare il limite: senza di esso non sarebbe stata neppure concepibile.\nOccorre quindi tornare a una riflessione sulla propria \ufb01nitezza che nessun avanzamento della tecnica riuscir\u00e0 mai a eliminare."}
{"id": "474038", "revid": "125808590", "url": "https://it.wikipedia.org/wiki?curid=474038", "title": "Walther P38", "text": "La Walther P38 \u00e8 una pistola prodotta inizialmente nella Germania nazista a partire dal 1938.\nStoria.\nL'arma nacque dallo sviluppo della AP (Armee Pistole) e HP (Heeres Pistole). L'anno stesso la pistola venne adottata dall'esercito tedesco col nome di P38 (da \"Pistole 1938\", distribuita per\u00f2 solo dal 1940) e dal 1939 divenne anche la pistola d'ordinanza dell'esercito svedese con la sigla M39. Venne anche proposta sul mercato civile, dalla Walther, come modello \"P.38\" (con il \"punto\" tra lettera e numero per aggirare il divieto di vendita di armi con denominazione militare). Erano, ad esempio, P.38 civili le armi corte acquistate in piccolo numero dalla RSI.\nNell'immediato dopoguerra venne prodotta anche in Francia dalla Manurhin (per la Gendarmeria) e, dal 1957 con l'entrata della RFT nella Nato, venne riproposta come P1 ma con fusto in lega d'alluminio e carrello in acciaio, destinata alla Bundeswehr e alla Bundespolizei. Parallelamente riprese la produzione per il mercato civile delle P.38 con fusto in acciaio, brunite e meglio rifinite dei modelli militari, spesso dotate di guancette in legno, nei due calibri 9\u00a0mm para e 7,65\u00a0mm para.\nLa P1 militare, fosfatata e non brunita, venne infine rimodernata nei primi anni settanta con l'introduzione di un tassello di acciaio nel fusto, su cui lavorava il chiavistello oscillante, e con nuove mire dotate di riferimenti bianchi per il tiro in condizioni di luce scarsa.\nLa P38 nasce in calibro 9mm Parabellum, ma \u00e8 stata prodotta fino al 1978 anche in calibro 7,65 \u00d7 21 mm Parabellum ed in piccole serie in cal. .38 Super, .45 ACP e .22 Long Rifle. In Italia \u00e8 facile trovare P38 modificate nel secondo dopoguerra in calibro 9 \u00d7 21 mm IMI, in quanto prima del 22 dicembre 2021, salvo eccezioni, le armi corte in calibro 9 \u00d7 19 parabellum, erano vietate ai civili.\nTecnica.\nLa P38 pu\u00f2 essere descritta come una pistola semiautomatica con chiusura geometrica a blocco oscillante, scatto ad azione singola/azione doppia, cane esterno, mire fisse e carrello aperto. Prima di descrivere la tecnica di questa arma \u00e8 necessario premettere che il progetto della P38/P1 fu a suo tempo molto avanzato, in un momento storico in cui le pi\u00f9 avanzate pistole erano ancora in sola singola azione e non presentavano una sicura inerziale al percussore. La P38/P1 ha introdotto soluzioni oggi considerate, dai pi\u00f9, necessarie su una moderna pistola destinata all'adozione militare.\nLa chiusura dell'arma \u00e8 di tipo stabile/geometrico, necessariamente non labile visti i mediamente potenti calibri impiegati (a parte il pi\u00f9 debole .22 LR). Questa chiusura \u00e8 detta \"a blocco oscillante\" (brevetto Walther). Nella fattispecie, sotto la canna \u00e8 posto un blocco macchinato di forma complessa, dotato di due alette o \"tenoni\" laterali; questi creano il vincolo con il carrello, sistemandosi, in fase di chiusura, in due recessi ricavati nello stesso. Durante la fase di sparo, carrello e canna rinculano solidalmente per circa 8\u00a0mm, dopo i quali un pistoncino imperniato sotto la canna e con una punta a profilo parabolico intercetta il fusto e va a premere, dall'altro lato, contro un piano a profilo iperbolico ricavato mediante fresatura all'interno del blocco stesso; questa azione determina il basculamento della parte posteriore del blocchetto, con l'uscita dei due tenoni dalle sedi, svincolando la canna e lasciando che il carrello proceda nella sua corsa retrograda. La presenza di due piani inclinati, uno ricavato sul blocco oscillante e uno sul fusto, riporta poi il sistema alla sua posizione iniziale nel momento in cui la canna ritorna in chiusura spinta dall'azione delle due molle di recupero. Questo tipo di chiusura gode tuttora di un grande successo, essendo stata riproposta, ad esempio, sulle Beretta serie 92/96/98.\nIl carrello \u00e8 in acciaio macchinato dal pieno; \u00e8 di tipo aperto e quindi presenta un'area utile all'espulsione dei bossoli estesissima (riducendo cos\u00ec i rischi di un inceppamento derivante dallo svolgimento di questa operazione). In esso \u00e8 contenuto l'intero sistema delle sicure e sul lato sinistro si trova il comando della sicura manuale; nell'otturatore \u00e8 inoltre posizionato il percussore, con relativa molla, che \u00e8 di tipo flottante. Nella parte inferiore del carrello sono ricavate le guide in negativo per l'innesto sul fusto, il quale porta sulle guide stesse le due molle di recupero, una per lato con i relativi guidamolla. Il cielo del carrello, aperto, viene chiuso mediante un elemento in acciaio stampato dotato di appendici elastiche, che reca anche la tacca di mira. All'interno di esso si trova anche l'avvisatore di cartuccia in canna, costituito da un lungo piolo caricato a molla che va ad appoggiarsi, ad arma in chiusura, sul fondello della cartuccia eventualmente camerata e, sporgendo quindi di un paio di mm dalla porzione di carrello situata tra la tacca e il cane abbattuto, permette all'operatore di accertarsi sia visivamente che in maniera tattile (ad esempio al buio) della presenza di un colpo in canna pronto per essere esploso.\nSulla sinistra \u00e8 montato il tozzo e massiccio estrattore, e sullo stesso lato \u00e8 presente la leva della sicurezza manuale, che assolve a due importanti funzioni. Ruotando la leva verso il basso si provoca la rotazione del barilotto interno, a lei solidale, che mentre con una propria appendice intercetta il percussore (e ne assorbe dunque la caduta), dall'altro lato mediante una porzione di circonferenza preme su una levetta sporgente dalla parte superiore del fusto provocando la caduta del cane, il quale si appoggia quindi sul percussore stesso senza causare la partenza del colpo. In ultimo la sicura, spostando leggermente in basso la barra di trazione presente sulla parte destra del fusto, disconnette la catena di scatto. \u00c8 cos\u00ec possibile disarmare la pistola in totale sicurezza, ed essere al contempo successivamente pronti al fuoco in doppia azione (una volta tolta la sicura) mediante una semplice pressione sul grilletto, che provocher\u00e0 il sollevamento del cane e il suo successivo abbattimento.\nIl fusto \u00e8 in acciaio macchinato dal pieno (su alcuni esemplari bellici esso \u00e8 in lamierone d'acciaio stampato) per le P38 prebelliche o belliche; dopo la seconda guerra mondiale, invece, per alleggerire l'arma estrinsecando le potenzialit\u00e0 in questo senso del suo design, venne adottato un fusto in lega di alluminio per utilizzi aeronautici (\"duralluminio\"/\"avional\", lega del gruppo 2000 ad alta resistenza e bassa densit\u00e0). Un ulteriore miglioramento fu l'introduzione di un traversino esagonale di scarico delle forze nel fusto, onde evitare la formazione di rotture nel fusto di lega leggera in seguito all'interazione tra questo e il blocco oscillante in acciaio.\nIl fusto contiene anche il traversino rotante per lo smontaggio con relativo comando; oltre a ci\u00f2 in esso si trovano l'intero gruppo di scatto, l'espulsore e la leva dell\"'hold open\".\nDurante il periodo bellico, stante la pressante richiesta da parte delle forze armate tedesche, essa venne prodotta anche da molte altre ditte, quali la Mauser, la \u010cesk\u00e1 Zbrojovka (poi B\u00f6hmische Waffenfabrik AG) e la Spreewerk di Spandau. Ad ogni ditta, per motivi di segretezza, fu assegnato un codice in lettere da incidere sull'arma al posto del nome in chiaro. Per esempio le tre ditte citate ebbero codice \"byf\", \"fnh\", \"cyq\" rispettivamente. Esiste anche una variante a canna corta da 70\u00a0mm, denominata P38K (Kurz-Pistole 38).\nLa P.38 come simbolo degli anni di piombo.\nNegli anni settanta la P38 era un'arma talvolta usata dai gruppi armati extraparlamentari, che soprattutto all'inizio si procurarono le armi grazie a cessioni di vecchi depositi partigiani (i partigiani a loro volta le avevano sottratte o sequestrate ai militari tedeschi, spesso dopo la sconfitta quando i membri della Wehrmacht e delle Waffen-SS dovettero cedere le armi), e l'arma era cos\u00ec entrata nell'immaginario collettivo divenendo un'icona degli anni di piombo. Ad onor del vero la sua presenza tra le file dei movimenti sovversivi era sopravvalutata, in quanto i gruppi armati si procuravano le armi soprattutto mediante furti o rapine, attingendo al mercato \"civile\", ed in quegli anni in Italia un comune calibro detenibile da un privato dotato di licenza era il 7,65\u00a0mm (Browning o parabellum); per cui le armi utilizzate durante quegli anni erano perlopi\u00f9 in questo calibro, o in calibro .22, oppure appunto si trattava di revolvers nel diffuso \".38 special\", che alimentava l'equivoco. Fondamentale era infatti la possibilit\u00e0 di reperire munizionamento, e com'\u00e8 noto il calibro 9\u00a0mm para era allora vietato in Italia; la celebre pistola mitragliatrice \"Vz 61 Skorpion\" cecoslovacca (utilizzata anche per l'assassinio di Aldo Moro) era ad esempio proprio in calibro 7,65 \u00d7 17 mm Browning. Spesso dunque negli articoli di cronaca e di costume, a partire da quegli anni, tutte le armi in calibro .38 vengono definite (equivocando) \"P38\" o \"P38 special\": invece ovviamente la P38 \u00e8 in calibro 9 mm parabellum. La differenza \u00e8 sostanziale: nel caso della P38 il numero \u00e8 riferito alla data di adozione (1938), invece, la dizione \"calibro .38\" \u00e8 da intendersi riferita a un calibro nominale indicato in centesimi di pollice (.38 Special), secondo l'uso anglosassone, in questo caso per arma a tamburo. Anche la famosa e controversa copertina del settimanale Der Spiegel che raffigurava un revolver posato su un piatto di spaghetti \u00e8 ricordata come \"quella della P38\".\nCeleberrima \u00e8 rimasta la fotografia dell'autonomo Giuseppe Memeo (poi militante dei Proletari Armati per il Comunismo) che, durante una manifestazione, punta con entrambe le braccia tese un'arma contro la polizia: creduta per anni una P38, si tratta in realt\u00e0 di una comune Beretta calibro .22, con la canna lunga e non silenziata. Le pistole a canna lunga, specie le diffusissime Beretta (in uso anche tra le forze di polizia, sia quelle a canna corta che lunga), furono quindi accomunate a livello popolare con le P.38, vista la somiglianza nell'aspetto."}
{"id": "474045", "revid": "87909", "url": "https://it.wikipedia.org/wiki?curid=474045", "title": "Star Wars Episode II - Attack of the Clones", "text": ""}
{"id": "474046", "revid": "78273", "url": "https://it.wikipedia.org/wiki?curid=474046", "title": "Star Wars Episode III - Revenge of the Sith", "text": ""}
{"id": "474050", "revid": "1318658", "url": "https://it.wikipedia.org/wiki?curid=474050", "title": "The Set-Up", "text": ""}
{"id": "474051", "revid": "2175", "url": "https://it.wikipedia.org/wiki?curid=474051", "title": "The Satan Bug", "text": ""}
{"id": "474054", "revid": "2175", "url": "https://it.wikipedia.org/wiki?curid=474054", "title": "A Soldier's Story", "text": ""}
{"id": "474055", "revid": "4", "url": "https://it.wikipedia.org/wiki?curid=474055", "title": "Touriseum", "text": ""}
{"id": "474056", "revid": "2175", "url": "https://it.wikipedia.org/wiki?curid=474056", "title": "The Small Voice", "text": ""}
{"id": "474057", "revid": "6923", "url": "https://it.wikipedia.org/wiki?curid=474057", "title": "Ope legis", "text": "La locuzione latina ope legis (letteralmente, \u00abper opera della legge\u00bb) \u00e8 un'espressione in uso nel lessico giuridico. Essa fa riferimento alle ipotesi in cui un dato effetto giuridico si produce \"automaticamente\", per il solo fatto che si verifica la situazione prevista da una disposizione di legge. Nei testi normativi, solitamente, quando il Legislatore prevede un tale effetto, s'incontra la locuzione \"di diritto\".\nAd esempio, l'art. 1454 c.c. disciplina l'istituto della \"Diffida ad adempiere\" stabilendo che \"\"Alla parte inadempiente l'altra pu\u00f2 intimare per iscritto di adempiere in un congruo termine, con dichiarazione che, decorso inutilmente detto termine, il contratto s'intender\u00e0 senz'altro risoluto\" (primo comma). Il terzo comma prevede che \"Decorso il termine senza che il contratto sia stato adempiuto, questo \u00e8 risoluto\" di diritto\". Ci\u00f2 significa che, una volta decorso inutilmente il termine entro il quale \u00e8 stato intimato l'adempimento di un contratto, questo si risolver\u00e0 automaticamente, ossia \"ope legis\".\nSul piano processuale, la domanda volta ad accertare il verificarsi di una modificazione della realt\u00e0 giuridica prodottasi \"ope legis\", va qualificata come domanda di cosiddetto \"mero accertamento\" e l'eventuale sentenza di accoglimento avr\u00e0 contenuto dichiarativo e non costitutivo, poich\u00e9 si limiter\u00e0 ad accertare il verificarsi di un effetto giuridico gi\u00e0 prodottosi.\nIn medicina legale ed in medicina del lavoro si ritengono \"ope legis\" gli assunti al lavoro tramite i benefici concessi dalla legge del 12 marzo 1999, n. 68."}
{"id": "474058", "revid": "834", "url": "https://it.wikipedia.org/wiki?curid=474058", "title": "Street of No Return", "text": ""}
{"id": "474060", "revid": "1305772", "url": "https://it.wikipedia.org/wiki?curid=474060", "title": "Lost Highway", "text": "Lost Highway pu\u00f2 riferirsi:"}
{"id": "474062", "revid": "16758", "url": "https://it.wikipedia.org/wiki?curid=474062", "title": "Touriseum e giardini di castel Trauttmanssdorff", "text": ""}
{"id": "474063", "revid": "4327", "url": "https://it.wikipedia.org/wiki?curid=474063", "title": "Summer City", "text": ""}
{"id": "474066", "revid": "4327", "url": "https://it.wikipedia.org/wiki?curid=474066", "title": "Knight Rider 2000", "text": ""}
{"id": "474068", "revid": "339392", "url": "https://it.wikipedia.org/wiki?curid=474068", "title": "Superman - The Movie", "text": ""}
{"id": "474069", "revid": "4327", "url": "https://it.wikipedia.org/wiki?curid=474069", "title": "I Am Suzanne", "text": ""}
{"id": "474070", "revid": "38275", "url": "https://it.wikipedia.org/wiki?curid=474070", "title": "Recipiente a pressione", "text": ""}
{"id": "474071", "revid": "307923", "url": "https://it.wikipedia.org/wiki?curid=474071", "title": "Bringing Up Baby", "text": ""}
{"id": "474072", "revid": "16758", "url": "https://it.wikipedia.org/wiki?curid=474072", "title": "Giardini di castel Trauttmansdorff", "text": ""}
{"id": "474073", "revid": "4327", "url": "https://it.wikipedia.org/wiki?curid=474073", "title": "Viskningar och rop", "text": ""}
{"id": "474076", "revid": "339392", "url": "https://it.wikipedia.org/wiki?curid=474076", "title": "Cheongpung myeongwol", "text": ""}
{"id": "474077", "revid": "16758", "url": "https://it.wikipedia.org/wiki?curid=474077", "title": "Giardini di Castel Trauttmansdorff", "text": ""}
{"id": "474082", "revid": "4327", "url": "https://it.wikipedia.org/wiki?curid=474082", "title": "Tarzan and His Mate", "text": ""}
{"id": "474084", "revid": "4327", "url": "https://it.wikipedia.org/wiki?curid=474084", "title": "Potomok Chingis-Khana", "text": ""}
{"id": "474085", "revid": "4327", "url": "https://it.wikipedia.org/wiki?curid=474085", "title": "War Correspondent", "text": ""}
{"id": "474087", "revid": "4327", "url": "https://it.wikipedia.org/wiki?curid=474087", "title": "Better Times", "text": ""}
{"id": "474088", "revid": "2175", "url": "https://it.wikipedia.org/wiki?curid=474088", "title": "The Best of Times", "text": ""}
{"id": "474090", "revid": "1318658", "url": "https://it.wikipedia.org/wiki?curid=474090", "title": "Modern Times", "text": "Modern Times (\"tempi moderni\" in lingua inglese) pu\u00f2 riferirsi a:"}
{"id": "474091", "revid": "4327", "url": "https://it.wikipedia.org/wiki?curid=474091", "title": "Ladies in Retirement", "text": ""}
{"id": "474092", "revid": "4327", "url": "https://it.wikipedia.org/wiki?curid=474092", "title": "Tender Is the Night", "text": ""}
{"id": "474094", "revid": "2056951", "url": "https://it.wikipedia.org/wiki?curid=474094", "title": "Temptation", "text": "Temptation (tentazione in lingua inglese) pu\u00f2 riferirsi a:"}
{"id": "474095", "revid": "4327", "url": "https://it.wikipedia.org/wiki?curid=474095", "title": "Tepepa... viva la revoluci\u00f3n", "text": ""}
{"id": "474097", "revid": "1632387", "url": "https://it.wikipedia.org/wiki?curid=474097", "title": "Tequila Sunrise", "text": "Il Tequila Sunrise (in italiano \"Alba tequila\") \u00e8 un cocktail alcolico internazionale riconosciuto ufficialmente dalla International Bartenders Association a base di Tequila. \nStoria.\nIl primo cocktail denominato \"Tequila Sunrise\" risale alla fine degli anni '30. Fu ideato da Gene Sulit, barman dell'Arizona Biltmore Hotel di Phoenix, per un cliente abituale dell'albergo, il quale era di ritorno da una gita dove fu colpito dall'alba sul deserto; arrivato al bar chiese una bevanda dissetante a base di tequila. Sulit cre\u00f2 il cocktail definendolo appunto \"Tequila Sunrise\". Tale versione per\u00f2 differiva abbastanza dalla ricetta con cui si definisce il cocktail odierno, essendo una variazione del Gin Sling contenente tequila, soda, succo di lime e cr\u00e8me de cassis.\nLa ricetta odierna fu invece ideata da Robert \"Bobby\" Lozoff, giovane barista del ristorante Trident di Sausalito, locale molto in voga negli anni '70. Lozoff si dilettava a ideare cocktail insieme al suo collega Billy Rice; uno di questi fu una variante del Tequila Sunrise di Sulit, a cui sostituirono il lime con sweet'n'sour e aggiungendo succo d'arancia. Il cocktail ebbe un buon successo nel locale e dovendo velocizzare la preparazione per far fronte all'alta richiesta, Lozoff semplific\u00f2 la ricetta riducendolo a tequila, succo d'arancia e cr\u00e8me de cassis. La modifica finale risultante nelle ricetta attuale, ossia la sostituzione del liquore di ribes con la granatina, \u00e8 dovuta alla moda del periodo dell'uso di questo sciroppo.\nNel 1972 i Rolling Stones organizzarono una festa per l'apertura dell'American Tour 1972 al Trident. Quando Mick Jagger chiese a Lozoff un Margarita, questi gli chiese se avesse gi\u00e0 provato il suo Tequila Sunrise. Il gruppo fu talmente colpito dal cocktail che soprannominarono il tour \"Cocaine &amp; Tequila Sunrise Tour\". Nel 1973 l'azienda produttrice di tequila Jose Cuervo, principale marca utilizzata al Trident, colpita dal successo del cocktail, si accord\u00f2 con il ristorante e stamp\u00f2 la ricetta sul retro della bottiglia, diffondendo cos\u00ec il cocktail nel resto del mondo. Nello stesso anno il gruppo musicale Eagles si ispirarono al successo del cocktail per dare il titolo alla canzone Tequila Sunrise. Nel 1987 l'I.B.A. la incluse fra i cocktail della categoria \"Anytime\" (dal 2010 fra i \"contemporary classics\").\nComposizione.\nPreparazione.\nVersare la tequila ed il succo d'arancia in un bicchiere hurricane riempito di ghiaccio in cubetti. Mescolare con uno stirrer, quindi incorporare delicatamente lo sciroppo di granatina secondo il metodo build, in modo che la granatina vada a depositarsi sul fondo donando al drink l'effetto sunrise (alba). Guarnire con una fetta d'arancia e una ciliegina candita.\nDescrizione.\nIl Tequila Sunrise \u00e8 un long drink dissetante e fruttato, sebbene il sapore erboso della tequila e i toni esperidati del succo d'arancia ammortizzino la dolcezza della granatina, rendendolo un drink leggermente amarognolo. Tecnicamente \u00e8 un cocktail\ndi classe Highball stile exotic. Ha un grado alcolico di circa 12\u00b0 alc.\nVarianti.\nDato il successo, il Tequila Sunrise ha dato seguito a varie ricette varianti."}
{"id": "474099", "revid": "56620", "url": "https://it.wikipedia.org/wiki?curid=474099", "title": "Th\u00e9r\u00e8se Raquin", "text": ""}
{"id": "474100", "revid": "125269600", "url": "https://it.wikipedia.org/wiki?curid=474100", "title": "Saab 210", "text": "Il Saab 210 era un piccolo aereo sperimentale dei primi anni cinquanta destinato a provare in volo la rivoluzionaria ala a doppio delta destinata al caccia svedese Saab J 35 Draken.\nBattezzato ufficialmente Draken dalla Saab, l'aereo si guadagn\u00f2 ben presto il soprannome di Lilldraken, piccolo draken, in quanto l'aereo era sostanzialmente una copia in scala ridotta, 7:10, del J 35 Draken.\nStoria.\nSviluppo.\nScopo del \"Lilldraken\" era sperimentare in volo l'ala a doppio delta, dopo una serie di test condotti con un modello statico in galleria del vento. Questa ala prevedeva un delta \"interno\" con un angolo di 80\u00b0 ed uno \"esterno\" con angolo di 57\u00b0. La parte interna dell'ala prevedeva un maggiore spessore in modo da ospitare il combustibile ed il carrello. Date le ridotte dimensioni del Saab 210 e visto che questi serviva soprattutto a testare la manovrabilit\u00e0 ed il comportamento a bassa velocit\u00e0 dell'ala, venne adottato un carrello semi-retrattile.\nIl velivolo, potenziato da un turbogetto Armstrong Siddeley \"Adder\" da soli 476\u00a0kg di spinta vol\u00f2 per la prima volta il 21 febbraio 1952. Nella configurazione iniziale, designata 210A, le prese d'aria del motore si allungavano per tutto il muso del velivolo, separate solo da un \"naso\" di forma piramidale. Successivamente il naso assunse una forma pi\u00f9 appuntita, ed infine, visto che questa soluzione non garantiva un flusso d'aria sufficiente al motore, il muso venne riprogettato, assumendo forma conica e le prese d'aria vennero spostate ai lati dell'abitacolo. Questa configurazione, poi adottata nel J 35 Draken venne designata 210B.\nPer sperimentare il comportamento dinamico del velivolo nel \"Lilldraken\" venne adottato un sistema che travasava il combustibile tra i serbatoi per modificare il baricentro dell'aereo. A causa della scarsa spinta installata, durante la stagione calda venne fatto volare tipicamente nelle prime ore del mattino.\nI risultati positivi riscontrati da questo dimostratore fecero s\u00ec che nell'agosto 1953 venisse firmato il contratto per i primi prototipi, il primo dei quali vol\u00f2 il 25 ottobre 1955.\nIl Saab 210 effettu\u00f2 circa 1\u00a0000 voli. Oltre ai test, il 6 giugno 1953 fu tra i protagonisti di una parata aerea sul centro di Stoccolma, nel corso dei festeggiamenti per il settecentenario della capitale.\nL'aereo \u00e8 oggi conservato presso il Flygvapenmuseum, museo dell'aeronautica militare svedese, situato nei pressi di Link\u00f6ping."}
{"id": "474102", "revid": "73779737", "url": "https://it.wikipedia.org/wiki?curid=474102", "title": "The Terminator", "text": ""}
{"id": "474103", "revid": "27723", "url": "https://it.wikipedia.org/wiki?curid=474103", "title": "Callicrates", "text": ""}
{"id": "474107", "revid": "4327", "url": "https://it.wikipedia.org/wiki?curid=474107", "title": "American Empire", "text": ""}
{"id": "474108", "revid": "4327", "url": "https://it.wikipedia.org/wiki?curid=474108", "title": "Ha- holmim", "text": ""}
{"id": "474109", "revid": "1613450", "url": "https://it.wikipedia.org/wiki?curid=474109", "title": "No Man's Land", "text": "No Man's Land (terra di nessuno in lingua inglese) pu\u00f2 riferirsi a:"}
{"id": "474111", "revid": "4327", "url": "https://it.wikipedia.org/wiki?curid=474111", "title": "Land and Freedom", "text": ""}
{"id": "474112", "revid": "287204", "url": "https://it.wikipedia.org/wiki?curid=474112", "title": "Cratere Callicrates", "text": "Callicrates \u00e8 un cratere d'impatto presente sulla superficie di Mercurio, a 66,49\u00b0 di latitudine sud e 30,36\u00b0 di longitudine ovest. Il suo diametro \u00e8 pari a 68\u00a0km.\nIl cratere \u00e8 stato battezzato dall'Unione Astronomica Internazionale in onore dell'architetto greco Callicrate."}
{"id": "474115", "revid": "4327", "url": "https://it.wikipedia.org/wiki?curid=474115", "title": "Naughty Marietta", "text": ""}
{"id": "474116", "revid": "4327", "url": "https://it.wikipedia.org/wiki?curid=474116", "title": "Scream and Scream Again", "text": ""}
{"id": "474120", "revid": "2175", "url": "https://it.wikipedia.org/wiki?curid=474120", "title": "The George Raft Story", "text": ""}
{"id": "474122", "revid": "339392", "url": "https://it.wikipedia.org/wiki?curid=474122", "title": "Witness for the Prosecution", "text": ""}
{"id": "474125", "revid": "916580", "url": "https://it.wikipedia.org/wiki?curid=474125", "title": "Callicrate", "text": "Biografia.\nLe notizie su di lui sono scarse. Secondo Plutarco, collabor\u00f2 con l'architetto Ictino alla realizzazione del Partenone sull'Acropoli di Atene (anche se probabilmente in posizione subordinata, forse come direttore del cantiere o appaltatore), dal 447 al 438 a.C.\nUn'iscrizione lo cita in seguito come progettista del Tempio di Atena Nike, che sorge sullo sperone sud-occidentale dell'Acropoli, nel 450 a.C., ma il tempio fu costruito solo molti anni dopo (425-427 a.C.), per cui il suo ruolo preciso \u00e8 incerto. Dal momento che si trattava di un progetto molto innovativo, se Callicrate ne fu l'architetto ebbe una grande influenza in tutta l'architettura successiva.\nUn'iscrizione lo identifica come uno dei costruttori del muro di cinta classico dell'Acropoli. Sempre secondo Plutarco fu il costruttore del muro difensivo che collegava Atene al Pireo (445-443 a.C.).\nA lui \u00e8 intitolato il cratere Callicrates, sul pianeta Mercurio."}
{"id": "474127", "revid": "767487", "url": "https://it.wikipedia.org/wiki?curid=474127", "title": "MxPx", "text": "MxPx \u00e8 un gruppo punk rock/skate punk nato nel 1992 a Bremerton, negli USA.\nStoria.\nLa storia degli MxPx cominci\u00f2 nel 1992, quando tre ragazzi di 15 anni (Mike Herrera, Yuri Ruley e Andy Husted) decisero di formare una band, i Magnifield Plaid, ispirandosi a gruppi come i NOFX, i The Descendents e altre band californiane. In realt\u00e0 non amavano molto il nome del loro gruppo, che era un omaggio alla passione di Husted verso le maglie di plaid. Di conseguenza il nome fu abbreviato in M.P., ma nella scrittura manuale di Ruley i punti divennero delle x, e da allora il nome del gruppo \u00e8 rimasto MxPx.\nI tre attirarono l'attenzione della Tooth &amp; Nail Records nel 1993, quando offrirono ad un suo agente una dimostrazione nel cortile della casa di Herrera (il quale si esercit\u00f2 tanto per lo show da perdere la voce). Gli MxPx pubblicarono tre album sotto questa etichetta: \"Pokinatcha\" (1994), \"Teenage Politics\" (1995) e \"Life in General\" (1996). Nel 1995 il chitarrista, Andy Husted, lasci\u00f2 la band per continuare il college, e fu sostituito da Tom Wisniewski, anche se continu\u00f2 ad affiancare i tre come tecnico del suono durante i tour.\nNel 1997 gli MxPx si affiliarono alla A&amp;M Records. Dopo la pubblicazione di \"Let It Happen\" (una compilation contenente del materiale registrato sotto la Tooth &amp; Nail), il gruppo pubblic\u00f2 tre nuovi album: \"Slowly Going the Way of the Buffalo\" (1998), \"The Ever Passing Moment\" (2000) e \"Before Everything &amp; After\" (2003).\u2260\nQuando la A&amp;M Records fu acquistata dal gigante Universal, gli MxPx decisero di non rinnovare il contratto, e passarono alla SideOneDummy Records. Sotto questa etichetta hanno pubblicato \"Panic\" (2005) e la compilation \"Let's Rock\" (2006). Dopo quasi 18 anni di onorato servizio Yuri Ruley ha deciso di fare un passo indietro ed uscire dagli Mxpx. Con un breve messaggio il batterista ha spiegato come l'essere parte di un gruppo, definita una seconda famiglia, che \u00e8 soprattutto una live band lo tenga lontano per troppi mesi dalla sua vera famiglia e da qui alla necessit\u00e0 di badare soprattutto a quest'ultima adesso.\nYuri verr\u00e0 sostituito dal nuovo batterista Chris Wilson.\nNel 2012 Yuri \u00e8 tornato nella band per l'anniversario (20 anni) degli MxPx."}
{"id": "474131", "revid": "287204", "url": "https://it.wikipedia.org/wiki?curid=474131", "title": "Cratere Cam\u00f5es", "text": "Cam\u00f5es \u00e8 un cratere d'impatto presente sulla superficie di Mercurio, a 71,21\u00b0 di latitudine sud e 68,18\u00b0 di longitudine ovest. Il suo diametro \u00e8 pari a 70\u00a0km.\nIl cratere \u00e8 stato battezzato dall'Unione Astronomica Internazionale in onore del poeta portoghese Lu\u00eds de Cam\u00f5es."}
{"id": "474134", "revid": "4327", "url": "https://it.wikipedia.org/wiki?curid=474134", "title": "The Day After Tomorrow", "text": ""}
{"id": "474135", "revid": "36426", "url": "https://it.wikipedia.org/wiki?curid=474135", "title": "Cam\u00f5es", "text": ""}
{"id": "474136", "revid": "486946", "url": "https://it.wikipedia.org/wiki?curid=474136", "title": "Camoes", "text": ""}
{"id": "474146", "revid": "33689", "url": "https://it.wikipedia.org/wiki?curid=474146", "title": "Legionnaire", "text": ""}
{"id": "474148", "revid": "484362", "url": "https://it.wikipedia.org/wiki?curid=474148", "title": "Non in commotione Dominus", "text": "La locuzione latina non in commotione Dominus (1 Re 19,11) significa \"il Signore (Dio) non era nel terremoto\". Generalmente, vuol significare che non \u00e8 possibile trovare Dio in un momento di grandi sconvolgimenti.\n\u00c8 tratta dalla Bibbia, dal primo libro dei Re; in esso si narra che il profeta Elia and\u00f2 nel deserto per parlare con il Signore.\n\"Un vento forte, impetuoso, schiantava i monti e spezzava le rocce davanti al Signore, ma il Signore non era nel vento. E, dopo il vento, un terremoto; ma il Signore non era nel terremoto. E, dopo il terremoto, un fuoco; ma il Signore non era nel fuoco. E, dopo il fuoco, un suono dolce e sommesso.\" (1 Re 19,11-12)\n\u00c8 citata anche alla fine della narrazione dei sette giorni, ne \"Il nome della rosa\" di Umberto Eco."}
{"id": "474150", "revid": "76963", "url": "https://it.wikipedia.org/wiki?curid=474150", "title": "Lu\u00eds de Cam\u00f5es", "text": "Considerato il principale poeta della tradizione letteraria del proprio paese, per la sua padronanza della poesia \u00e8 stato paragonato a Omero, Virgilio, Cervantes, Dante e Shakespeare. Il suo lavoro pi\u00f9 noto \u00e8 il poema epico \"I Lusiadi\" (\"Os Lus\u00edadas\"), pubblicato per la prima volta nel 1572.\nBiografia.\nNon si conoscono la data e il luogo esatti della nascita di Cam\u00f5es. Si pensa che fosse nato tra il 1517 e il 1525, probabilmente a Lisbona o Coimbra. Spesso si dice anche che fosse nato ad Alenquer, ma ci\u00f2 \u00e8 dovuto a una errata interpretazione di uno dei suoi sonetti, dove egli scrisse \u00ab[\u2026] / Criou-me Portugal na verde e cara / p\u00e1tria minha Alenquer [\u2026]\u00bb (\"Mi gener\u00f2 il Portogallo nella verde / e cara patria mia Alenquer\"). Questa frase isolata e la stesura del sonetto nella prima persona singolare hanno portato molti a pensare che qui il poeta parli di s\u00e9. Ma una lettura attenta e completa del sonetto permette di concludere che i fatti qui citati non sono associati alla vita di Cam\u00f5es. Cam\u00f5es scrisse il sonetto per un'altra persona, probabilmente un suo conoscente, morto a 25 anni, lontano dalla patria e sepolto in mare.\nI genitori di Cam\u00f5es erano Sim\u00e3o Vaz de Cam\u00f5es e Ana de S\u00e1 de Macedo. Per via paterna, Cam\u00f5es era pronipote del trovatore gallego Vasco Pires de Cam\u00f5es, e per via materna era imparentato con il navigatore Vasco da Gama. Sim\u00e3o Vaz abbandon\u00f2 suo figlio e sua moglie per cercare fortuna in India, ma mor\u00ec a Goa qualche anno dopo. La madre in seguito si rispos\u00f2.\nSegu\u00ec gli studi, forse non troppo regolarmente, al \"Collegio des Artes di Coimbra\", dedicandosi alla filosofia ed alle lingue classiche e moderne principalmente, ed anche, seppure con minore impegno, alla geografia, alla storia ed all'astronomia. Non risulta la presenza del poeta nei registri ufficiali delle strutture scolastiche che egli frequent\u00f2, e non \u00e8 certo che sia stato educato dai Domenicani anche se suo zio Bento de Cam\u00f5es era Priore del Monastero di Santa Cruz e Rettore dell'Universit\u00e0 di Coimbra. In ogni caso, la cultura raffinata dei suoi scritti fa pensare all'unica Universit\u00e0 del Portogallo di quell'epoca come luogo pi\u00f9 probabile dei suoi studi.\nTra il 1542 e il 1545 Cam\u00f5es visse a Lisbona, interrompendo gli studi per entrare nella corte di Giovanni III, conquistando fama di poeta e grandi onori.\nLegato alla casata del Conte di Linhares, Don Francisco de Noronha, e forse precettore del figlio Don Antonio, si rec\u00f2 a Ceuta nel 1549 e vi rest\u00f2 fino al 1551. Fu un'avventura comune nella carriera militare dei due giovani, ricordata nell'elegia 'Aquela que de amor descomedido'. Durante l'assedio, perse la vista all'occhio destro per la 'f\u00faria rara de Marte', ma continu\u00f2 a combattere.\nRientrato a Lisbona, riprese la vita boh\u00e9mien. Si innamor\u00f2 perdutamente di una dama, Caterina de Athaide, che, morta assai giovane, egli pianse per tutta la vita, bench\u00e9 numerose altre passioni gli accendessero il cuore negli anni successivi. Ebbe vari amori, non solo con le dame di corte ma perfino con la sorella del re Manuel I, Eleonora di Viseu.\nA causa di alcune sue malignit\u00e0 sulla vita privata del re, nel 1546 dovette lasciare la corte e ritirarsi a Ribatejo, dove scrisse versi in cui parlava del suo perduto amore e diede inizio alla sua opera immortale, \"Os Lus\u00edadas\" (I Lusiadi).\nCaduto in disgrazia, fu esiliato a Const\u00e2ncia. Non esiste per\u00f2 nessuna prova documentale che questo fatto sia accaduto davvero. Il giorno del Corpus Domini del 1552, durante una rissa, Cam\u00f5es fer\u00ec un certo Gon\u00e7alo Borges. Imprigionato e poi liberato con decreto reale di perdono del 7 marzo 1553, si imbarc\u00f2 per le Indie sulla flotta di Fern\u00e3o \u00c1lvares Cabral, il 24 dello stesso mese.\nIn Oriente.\nNel 1555 arriv\u00f2 a Goa, il centro pi\u00f9 importante dell'India portoghese, e per due anni corse il mare partecipando ad alcune spedizioni. Il malcostume, la violenza, le prevaricazioni dei suoi connazionali lo indussero a scrivere una satira, \"Disparates na India\" (Pazzie in India), contro i governatori portoghesi, la cui ultima parte forse non \u00e8 sua.\nIl risentimento delle pubbliche autorit\u00e0 lo costrinse ad allontanarsi da Goa per peregrinare in Cina, Cambogia e Macao fino al 1559, anno in cui, dopo avventurose traversie, naufragi, contrasti con i suoi connazionali, ritorn\u00f2 a Goa. Qui rest\u00f2 fino al 1567. Non si sa cosa facesse; certo \u00e8 che il suo soggiorno fu sempre turbato da estrema povert\u00e0, lotte, accuse, processi. Lasciata l'India in quell'anno, spinto dal desiderio di rivedere la patria, non vi giunse che tre anni pi\u00f9 tardi, dopo essersi fermato in Mozambico, aver sofferto malattie, disinganni e fallimenti d'ogni specie che gli piagarono l'anima.\nA Lisbona si occup\u00f2 subito della pubblicazione del suo grande poema. Il successo gli procur\u00f2 una piccola pensione da parte del giovane re Sebastiano, che gli consent\u00ec di vivere alla meglio in mezzo alle amarezze che gli venivano dalle sue personali disgrazie e da quelle della sua patria, la cui potenza accennava a declinare.\nNel 1578 infatti il Portogallo sub\u00ec una disastrosa sconfitta nella Battaglia di Alc\u00e1cer Quibir, in Marocco, dove il re Sebastiano fu ucciso e l'esercito portoghese fu distrutto. Le truppe spagnole erano alle porte di Lisbona quando Cam\u00f5es scrisse al Capitano Generale di Lamego: \"Tutti vedranno che la mia patria mi fu cos\u00ec cara che fui contento di morire non solo in essa ma con essa\".\nCam\u00f5es mor\u00ec nel giugno del 1580 all'et\u00e0 di 56 anni, colpito dalla peste che infieriva sulla citt\u00e0, e fu seppellito poveramente nella chiesa del monastero di S. Anna di Lisbona. Oggi \u00e8 sepolto nella chiesa del Monastero dos Jer\u00f3nimos, accanto a Vasco de Gama.\nI Lusiadi.\nLa sua fama imperitura \u00e8 legata al poema \"Os Lus\u00edadas\", opera in 10 canti di struttura classica. La stupenda fattura del verso, la novit\u00e0 e la grandiosit\u00e0 della materia trattata, la potenza e la semplicit\u00e0 dello stile fanno del poema uno dei pi\u00f9 grandi monumenti della letteratura di tutti i tempi.\nL'opera celebra le conquiste del Portogallo dall'Infante Don Henrique fino all'unione dinastica con la Spagna nel 1580, conquiste che segnano la transizione dal Medio Evo all'Et\u00e0 Moderna. L'epopea narra la storia di Vasco de Gama e degli eroi portoghesi che navigarono fino al Capo di Buona Speranza e da l\u00ec aprirono una nuova rotta per l'India. \u00c8 un'epopea umanista, anche nelle sue contraddizioni, nell'associazione di mitologia pagana a visione cristiana, nei sentimenti opposti sulla guerra e sull'impero, nel gusto del riposo e nel progetto di avventura, nell'apprezzamento del piacere e nelle esigenze di una visione eroica.\nLe opere liriche.\nLe opere liriche di Cam\u00f5es furono pubblicate come \"Rimas\", non essendoci accordo tra i diversi editori circa il numero di sonetti scritti dal poeta e circa la paternit\u00e0 di alcuni dei componimenti. Alcuni suoi sonetti, come il famoso \"Amor \u00e9 fogo que arde sem se ver\", per l'uso audace dei paradossi, preannunciano il Barocco.\nCam\u00f5es compose sonetti, liriche, odi, canzoni ed ancora il \"Seleuco\", operetta teatrale di carattere farsesco (quella che gli valse il favore del re nel 1546), l\"'Amphytri\u00f5es\", commedia al modo di Plauto, il \"Filodemo\", commedia romanzesca, la \"Satira do torneo\" ed altre.\nLo stile.\n\u00c8 facile riconoscere nell'opera di Cam\u00f5es due stili differenti e perfino opposti: uno, lo stile delle \"redondilhas\" (composizioni in versi di 5 o 7 sillabe) e di alcuni sonetti, nella tradizione del \"Cancioneiro Geral\" di Garcia de Resende; un altro, lo stile di ispirazione latina o italiana di molti altri sonetti e delle composizioni in endecasillabi maggiori.\nIl primo, lo stile ingegnoso, come appare nel Cancioneiro Geral, si manifesta soprattutto nelle composizioni costituite da motto e risposta. Il poeta deve sviluppare un motivo dato e nell'interpretazione di questo motto rivelava la sua sottigliezza e la sua immaginazione, esattamente come facevano i predicatori medioevali quando sviluppavano la frase biblica che serviva da tema al sermone. Nello sviluppo del motto c'era una preoccupazione di pseudo-rigore verbale, di precisione terminologica, cosicch\u00e9 gli ingegnosi paradossi e le interpretazioni fantasiose delle parole sembravano generare una specie di operazione logica.\nLe opere di Cam\u00f5es furono divise in opere liriche e opere amorose. La pi\u00f9 importante fra le sue opere \u00e8 per\u00f2 il poema epico \"I Lusiadi\".\nAttualit\u00e0 dell'opera di Cam\u00f5es.\nLa sua attualit\u00e0 nella vita culturale del Portogallo \u00e8 dimostrata dal fatto che sue poesie sono state musicate come fados prima da Alain Oulman (Com que voz) da Carlos Gon\u00e7alves (Extrato do Canto IX in Os Lus\u00edadas) e recentemente da Cust\u00f2dio Castelo (Mem\u00f3ria de meu bem).\nIn suo onore \u00e8 stato battezzato il cratere Cam\u00f5es, sulla superficie di Mercurio."}
{"id": "474160", "revid": "287204", "url": "https://it.wikipedia.org/wiki?curid=474160", "title": "Cratere Carducci", "text": "Carducci \u00e8 un cratere d'impatto presente sulla superficie di Mercurio, a 36,54\u00b0 di latitudine sud e 90,56\u00b0 di longitudine ovest. Il suo diametro \u00e8 pari a 108,19\u00a0km.\nIl cratere \u00e8 stato battezzato dall'Unione Astronomica Internazionale in onore del poeta italiano Giosu\u00e8 Carducci."}
{"id": "474161", "revid": "4327", "url": "https://it.wikipedia.org/wiki?curid=474161", "title": "Th\u00e9r\u00e8se - The Story of Saint Th\u00e9r\u00e8se of Lisieux", "text": ""}
{"id": "474163", "revid": "4327", "url": "https://it.wikipedia.org/wiki?curid=474163", "title": "Witness to Murder", "text": ""}
{"id": "474164", "revid": "4327", "url": "https://it.wikipedia.org/wiki?curid=474164", "title": "K\u00f6nigstiger", "text": ""}
{"id": "474165", "revid": "775372", "url": "https://it.wikipedia.org/wiki?curid=474165", "title": "Impiego dei carri armati nella seconda guerra mondiale", "text": "Nel corso della seconda guerra mondiale i carri armati furono usati praticamente per tutta la guerra, in questa voce si vuole indicare limpiego dei carri armati nelle battaglie che li videro utilizzati da entrambi gli schieramenti, senza uno studio storico della battaglia stessa (alla cui voce si rimanda), ma solo per chiarire l'influenza dell'impiego dei carri sull'esito dei combattimenti.\nCampagna di Francia - fronte occidentale - 1940.\nDopo la vittoriosa invasione della Polonia del settembre 1939, Adolf Hitler rivolse le sue attenzioni al fronte occidentale, dove inglesi e francesi avevano programmato una complessa manovra combinata diretta a penetrare in Belgio per fermare sulla linea Mosa-Dyle la prevista offensiva tedesca\nLa Wehrmacht, dal canto suo, aveva studiato inizialmente un piano offensivo molto simile al vecchio Piano Schlieffen del 1913, usato nella prima guerra mondiale ma fallito, che prevedeva un forte concentramento di unit\u00e0 all'ala destra del fronte, al confine olandese, per invadere gli stessi Paesi Bassi e il Belgio e da l\u00ec arrivare in breve tempo a Parigi. Questa strategia fu per\u00f2 rimpiazzata da un piano molto pi\u00f9 audace e potenzialmente efficace, ideato dai generali Erich von Manstein, abile ufficiale di Stato maggiore, e Heinz Guderian, padre delle truppe corazzate tedesche; esso era imperniato sulla massiccia concentrazione di unit\u00e0 corazzate nelle Ardenne, montagne ritenute impraticabili per i mezzi pesanti e perci\u00f2 quasi sguarnite dagli alleati, che disponevano pi\u00f9 a sud di un'imponente e famosissima linea difensiva fortificata la Linea Maginot, concepita proprio per fermare un'eventuale offensiva tedesca.\nDopodich\u00e9, i panzer dovevano sfondare la linea francese sulla Mosa e da l\u00ec sfruttare la loro mobilit\u00e0 per arrivare in pochi giorni alla Manica e accerchiare le truppe francesi, la BEF (British Expeditionary Force, Corpo di Spedizione britannico) e l'esercito belga in Belgio. Molti comandanti tedeschi consideravano il piano (battezzato \"Sichelschnitt\", in tedesco \"colpo di falce\") troppo azzardato, essendo legati alle strategie pi\u00f9 tradizionali, ma Hitler appoggi\u00f2 (e si appropri\u00f2) subito la nuova idea, e iniziarono i preparativi per l'attacco.\nL'attacco si scaten\u00f2 il 10 maggio 1940, con un'avanzata tedesca nei Paesi Bassi e, soprattutto, con il contemporaneo inizio dell'offensiva nelle Ardenne: dopo aver superato deboli resistenze, le sette Panzer-Division del generale Ewald von Kleist (divise nei tre \"Panzerkorps\" dei generali Hermann Hoth, Georg-Hans Reinhardt e Heinz Guderian) attraversarono la Mosa tra il 13 e il 15 maggio a Dinant, a Montherm\u00e9 e a Sedan.\nTra il 14 e il 17 maggio si verificarono numerosi scontri tra i panzer, in avanzata a ovest della Mosa, e alcuni deboli reparti corazzati di riserva francesi, quasi tutti terminati con la sconfitta alleata. I carri francesi (Char B1\\B1 bis, SOMUA S35, Renault R35 e Hotchkiss H35) e inglesi (Matilda Mk I e Mk II, Tankette Vickers Mk VI e Cruiser Mk III), pur essendo per la maggior parte superiori alle controparti, erano infatti adoperati non riuniti e compatti come quelli tedeschi (Panzer I, Panzer II, Panzer III, Panzer IV, Panzer 35(t), Panzer 38(t)) , ma distribuiti in piccoli distaccamenti di scarsa consistenza tra la fanteria, a parte alcune divisioni blindate francesi che per\u00f2, mal comandate e poco addestrate, vennero rapidamente battute dalle Panzer-Division a Flavion, a Stonne e sull'Oise.\nParadossalmente la pi\u00f9 grande battaglia di carri armati non si svolse sul fronte della Mosa ma pi\u00f9 a nord, a Hannut e a Gembloux il 12 e il 13 maggio, dove due Panzer-Division superarono la dura resistenza di due divisioni leggere meccanizzate francesi, dando una notevole dimostrazione di superiore abilit\u00e0 tattica e di capacit\u00e0 di manovrare e combattere in modo coordinato, sfruttando la velocit\u00e0, il fuoco dei cannoni e le comunicazioni via radio tra i mezzi corazzati.\nDopo una pausa il 17 maggio, gi\u00e0 il 20 maggio i panzer tedeschi raggiunsero la Manica, realizzando il previsto accerchiamento strategico degli alleati in Belgio e nelle Fiandre. Da qui, il BEF riusc\u00ec per\u00f2 a portare in salvo ben 338.000 uomini, comprendenti anche soldati francesi. Intanto, il 5 giugno le dieci Panzer-Division si spostavano a sud (Operazione Rot); una parte delle divisioni corazzate, dopo aver superato una debole resistenza, avanz\u00f2 verso la Bretagna, un'altra parte verso la Loira e il Rodano, mentre il generale Guderian sarebbe presto arrivato in Alsazia e avrebbe accerchiato anche le truppe francesi di stanza sulla Maginot, neutralizzando la temutissima linea senza neanche attaccarla.\nIl 10 giugno Mussolini entrava in guerra a fianco dell'alleato tedesco e il 14 giugno le truppe tedesche entravano a Parigi. Infine, il 25 giugno 1940 venne firmato l'armistizio che sanciva la capitolazione della Francia, a cui sarebbe presto seguita la formazione di un governo collaborazionista guidato dal maresciallo Henri-Philippe P\u00e9tain nella Francia meridionale, con capitale Vichy.\nDal punto di vista delle forze meccanizzate, la campagna di Francia fu una pietra miliare: qui infatti si svilupp\u00f2 la dottrina strategica nota come Blitzkrieg, la guerra lampo, incentrata sul bombardamento aereo tattico su obiettivi quali postazioni difensive, ponti, strade e linee di comunicazione, e soprattutto su una massiccia concentrazione di forze corazzate in un punto preciso del fronte, per garantire una penetrazione profonda e fulminea e accerchiare o distruggere il nemico prima che riuscisse ad organizzare una difesa efficace. La folgorante penetrazione tedesca diede fin dai primi giorni ai francesi l'impressione che forze nemiche fossero di numero enorme, arrivando a ipotizzare fino a 6000 panzer, quando in realt\u00e0 erano 2434 riuniti in 10 Panzer-Division.\nGli alleati, invece, dimostrarono varie carenze nell'impiego dei loro mezzi, sparpagliandoli per lo pi\u00f9 tra i battaglioni di fanteria, a parte alcune inefficienti divisioni blindate (\"Division Cuirass\u00e9es de R\u00e9serve\") e meccanizzate francesi (\"Division L\u00e9g\u00e8res Mecaniques\") e la incompleta 1\u00aa Divisione corazzata britannica. Peraltro, in alcune occasioni, gli anglo-francesi seppero mettere in difficolt\u00e0 i tedeschi; tra esse, la pi\u00f9 notevole \u00e8 il contrattacco britannico di Arras, sferrato nei pressi di questa citt\u00e0 il 21 maggio 1940: un contingente di fanteria, appoggiato da due battaglioni corazzati britannici, attacc\u00f2 il fianco destro tedesco, sguarnito per la grande distanza che intercorreva tra i veloci carri armati e la lenta fanteria, distanza che aveva lasciata scoperta una buona parte del fianco.\nAlla fine l'attacco venne respinto grazie alla fanteria motorizzata tedesca, ma preoccup\u00f2 seriamente il maresciallo von Rundstedt, convinto che i britannici potessero tagliare fuori i suoi carri armati dal resto delle truppe. I britannici avevano scoperto perci\u00f2 uno dei punti deboli della Blitzkrieg: la fulminea avanzata delle divisioni corazzate lasciava indietro la fanteria, creando un corridoio sfruttabile per un contrattacco sui fianchi del cuneo meccanizzato di penetrazione.\nIn sintesi, la campagna di Francia fu il \"battesimo del fuoco\" e la migliore dimostrazione della Guerra lampo (\"Blitzkrieg\"), e ancora oggi molte strategie moderne ricalcano i dettami della dottrina utilizzata dai Panzer nel 1940.\nBeda Fomm - Nordafrica - 1941.\nAll'inizio della guerra la \"10\u00aa Armata\" italiana era penetrata in territorio egiziano, occupando Sidi el Barrani, a pochi chilometri dal confine con la Libia, con una forza essenzialmente di fanteria, appoggiata da pochi reparti di carri, basati per lo pi\u00f9 sui carri leggeri CV33 o su carri medi M11/39, di scarso valore bellico.\nIl 9 dicembre due divisioni britanniche (la 7\u00aa Divisione corazzata e la 4\u00aa Divisione di fanteria anglo-indiana) accerchiarono questa massa di fanteria (Operazione Compass), provocando uno dei disastri militari maggiori di tutta la guerra. La \"10\u00aa Armata\" fu costretta a ritirarsi combattendo per tutta la costa della Cirenaica, pressata dal grosso della forze britanniche, appoggiate dai carri di fanteria Matilda II. Intanto la \"4\u00aa Brigata corazzata\" (generale Caunter) supportata dall\"11\u00b0 Ussari\" (su autoblindo) e da un gruppo della \"RHA\" (\"Royal Horse Artillery\" - Artiglieria a cavallo, in realt\u00e0 artiglieria a traino meccanico) su carri veloci tagliando l'arco della costa dall'interno raggiungeva la linea di ritirata italiana, il 7 febbraio occupando Beda Fomm.\nPer tentare di riaprire il varco furono lanciati nella mischia i pochi carri armati M13/40 superstiti della Brigata corazzata \"Babini\", affrettatamente costituita dal comando italiano in Libia. Il tentativo fu frustrato dall'artiglieria inglese e dal fuoco preciso e coordinato di una trentina di carri Cruiser inglesi della 7\u00aa Divisione corazzata che distrussero, con poche perdite, oltre 50 mezzi blindati italiani, catturandone circa altrettanti; il destino della \"10\u00aa Armata\" fu segnato.\nQuesta battaglia fu un caso tipico di accerchiamento strategico, realizzato utilizzando i mezzi veloci di Caunter per occupare una posizione sulla linea di ritirata nemica, sfruttando principalmente l'errore italiano di non aver difeso la corda dell'arco mentre il grosso si stava ritirando lungo la via pi\u00f9 lunga. L'ulteriore errore italiano fu quello di utilizzare i carri armati (erano disponibili aliquote di quattro battaglioni M13/40: il V, il VI e il XXI, una compagnia del III) in maniera scoordinata, mandandoli in piccole unit\u00e0 (plotoni o, al massimo, compagnie) contro i carri britannici attestati a difesa, invece di utilizzarli \"a massa\".\nDubno - fronte orientale - 1941.\nLa battaglia di Brody-Dubno si svolse durante la prima settimana della Operazione Barbarossa, il gigantesco attacco generale tedesco sul fronte orientale del giugno 1941. Si tratt\u00f2 del pi\u00f9 grande scontro tra forze corazzate della prima fase della campagna, e, sebbene poco conosciuto, in termini di forze impegnate, fu la pi\u00f9 grande battaglia di carri della guerra fino alle battaglie di Kursk nel luglio 1943. La confusa e caotica battaglia si concluse con una vittoria delle temute \"Panzerdivision\", ma le formazioni corazzate sovietiche diedero prova di grande coraggio e spirito di sacrificio, mettendo in difficolt\u00e0 i pi\u00f9 esperti panzer tedeschi.\nLe cinque divisioni corazzate del \"Panzergruppe 1 \"(generale von Kleist) e inizialmente penetrarono in profondit\u00e0: il 3\u00ba Panzerkorps ( 13. e 14.Panzer-Division ) in direzione di Luc'k e il 48\u00ba Panzerkorps (11. e 16.Panzer-Division) verso Dubno. Si trattava di una massa di circa 600 panzer (di cui 284 Panzer III e 80 Panzer IV), spinta in avanti a tutta velocit\u00e0 per sconvolgere il fronte sovietico e marciare audacemente su \u017dytomyr, Berdicev e poi Kiev.\nLe forze meccanizzate sovietiche nel settore meridionale erano molto numerose (otto corpi meccanizzati con quasi 5000 carri armati, principalmente di tipo leggero - T26 e BT, inferiori ai carri tedeschi - ma anche con pi\u00f9 di 500 T-34 e 280 KV-1 e KV-2) ma disperse su enormi distanze e non concentrate in raggruppamenti tattici pronti al contrattacco. \nQuindi l'attacco di sorpresa sconvolse la struttura di comando e controllo sovietica impedendo un impiego coordinato di queste ingenti e moderne forze corazzate. Il comando del fronte sovietico cerc\u00f2 freneticamente di concentrare i suoi corpi meccanizzati per sferrare una immediata controffensiva e schiacciare il cuneo corazzato tedesco (come imposto del resto dai tassativi ordini provenienti da Mosca). In attesa del concentramento generale, i due corpi meccanizzati pi\u00f9 vicini alla prima linea (22\u00b0 - con 700 carri leggeri- e il 15\u00b0 - con 750 carri, tra cui 136 T34 e KV) contrattaccarono subito in modo confuso e slegato, finendo bersagliati dalla Luftwaffe (che aveva il totale dominio dell'aria) e subendo dure perdite da parte delle unit\u00e0 anticarro delle divisioni di fanteria tedesche. \nIl 23 giugno il 15\u00ba corpo meccanizzato colpi sul fianco la 11.Panzer-Division ma venne respinto: i carri sovietici operavano in modo confuso e scoordinato (a causa delle carenze tattiche e alla mancanza di adeguate comunicazioni - per scarsit\u00e0 di radio), permettendo agli esperti panzer tedeschi di prevalere grazie alle loro abili manovre di squadra (per colpire i fianchi e le spalle del nemico, coordinandosi via radio) e al loro migliore addestramento che permetteva movimenti pi\u00f9 veloci e un fuoco pi\u00f9 preciso e rapido. Il 24 giugno anche il 22\u00ba corpo meccanizzato venne duramente respinto dalla 13. e 14.Panzer-Division.\nDop questi primi scacchi, il comando sovietico decise di sferrare finalmente un attacco in forze (dopo aver concentrato almeno una parte dei suoi corpi), sui due lati del cuneo corazzato tedesco , con il 9\u00b0 , il 19\u00b0 ( appena arrivati con 750 carri, principalmente leggeri) e i resti del 22\u00b0 da nord ; e con il potente 8\u00ba corpo meccanizzato (originariamente costituito da 900 carri armati, di cui 170 T34 e KV, ma che, dopo una sfibrante marcia di 200\u00a0km era ridotto a circa i 40% della sua forza), con il 15\u00b0 e parte del 4\u00ba corpo meccanizzato da sud.\nDal 24 al 30 giugno infuri\u00f2 la vera e propria battaglia di Dubno. A nord i corpi meccanizzati sovietici ottennero qualche successo iniziale attaccando il fianco del 3\u00ba Panzerkorps nella regione di Luc'k, ma senza riuscire a sfondare e subendo pesanti perdite di fronte ai superiori panzer tedeschi e agli attacchi della Luftwaffe; mentre a sud un'audace puntata di un raggruppamento sovietico alle spalle del 48\u00ba Panzerkorps, giunto fino a Dubno, cre\u00f2 una situazione difficile per i tedeschi. I carristi sovietici diedero prova di grande coraggio e proseguirono in avanti senza curarsi delle comunicazioni, cercando di collegarsi con i corpi meccanizzati settentrionali e isolare le punte avanzate tedesche. \nLa 11.Panzer-Division rimase praticamente isolata a est di Dubno e sub\u00ec i violenti attacchi dell'8\u00ba corpo meccanizzato. I carri armati sovietici, da nord e da sud, giunsero a 6\u00a0km di distanza li uni dagli altri e sfiorarono il successo; ma alla fine la 16.Panzer-Division , in soccorso della 11.Panzer-Division, riusc\u00ec a mantenere aperto il corridoio, inflisse pesanti perdite all'8\u00ba e al 15\u00ba corpo meccanizzato e a isolare a sua volta la colonna sovietica spintasi audacemente nelle retrovie tedesche. \nA nord la 13. e la 14.Panzer-Division finirono per aver ragione dei corpi meccanizzati sovietici operanti nella zona di Luc'k. Il 30 giugno, le perdite sovietiche erano ormai insostenibili e il comando del fronte dovette ordinare la ritirata.\nI panzer tedeschi superarono la crisi grazie alla loro maggiore esperienza, alla abilit\u00e0 tattica e tecnica degli equipaggi e dei comandanti, al dominio aereo e ai migliori sistemi di comando e controllo, ma i carristi sovietici inflissero dure perdite, rallentarono l'avanzata e diedero una dimostrazione di coraggio e valore che impression\u00f2 il nemico. Il \"Panzergruppe 1\" perse oltre 100 carri armati nella battaglia di Dubno, mentre le perdite sovietiche (dovute non solo all'azione nemica, ma anche per il 50% a avarie meccaniche e scarsit\u00e0 di carburante, a causa delle enormi difficolt\u00e0 logistiche e di controllo degli improvvisati e ingombranti corpi meccanizzati) furono molto pi\u00f9 alte (fino a 3000 carri armati).\nOperazione Crusader - Nordafrica - 1941.\nDopo la distruzione della \"10\u00aa Armata\" l'Oberkommando des Heeres (l'Alto Comando dell'esercito tedesco) decise di inviare in Africa una divisione leggera (\"5\u00aa Leichtedivision\") al comando del Generale Rommel. Rommel, appena arrivato, senza attendere che i ranghi della divisione fossero completati ed in aperto contrasto con gli ordini ricevuti, lanci\u00f2 un'offensiva contro le forze britanniche, riconquistando tutta la Cirenaica, eccettuata la citt\u00e0 di Tobruch, che rimase sotto assedio, e penetrando in Egitto fino al Passo Halfaya.\nDopo un tentativo fallito nell'estate (operazione Battleaxe) le truppe britanniche (ora inquadrate come \"VIII Armata\") tentarono un nuovo attacco in novembre, con lo scopo primario di liberare Tobruch dall'assedio.\nRommel aveva sotto il comando diretto la \"21\u00aa Panzerdivision\" (Divisione corazzata ottenuta dalla riorganizzazione delle 5\u00b0 leggera), la \"15\u00aa Panzerdivision\", che, insieme alla 90. Leichtedivision (fanteria meccanizzata), formavano il \"Deutsches Afrikakorps\" (DAK - Corpo d'Armata Tedesco in Africa), le forze corazzate a sua disposizione erano completate dalla 132\u00aa Divisione corazzata \"Ariete\" italiana.\nL'attacco inglese (Operazione Crusader) inizi\u00f2 il 18 novembre, muovendo dal deserto verso la costa, il 19 a Bir el Gobi la \"Ariete\" si scontr\u00f2 con le forze corazzata britanniche, respingendole e disordinando l'avanzata nemica, sebbene fosse aggirata sul fianco destro. Dopo una settimana di scontri e manovre il \"DAK\" riusc\u00ec a sconfiggere pesantemente il \"XXX Corpo\" britannico, e si lanci\u00f2 contro l'altro corpo dell'8\u00aa Armata. Tuttavia le fanterie neozelandesi riuscirono a ricongiungersi con la guarnigione di Tobruk, il 27 novembre il \"DAK\" fu costretto a ritirarsi sulle basi di partenza da cui aveva iniziato la battaglia. Il 5 dicembre i carri dell'Asse erano solo cinquanta, e Rommel fu costretto ad abbandonare la Cirenaica, per aspettare nuovi rifornimenti e rinforzi. (Per maggiori dettagli sull'andamento della battaglia, vedi la voce Operazione Crusader)\nNel corso di questa battaglia per prima cosa merita un'analisi a parte l'episodio del 19 novembre a Bir el Gobi, in questa occasione si trovarono di fronte una brigata corazzata britannica (\"22nd armoured brigade\") e la divisione italiana \"Ariete\". Nonostante le diverse denominazioni delle unit\u00e0, in realt\u00e0 le forze non erano molto differenti (la prevalenza britannica in carri era compensata dalla presenza dei bersaglieri), quindi fu uno scontro essenzialmente tattico, in cui gli italiani ebbero ragione dei britannici per il coordinamento fra fanterie e carri armati che non venne mai meno, dimostrando ancora una volta che l'impiego dei carri non doveva mai avvenire \"isolato\", ma in coordinamento con le altre armi. Sebbene la 22nd avesse a disposizione una batteria di 25 pdr, che avrebbe potuto infliggere danni estremamente gravi alla fanteria italiana, i cannoni non vennero utilizzati nello scontro.\nL'impiego dei carri da parte del \"DAK\", che port\u00f2 praticamente alla rotta del \"XXX Corpo\", fu buono dal punto di vista tattico, in quanto i carri dell'Asse riuscirono sempre a concentrarsi contro le singole brigate britanniche, tuttavia il tentativo di superare \"the wire\" (il filo spinato che segnava il confine fra Libia ed Egitto) con il \"XIII Corpo\" ancora efficiente, fu un errore che Rommel pag\u00f2 caro, trovandosi con le linee di rifornimento per i carri tagliate dai britannici e senza possibilit\u00e0 di ripianare le perdite, quindi non solo non riusc\u00ec a conquistare Tobruk, ma fu costretto a cedere anche Bengasi.\nAin el-Gazala - Nordafrica - 1942.\nMentre per la descrizione degli eventi relativi alla battaglia si rimanda alla voce relativa (battaglia di Ain el-Gazala), qui si intende analizzare l'impiego delle forze corazzate da parte dei due eserciti opposti. Mentre la mobilit\u00e0 dei carri dell'Asse fu limitata unicamente dalle ricorrenti crisi di approvvigionamento di combustibile, spesso le brigate britanniche rimasero bloccate dalla mancanza di ordini o dall'arrivo di ordini contraddittori, come, per esempio, davanti al Calderone. L'altra osservazione rilevante \u00e8 che, mentre l'Asse oper\u00f2 con i carri armati come \"componente\" delle forze corazzata, non si pu\u00f2 osservare lo stesso relativamente ai britannici. Quando fu necessario cercare di diminuire la pressione delle forze italo-tedesche sulla \"150\u00aa Brigata\" il piano britannico prevedeva che la fanteria avrebbe aperto la strada ai carri. Considerando che un'azione del genere alla luce del giorno era praticamente un suicidio, si rimand\u00f2 alla notte fra il 1 ed il 2 giugno, perdendo cos\u00ec completamente le 24 ore critiche per la risoluzione della battaglia.\nDa parte dell'Asse, invece spesso si lanciarono le unit\u00e0 corazzate in azioni avventate che, se il nemico fosse stato pi\u00f9 reattivo, avrebbero potuto avere conseguenze molto severe nei confronti di tutta l'operazione. Come esempio di questo basta pensare all'ordine dato il 28 maggio alla \"21\u00aa Panzerdivision\" di avanzare fino alla costa, come se i britannici fossero gi\u00e0 stati sconfitti, quando:\nL'altro fatto che salta agli occhi leggendo i resoconti della battaglia \u00e8 che, mentre le forze britanniche dopo ogni azione richiedevano almeno 24 ore per riorganizzarsi, le forze tedesche (le forze italiane in misura molto minore) gi\u00e0 alla fine di ogni azione erano pronte a riprendere l'offensiva dopo meno di 12 ore. Basta pensare che, dopo il combattimento disperato per distruggere la \"150\u00aa Brigata\", gi\u00e0 il 2 giugno la \"90\u00aa Leichtedivision\" marciava su Bir Hakeim.\nLo scontro di carri pi\u00f9 importante della battaglia si svolse tra l'11 e il 13 giugno 1942 tra el-Adem e il \"Knightsbridge\", e vide la netta vittoria delle due Panzerdivision dell'Afrikakorps che, ben coordinate, manovrando in squadra e con una migliore organizzazione dei collegamenti, delle trasmissioni e della disciplina del fuoco, schiacciarono progressivamente con un micidiale tiro incrociato le tre brigate corazzate inglesi (2\u00aa, 4\u00aa e 22\u00aa Brigata corazzata) che pur disponevano teoricamente di una certa superiorit\u00e0 numerica.\nAl termine degli scontri i britannici (sorpresi dall'attacco convergente tedesco da sud e da ovest e con gravi problemi di comando e controllo) furono respinti verso Acroma e Tobruk dopo aver lasciato sul campo di battaglia oltre 200 carri armati distrutti. Si tratt\u00f2 della pi\u00f9 pesante sconfitta delle forze corazzate britanniche in tutta la seconda guerra mondiale e conferm\u00f2 la superiorit\u00e0 delle tattiche combinate e flessibili tedesche (affidate ad eccellenti comandanti sul campo come i generali von Bismarck e Nehring e i colonnelli Willy Teege e Rudolf M\u00fcller dell'8\u00b0 e del 5\u00b0\"Panzer regiment\"), rispetto ai pi\u00f9 rigidi e schematici sistemi britannici.\nInfine un'ultima osservazione: in diverse pubblicazioni inglesi degli anni cinquanta il carro M3 Grant \u00e8 definito \"carro da fanteria\" (\"infantry tank\"). In realt\u00e0 la denominazione completa del carro USA era \"M3 Medium Tank Lee\" (Il carro Grant era identico, tuttavia la torretta era stata allargata per contenere la radio del mezzo). Quindi, ancora in quel periodo, perci\u00f2 a maggior ragione nel '42, i britannici vedevano quello che era un carro da combattimento, progettato per operare contro mezzi similari, come un \"infantry tank\", destinato ad impegnare unicamente le fanterie nemiche, con le conseguenze sulle modalit\u00e0 di impiego che ne conseguirono.\nEl Alamein - Nordafrica - 1942.\nLa battaglia di El Alamein in realt\u00e0 riguarda tre diverse battaglie, avvenute con tempi e con modalit\u00e0 diverse.\nPrima battaglia di El Alamein (1-3 luglio 1942).\nQuesta fu una \"battaglia di arresto\" condotta da quanto restava dell\"VIII Armata\" contro il \"DAK\" proveniente da ovest, gli eventi della battaglia sono descritti nella voce Prima battaglia di El Alamein.\nQuando Rommel arriv\u00f2 davanti ad El Alamein aveva a disposizione in tutto 53 carri del \"DAK\" e 30 carri della \"133\u00aa Divisione corazzata \"Littorio\"\". Contrapposti a questi l\"VIII Armata\" poteva schierare 252 carri, fra cui 43 M3 Grant. Rommel us\u00f2 le sue poche forze per attaccare separatamente i due corpi britannici, decidendo di attaccare per primo il \"XXX Corpo\", schierato in prossimit\u00e0 della costa, nella speranza di sorprendere il nemico prima che potesse attestarsi a difesa. Questa speranza non si realizz\u00f2, anzi il \"DAK\" fin\u00ec su una serie di posizioni naturalmente forti e ben organizzate.\nA notte a Rommel restavano in tutto 37 carri. Il giorno successivo (2 luglio) il \"DAK\" fu fermato definitivamente da un contrattacco della \"1\u00aa Armoured Division\", le truppe tedesche non raggiungeranno mai il mare oltre El Alamein. Altri tentativi di sfondamento effettuati il 3 luglio, anche dalla divisioni italiane \"Ariete\" e \"Littorio\" non ebbero successo, sotto gli attacchi dei carri britannici.\nL'unica nota sull'impiego dei carri nel corso di questa battaglia \u00e8 che, semplicemente, le linee di comunicazione dell'armata italo-tedesca si erano troppo allungate, quindi bast\u00f2 una resistenza organizzata, anche se non ancora perfezionata come nelle settimane successive, a fermare definitivamente le colonne avanzate dell'Asse.\nSeconda battaglia di El Alamein o battaglia di Alam Halfa (30 agosto - 5 settembre 1942).\nGli eventi di questa battaglia sono descritti nella voce relativa (battaglia di Alam Halfa).\nLa battaglia fu decisa dalla mancanza di carburante dei mezzi del DAK, tanto che per tutto il 1\u00ba settembre l'unica unit\u00e0 che pot\u00e9 effettuare qualche forma di manovra fu la \"15\u00aa Panzerdivision\", dato che tutto il carburante disponibile fu assegnata ad essa. Nel corso della battaglia i britannici furono superiori nella capacit\u00e0 di impegnare i carri armati in una battaglia difensiva, utilizzando ampiamente l'impiego dei carri a scafo sotto, cio\u00e8 con gli scafi dei carri riparati dietro a ondulazioni del terreno naturali o artificiali, in modo che solo la torretta sporgesse. In questo modo i carri conservavano tutto il loro potere offensivo (armamento in torretta), pur offrendo un bersaglio molto pi\u00f9 ridotto ai carri nemici. Sotto questo aspetto la battaglia di Alam Halfa fu un netto progresso rispetto alle cariche allo scoperto effettuate dai carri britannici fino a pochi mesi prima. Se a questa maturazione si aggiunge il fatto di un impiego estremamente oculato dell'artiglieria e la superiorit\u00e0 aerea locale, che permise tecniche di aerocooperazione pi\u00f9 efficaci di quelle attuate in precedenza, si capisce come l'esito fosse scontato.\nTerza battaglia di El Alamein (23 ottobre - 4 novembre 1942).\nFu l'ultima battaglia, condotta dall\"VIII Armata\" per distruggere le capacit\u00e0 operative dell'Armata Italo-Tedesca in Africa. Per lo svolgimento della battaglia vedi la voce relativa (Seconda battaglia di El Alamein).\nAll'inizio dell'offensiva la superiorit\u00e0 britannica in termini di carri armati era eclatante, non tanto per il numero (1029 carri, con altri 1600 disponibili in seconda linea, contro circa 525 dell'Asse), ma soprattutto perch\u00e9 gran parte dei carri britannici erano M3 Lee ed M4 Sherman, cio\u00e8 i migliori carri disponibili per gli anglo-americani. Gli unici carri in grado di combattere ad armi pari (e forse un poco superiori) con questi erano i Panzer IV Ausf. F2, che erano solo 30 in tutto.\nLa battaglia in s\u00e9 fu la classica battaglia di materiali diretta sullo \"schwerpunkt\" (baricentro) del nemico tristemente nota dalla prima guerra mondiale. Le brigate corazzate britanniche furono impiegate a ondate contro le fanterie italo-tedesche e ogni volta che un'ondata era respinta ne sopraggiungeva un'altra.\nDall'altra parte Rommel tent\u00f2 di usare al meglio le forze a sua disposizione, ma, sebbene le perdite in carri fossero sensibilmente maggiori per i britannici, al termine dell'operazione Lightfoot (prima fase della battaglia), cio\u00e8 il 25 ottobre, le perdite erano di 127 carri dell'Asse (69 tedeschi e 58 italiani) contro 215 britannici. Alla fine della battaglia le forze corazzate italo tedesche erano annientate, ma i britannici avevano perso pi\u00f9 di 500 carri.\nAltri fattori che contribuirono al disastro ad El Alamein furono la superiorit\u00e0 aerea britannica, che praticamente permise di distruggere tutte le concentrazioni di armi anticarro tedesche (\"PaKSchirm\" - cortine anticarro) e minacci\u00f2 le truppe terrestri anche molto dietro al fronte.\nUltima causa del disastro fu l'insensato ordine di Hitler del 3 novembre, che proib\u00ec a Rommel di ripiegare quando ancora avrebbe potuto creare uno schermo di forze mobili per proteggere la ritirata delle fanterie, soprattutto quelle italiane quasi del tutto appiedate, condannando alla distruzione tutta l'armata.\nOperazioni Urano e Piccolo Saturno - fronte orientale - Novembre-Dicembre 1942.\nL'operazione Urano e l'operazione Piccolo Saturno si svolsero nel settore meridionale del fronte orientale nel quadro della lunga e decisiva battaglia di Stalingrado. Rimandando per i dettagli operativi alle singole voci, in questa sede \u00e8 importante sottolineare soprattutto l'impiego aggressivo ed efficace dei Corpi carri, meccanizzati e di cavalleria sovietici, in linea con la nuova Direttiva sull'impiego delle truppe meccanizzate diramata da Stalin nell'ottobre 1942. Le forze dell'Asse erano piuttosto deboli numericamente e inoltre vennero impiegate in modo confuso e disorganico; le Panzer-Division disponibili, pur tatticamente superiori, si esaurirono in continui interventi di \"salvataggio\" di fronte alle audaci incursioni in profondit\u00e0 dei carri armati sovietici, senza ottenere alcun risultato significativo.\nIl primo giorno dell'operazione Urano, 19 novembre 1942, il 48\u00ba Panzerkorps del generale Ferdinand Heim (con la 22. Panzer-Division e la debole 1\u00aa Divisione corazzata rumena) venne fatto intervenire d'urgenza per bloccare l'irruzione iniziale sovietica; ricevendo direttive confuse e avendo perso gli automezzi da ricognizione e comunicazione, questi deboli reparti incapparono alla cieca e in modo frammentario nei corpi corazzati sovietici in rapida avanzata (1\u00ba Corpo carri, 26\u00ba Corpo carri e 4\u00ba Corpo carri, in totale oltre 500 carri armati). I carri armati sovietici, invece di farsi rallentare dai temibili panzer tedeschi, affrontarono con una parte delle forze il nemico, mentre altre colonne lo aggirarono, lo accerchiarono e lo tagliarono fuori dalle retrovie. Di conseguenza, i panzer furono costretti a battere in ritirata per evitare la distruzione e i carristi sovietici poterono avanzare in profondit\u00e0.\nIl successivo intervento, dal 21 novembre 1942, delle tre indebolite Panzer-Division del 14\u00ba Panzerkorps del generale Hans-Valentin Hube, accorse da Stalingrado con scarsi mezzi logistici e senza fanteria di appoggio per cercare di difendere la linea del fiume Don, si concluse con una nuova e pesante sconfitta. I \"kampfgruppen\" improvvisati tedeschi, dispersi in piccoli gruppi con modeste riserve di carburante e munizioni, vennero attaccati dalle masse compatte dei corpi carri sovietici in arrivo, 26\u00ba Corpo carri, 4\u00ba Corpo carri e 3\u00ba Corpo di cavalleria della Guardia, e persero rapidamente tutte le posizioni. La 16. Panzer-Division, la 24. Panzer-Division e la 14. Panzer-Division si ritirarono a est del fiume e finirono accerchiate insieme a tutta la 6. Armee nella sacca di Stalingrado. Per la prima volta nella guerra i corpi corazzati e meccanizzati dell'Armata Rossa riuscirono a sconfiggere in capo aperto le Panzer-Division tedesche. \nSenza pi\u00f9 alcun ostacolo, i corpi carri sovietici proseguirono in profondit\u00e0 e puntarono verso gli obiettivi strategici pi\u00f9 importanti (il Don a Kalac e Golubinskij) che vennero raggiunti entro la giornata del 23 novembre, completando in soli quattro giorni la manovra di accerchiamento della 6. Armee.\nI carri armati sovietici, eccetto pochi veicoli specializzati, erano progettati per essere molto flessibili e tatticamente avevano come primo obbiettivo la distruzione delle truppe (generalmente di fanteria) che occupavano i punti nodali delle retrovie e la conquista dei comandi. Viceversa i carri tedeschi andavano specializzandosi nel compito controcarro, aumentando di peso e diminuendo la dotazione di proiettili esplosivi, fumogeni, o comunque anti uomo.\nQuesta differenza di tattiche, e di orientamenti industriali e di specifiche corrispondenti, si incontrer\u00e0 in tutte le successive battaglie del fronte orientale, ove i carri tedeschi riusciranno in genere ad ottenere un numero di vittorie superiore sulla controparte sovietica, mentre i carri sovietici utilizzeranno la loro maggiore mobilit\u00e0 (anche a costo di rimanere separati dalla fanteria d'accompagnamento) per distruggere le truppe nemiche in ritirata, cannoneggiare comandi o aeroporti, attaccare alle spalle l'artiglieria pesante nemica prima che questa potesse ritirarsi o mentre era in marcia.\nAnche la scelta delle artiglierie principali dei carri sovietici fu conseguente a queste tattiche: il T 34 fu armato dapprima con il cannone F34 da 76,2 (10 linee), e poi con il cannone M 1939 da 85/55 di derivazione antiaerea, ambedue ottime armi controcarro, affidabili, potenti e precise, ma scelte perch\u00e9 potevano sparare granate fumogene e a frammentazione. Viceversa solo alcune centinaia di T 34 furono armati con il cannone ZIs 4 M 1943 (ma disponibile dal 1941, ed in effetti usato da quella data con altro nome), da 57/73, uno dei pezzi controcarro pi\u00f9 potenti della seconda guerra mondiale, con proiettili ad altissima velocit\u00e0 in grado di perforare alle distanze di combattimento normali tutti i carri tedeschi, ma troppo specializzato come arma controcarro. La stessa situazione di verific\u00f2 alcuni anni dopo quando per i JS 1, JS 2 e JS 3 si prefer\u00ec il cannone A-19 da 122/46 rispetto al pezzo, di derivazione navale e ad altissima velocit\u00e0, BS-3 da 100/59, che fu utilizzato nella seconda guerra mondiale solo per pochi cacciacarri mentre divenne uno dei cannoni pi\u00f9 utilizzati dai carri armati sovietici negli anni '50.\nUn esempio famoso dell'impiego audace delle forze corazzate sovietiche durante la seconda parte della grande guerra patriottica, fu la fulminea avanzata in profondit\u00e0 del 24\u00ba Corpo corazzato durante l'Operazione Piccolo Saturno. La spettacolare impresa (240 chilometri di avanzata in cinque giorni) valse grandi onori al comandante del reparto (generale Vasilij Badanov) e alla formazione corazzata (ribattezzata da Stalin a titolo onorifico 2\u00ba Corpo corazzato della Guardia); e soprattutto ottenne l'obiettivo strategico occupando l'importante aeroporto di Tacjnskaja, distruggendo a terra numerosi velivoli tedeschi (che rifornivano la sacca di Stalingrado), disorganizzando completamente le retrovie nemiche e vanificando i tentativi tedeschi di controffensiva in direzione della VI Armata accerchiata.\nUn'avanzata cos\u00ec in profondit\u00e0 (praticamente isolata dal grosso dell'Armata Rossa) cost\u00f2 gravi perdite al corpo corazzato che venne contrattaccato da due \"Panzer-Division\" frettolosamente dirottate da altri fronti. Solo i resti riuscirono a sfuggire e a ricongiungersi con le altre formazioni sovietiche in avanzata. Con il sacrificio di gran parte di un valoroso corpo corazzato, l'Armata Rossa aveva conseguito il suo obiettivo strategico principale (il crollo dello schieramento dell'Asse sul Medio Don e l'interruzione del tentativo di salvataggio di Stalingrado)\nTerza battaglia di Char'kov - fronte orientale - Febbraio-Marzo 1943.\nLa battaglia fu combattuta nel febbraio-marzo 1943, nella fase successiva alla distruzione definitiva della VI Armata tedesca a Stalingrado.\nLa situazione della Wehrmacht, dopo l'Operazione Urano, l'accerchiamento delle forze tedesche sul Volga, il fallimento della controffensiva di von Manstein e le successive, inesorabili offensive dell'Armata Rossa del dicembre 1942- gennaio 1943, appariva quasi disperata. Dopo i clamorosi successi ottenuti e di fronte al progressivo cedimento di tutte le forze tedesche e \"satelliti\" del settore meridionale del fronte orientale, Stalin e i suoi generali decisero di ampliare ulteriormente la loro offensiva, contando di ottenere un risultato decisivo e forse anche di provocare un crollo irreversibile dell'Esercito tedesco. Quindi, le colonne corazzate sovietiche furono spinte continuamente in avanti con obiettivo la costa del Mar Nero e le rive del Dnepr e della Desna (da cui speravano di tagliar fuori il grosso del nemico, da loro ritenuto in continua ritirata).\nIn realt\u00e0, la continua avanzata stava progressivamente indebolendo le forze sovietiche; le colonne dell'Armata Rossa divenivano vulnerabili, mentre le comunicazioni si allungavano, i rifornimenti erano precari e insufficienti e le forze corazzate di punta erano in costante diminuzione numerica a causa delle perdite, dell'usura e della mancanza di rimpiazzi. A met\u00e0 febbraio i corpi corazzati sovietici contavano su un numero di carri armati particolarmente scarso: il \"Gruppo Popov\" aveva solo 53 carri, la 6.Armata disponeva di 150 carri armati in marcia sul Dnepr, la 3.Armata corazzata era ridotta a 60 carri.\nIn queste condizioni, il feldmaresciallo von Manstein (dopo aver ottenuto il riluttante consenso di Hitler ai suoi piani), con grande abilit\u00e0 operativa, fu in grado di radunare una forza corazzata superiore (circa 500 carri armati) e ad impiegarla magistralmente per colpire le retrovie e i fianchi dei sovietici, rimescolando continuamente i suoi raggruppamenti tattici in modo da ottenere sempre la superiorit\u00e0 numerica locale sul campo. Le varie colonne corazzate sovietiche furono sbaragliate in successione dai Panzerkorps tedeschi che von Manstein giostr\u00f2 agilmente (nonostante le intemperie invernali) per il campo di battaglia.\nLe \"Panzerdivision\", in continuo combattimento da dicembre e spesso costituite solo da poche decine di carri armati ciascuna (tranne la Grossdeutchland e le Waffen-SS, ultime arrivate sul campo e quindi pi\u00f9 fornite di mezzi), sferrarono attacchi alle linee di comunicazione e alle colonne di rifornimento del nemico, costringendo i carri sovietici o a tentare disperati ripiegamenti, incappando cos\u00ec nel fuoco dei panzer tedeschi posizionati sui fianchi, o ad abbandonare e sabotare i mezzi sul campo e ripiegare a piedi.\nLa battaglia si frazion\u00f2 in brevi scontri improvvisi tra piccoli gruppi di carri armati in cui la maggiore rapidit\u00e0 e il miglior addestramento degli equipaggi permise, di regola, ai panzer tedeschi di prevalere, nonostante il coraggio e lo spirito di sacrificio delle forze corazzate russe.\nDopo aver sconfitto le forze sovietiche che minacciavano le sue retrovie e avanzavano verso il Dnipr, von Manstein pot\u00e9 concentrarsi sulla ricattura di Char'kov, importante centro logistico e industriale, che aveva dovuto abbandonare all'inizio della battaglia (16 febbraio). Una serie di intensi combattimenti che durarono cinque giorni consecutivi restitu\u00ec alla Wehrmacht il controllo della citt\u00e0, decretando il totale successo della controffensiva che inflisse pesanti perdite (oltre 700 carri armati distrutti e circa 100.000 uomini) e arrest\u00f2 bruscamente l'avanzata sovietica.\nLa battaglia, nella visione originale di von Manstein, sarebbe dovuta riprendere al pi\u00f9 presto, non appena il terreno (reso paludoso dal disgelo di marzo e aprile) avesse ripreso compattezza.\nL'incertezza di Hitler nelle decisioni militari posticip\u00f2 la ripresa delle operazioni fino a luglio, quando ormai il comando supremo russo (Stavka) aveva eretto attorno a Kursk una poderosa cortina difensiva.\nDeve comunque essere ricordato che l'Armata Rossa aveva rinforzato gi\u00e0 alla fine di marzo il settore meridionale del saliente di Kursk (con l'afflusso di alcune armate del vecchio fronte del Don di Rokossovskij e con armate corazzate di riserva), pertanto non \u00e8 affatto certo (come sembra credere von Manstein nelle sue memorie) che una offensiva tedesca anticipata avrebbe ottenuto una sicura vittoria, dato che, inoltre, anche le forze corazzate tedesche sarebbero state molto meno consistenti che in luglio (a aprile l'intero esercito tedesco sul fronte orientale contava su meno di 1000 mezzi corazzati).\nSidi Bou Zid e Kasserine - Nordafrica - Febbraio 1943.\nIl giorno 8 novembre 1942, mentre Rommel si ritirava da El Alamein, unit\u00e0 statunitensi (e britanniche, con veicoli e uniformi statunitensi) sbarcavano in Algeria e Marocco. Nonostante gli ordini del generale P\u00e9tain, che aveva ordinato di resistere all'attacco, le autorit\u00e0 algerine si arrendevano in 24 ore, mentre quelle marocchine resistevano 74 ore, quindi in pochi giorni gli Alleati arrivavano ai confini con la Tunisia. Nel frattempo l'Asse trasportava uomini e mezzi attraverso il Canale di Sicilia per fermare gli Alleati.\nIl 26 gennaio 1943 le truppe di Rommel arrivavano alla linea del Mareth, cio\u00e8 al confine fra Libia e Tunisia, e qui si attestavano a difesa, aspettando l'arrivo delle forze britanniche.\nMentre l'VIII Armata si accostava alla Linea del Mareth, Rommel ritir\u00f2 la 21\u00aa Panzer-Division dalla linea di difesa contro gli inglesi e la rischier\u00f2 rapidamente a ovest dove, raggruppata insieme alla potente 10.Panzer-Division (giunta a dicembre in Tunisia, rafforzata anche da un battaglione di carri pesanti Panzer VI Tiger I), sferr\u00f2 una controffensiva contro le inesperte forze americane nella regione di Kasserine, nodo stradale sulla Grande Dorsale (Monti di Tebessa), che separa Tunisia ed Algeria. L\"Operazione Fruhlingswind\" (Vento di primavera), che sarebbe iniziata il 14 febbraio 1943, avrebbe rappresentato l'ultima offensiva dell'Asse in Africa e un'ultima spettacolare vittoria delle forze corazzate tedesche.\nIl primo confronto diretto della \"1\u00aa Armoured Division\" (divisione corazzata) americana (dotata di oltre 300 carri armati, numero maggiore delle due Panzerdivision messe insieme) contro le esperte unit\u00e0 corazzate tedesche, fu disastroso: gli statunitensi vennero colti di sorpresa a Passo Faid e a Sidi Bou Azid (per mancanza di opportune ricognizioni) e, attaccati da due lati dalla 10.Panzer-Division (110 carri) e dalla 21.Panzer-Division (90 carri), vennero bersagliati e sbaragliati (nonostante una coraggiosa difesa).\nIl tentativo, il giorno seguente (15 febbraio), da parte delle riserve corazzate americane, di contrattaccare fin\u00ec in un disastro ancor peggiore: attaccando allo scoperto, a grande velocit\u00e0, e senza preventiva ricognizione delle posizioni nemiche, i carri armati americani rivelarono subito la loro presenza (a causa della polvere del deserto che sollevarono) e venne decimati dai panzer posizionati sui fianchi; accerchiato, un battaglione corazzato americano venne totalmente distrutto dal micidiale fuoco convergente degli esperti panzer tedeschi. Fu quella che i tedeschi chiamavano \"Panzerwarte\" - imboscata di carri armati, le perdite americane furono pesanti (oltre 100 carri americani contro pochissimi panzer perduti dai tedeschi) e la disfatta umiliante.\nLe forze americane superstiti si ritirarono di quasi cento km, lasciando in mano ai tedeschi ingenti quantit\u00e0 di materiali ed abbandonando Kasserine (il 21 febbraio, dopo una nuova sconfitta campale) e Sbeitla (il 17 febbraio).\nA questo punto sorgevano dissensi fra Rommel e von Arnim relativamente alla prosecuzione della battaglia. Mentre Rommel avrebbe voluto superare la Grande Dorsale per ricacciare in mare gli alleati, von Arnim avrebbe voluto fermarsi ed attestarsi a difesa. In questo modo si persero giorni preziosi, e, quando Rommel pass\u00f2 nuovamente all'offensiva, la 6\u00aa Divisione corazzata britannica ferm\u00f2 le sue truppe a Thala e LeKef. L'arrivo dell'VIII Armata di Montgomery sul Mareth tolse ogni speranza di poter ottenere un successo strategico decisivo.\nKursk - fronte orientale - 4-13 luglio 1943.\nDopo la battaglia di Stalingrado, i successivi contrattacchi tedeschi avevano creato un saliente nel fronte tedesco in corrispondenza della citt\u00e0 ucraina di Kursk: era ben prevedibile un tentativo della Wehrmacht di recidere questo saliente alla base e fin da marzo l'Armata Rossa si stava preparando a fortificarlo. Le informazioni venute dalla spia \"Lucy\" confermarono le intenzioni dell'OKW, quindi i sovietici ammassarono grosse unit\u00e0 corazzate pronte a muovere verso il saliente. L'offensiva tedesca (in codice \"Fall Zittadelle\") doveva iniziare a met\u00e0 giugno, ma fu rinviata di due settimane per aspettare che potessero essere schierati i Panzer V Panther, da cui si attendevano grandi cose, come dai Panzerj\u00e4ger Ferdinand. All'inizio dell'offensiva le unit\u00e0 tedesche avevano 690 carri e 370 cacciacarri a nord (\"Heeresgruppe Mitte\") e 1298 carri con 253 cacciacarri a sud (\"Heeresgruppe S\u00fcd\"). Di fronte avevano 3300 carri di cui la maggior parte erano T-34, SU-122, qualche SU-152 e M3 Lee/Grant ottenuti dagli Usa con il trattato Lend-Lease, altri 1550 carri erano pronti in riserva.\nL'offensiva inizi\u00f2 il 4 luglio, sia a nord sia a sud del saliente. L'offensiva da nord, condotta principalmente da unit\u00e0 di fanteria meccanizzata, non port\u00f2 a grandi scontri di carri, dato che le divisioni tedesche (\"2\u00b0 e 9\u00b0 Panzer\") dovettero lottare pi\u00f9 con l'artiglieria anticarro, accuratamente fortificata, che con i carri sovietici. Quando l'Armata Rossa riprese l'offensiva l'11 luglio le forze tedesche furono ricacciate sulle basi di partenza in due giorni.\nDiversamente andarono le cose a sud, dove erano presenti le migliori divisioni corazzate tedesche: le tre divisioni meccanizzate Waffen-SS, \"1\u00aa SS Panzer Leibstandarte Adolf Hitler, 2\u00aa SS Panzer Das Reich, 3\u00aa SS Panzer Totenkopf\"; e le divisioni della Wehrmacht, \"3\u00aa Panzer, 6\u00aa Panzer, 7\u00aa Panzer, 19\u00aa Panzer, Panzergrenadier-Division Grossdeutschland\". Un progresso continuo, seppure lento, delle forze corazzate tedesche costrinse l'Armata Rossa a tentare un primo contrattacco fallito l'11 luglio.\nIl 12 luglio la \"V Armata della Guardia\", comandata dal generale Pavel Romistrov, incontrava presso Prochorovka i corazzati tedeschi. Ne segu\u00ec una grande battaglia di carri (forse la pi\u00f9 grande battaglia di carri della storia, fino al 1973 (Guerra del Kippur) tra circa 400 panzer del Panzerkorps-SS e gli 850 carri armati della V Armata corazzata della Guardia (rinforzata da due altri corpi corazzati). Gli scontri furono molto duri; i carri armati russi manovrarono alla massima velocit\u00e0 per serrare rapidamente le distanze e affrontare i panzer tedeschi a distanza ravvicinata (limitando in questo modo la superiorit\u00e0 dei cannoni dei Panzer IV e dei Tigre). La tattica, su terreno scoperto, fu molto costosa per i sovietici (che persero quasi 400 carri in due giorni), ma anche i tedeschi subirono perdite (circa 60-70 carri totalmente distrutti) e soprattutto furono costretti alla difensiva, dovettero cedere terreno in alcuni settori e persero ogni speranza di continuare l'offensiva di fronte alle inesauribili e valorose forze corazzate del nemico.\nLe perdite finali delle due parti nel periodo 5-23 luglio 1943 furono altissime: i sovietici persero oltre 1600 carri armati, mentre l'esercito tedesco lament\u00f2 la distruzione totale di circa 350 carri (con almeno altri mille danneggiati e recuperati).\nL'entit\u00e0 delle perdite, la irriducibile volont\u00e0 di resistenza e anche di controffensiva delle forze nemiche (che disponevano ancora di notevoli riserve), l'andamento sfavorevole della battaglia nel saliente di Or\u00ebl (offensiva sovietica iniziata il 12 luglio), indussero Hitler a decidere l'abbandono dell'offensiva di Kursk e il passaggio alla difensiva. L'ultimo tentativo tedesco era fallito.\nAnche lo Sbarco in Sicilia degli Alleati contribu\u00ec alla decisione finale del F\u00fchrer, che in un primo tempo ipotizz\u00f2 anche il trasferimento delle divisioni Waffen-SS in Italia (progetto poi parzialmente abbandonato di fronte alla situazione sul fronte orientale).\nQuarta battaglia di Char'kov - fronte orientale - 3-23 agosto 1943.\nDopo la battaglia di Kursk, le Panzer-Divisionen migliori della Wehrmacht e delle Waffen-SS (tranne la 1. SS-Panzer-Division \"Leibstandarte SS Adolf Hitler\" inviata in Italia senza i carri armati lasciati alla 2. SS-Panzer-Division \"Das Reich\"), ancora efficienti, si batterono valorosamente per contrastare la nuova offensiva in massa sovietica verso Char'kov (Operazione Rumjancev); le armate corazzate sovietiche disponevano di una netta superiorit\u00e0 numerica e vennero impiegate in masse concentrate per schiacciare tutte le resistenze (70 carri armati per chilometro). Ne seguirono i furiosi scontri tra carri armati di Achtyrka ( 10 agosto-20 agosto ) tra la Panzergrenadier-Division Gro\u00dfdeutschland, la 7. Panzer-Division, i Panther del \"gruppo Lauchert\" e i Corpi corazzati sovietici IV e V della Guardia, II, X corazzati, III meccanizzato e una parte della I Armata corazzata; di Bogoduchov ( 11 agosto-18 agosto) tra le tre divisioni SS \"Das Reich\", \"Totenkopf\", \"Wiking\",rafforzate dalla 3. Panzer-Division, e il grosso della 1. e della 5. Armate corazzate della Guardia; e di Ljubotin ( 18 agosto-20 agosto) tra la \"Das Reich\",la \"Wiking\" e i Tiger del sPzAbt. 503 e la V Armata corazzata della Guardia.\nFurono battaglie furibonde e sanguinose, altrettanto violente di quella di Prochorovka; i panzer evidenziarono una chiara superiorit\u00e0 tattica e anche tecnica; ma gli equipaggi dei carri armati sovietici, impiegati spesso in modo meno abile, mostrarono coraggio e combattivit\u00e0 inesauribile riuscendo alla fine (pur con perdite elevatissime: oltre 1800 carri distrutti) a fiaccare le velleit\u00e0 controffensive tedesche, costringendole a desistere (dopo aver perso quasi 500 panzer, pi\u00f9 che a Kursk) e a abbandonare la difesa di Char'kov (che venne liberata il 23 agosto 1943).\nOperazione Bagration - fronte orientale - 1944.\nPer un'indicazione di come si svolsero i combattimenti, si rimanda alla voce corrispondente. In termini di carri armati ci\u00f2 che \u00e8 interessante \u00e8 che i sovietici utilizzarono i loro carri in massa, con un supporto decisivo di fanteria meccanizzata. Anche se alcuni autori considerano l'operazione sovietica come un esempio di \"Blitzkrieg\", si deve notare che in realt\u00e0 i sovietici operarono su ben sei punti principali e che le brecce aperte nello schieramento tedesco ebbero generalmente una larghezza superiore alla profondit\u00e0 di penetrazione nello schieramento nemico. La tattica di contrasto utilizzata dai tedeschi nel corso delle prime settimane, cio\u00e8 basarsi su capisaldi posti sui nodi stradali, quindi nelle principali citt\u00e0, alla luce dei fatti appare estremamente inefficiente, tuttavia bisogna considerare che il terreno su cui si svolse l'offensiva russa era coperto da paludi e acquitrini, quindi una manovra fuori strada avrebbe comportato notevoli rallentamenti all'afflusso di rifornimenti alla prima linea, rallentando quindi l'avanzata in profondit\u00e0 dell'attaccante a 20\u201330\u00a0km al giorno. In realt\u00e0 le forze sovietiche che parteciparono all'operazione erano ben fornite di autocarri International Harvester K7 e Studebaker US6 da 2,5 t, a trazione integrale, che permetteva loro di operare anche su terreni non preparati, permettendo quindi velocit\u00e0 di avanzamento che arrivarono anche a 70\u00a0km al giorno. Da parte loro i tedeschi, oltre ai tipi di carri indicati, utilizzarono abbondantemente, specie a partire dal luglio, i \"cacciacarri\", cio\u00e8 veicoli armati con pezzo in casamatta (e quindi pi\u00f9 potente di quello dei carri di pari tonnellaggio), destinati ad operare come artiglieria controcarri semovente. I tipi pi\u00f9 diffusi di cacciacarri erano gli Sturmgesch\u00fctz III della serie 40 (su scafo Panzer III erano armati con lo stesso cannone da 75\u00a0mm montato sui Panzer IV delle serie G ed H).\nSul campo di battaglia, le tattiche dei numerosi corpi corazzati sovietici (oltre 2500 carri armati in totale) si fondarono (come durante l'offensiva di Stalingrado) sulle rapide manovre offensive in profondit\u00e0, operando su diverse direttrici convergenti sulla citt\u00e0 di Minsk, aggirando i cosiddetti \"frangiflutti\" (\"wellenbrecher\") di Hitler e impegnando le scarse riserve corazzate tedesche con solo una parte delle forze, mentre altre colonne proseguivano in avanti per chiudere la manovra di accerchiamento. In questo modo, mentre la valorosa 5. Panzer-Division (rafforzata con un battaglione di carri Tiger) si batteva strenuamente per fermare la progressione della potente V Armata corazzata della Guardia da nord-est, altre formazioni corazzate sovietiche (I e II Corpo corazzato della Guardia) avanzarono indisturbate da est e da sud, travolsero le difese tedesche e si ricongiunsero a Minsk ottenendo l'obiettivo strategico decisivo.\nOperazione Goodwood - fronte occidentale - 18 luglio 1944 - 20 luglio 1944.\nDurante la lunga e combattuta battaglia di Normandia, la maggior parte degli scontri tra mezzi corazzati si verificarono nel settore orientale del fronte, dove erano schierate le forze anglo-canadesi del generale Miles Dempsey con il compito di conquistare Caen e avanzare in profondit\u00e0 verso Falaise, in cooperazione con le forze americane della I Armata del generale Omar Bradley. I ripetuti tentativi da parte del generale Montgomery, comandante sul campo di tutte le forze alleate in Normandia, non vennero tuttavia coronati da grandi successi; le migliori Panzer-Divisionen della Wehrmacht e delle Waffen-SS furono concentrate nel settore britannico e si difesero aspramente contendendo il terreno e infliggendo dure perdite, anche se non furono in grado di sferrare grandi contrattacchi operativi per ributtare in mare le forze nemiche.\nDopo il fallimento di una manovra aggirante, a ovest di Caen, da parte della 7\u00aa Divisione corazzata respinta a Villers-Bocage dall'intervento di carri pesanti Panzer VI Tiger I, per quasi un mese le truppe alleate dovettero sostenere una sanguinosa e lenta battaglia frontale che le port\u00f2 all'interno della citt\u00e0, ma al prezzo di perdite elevatissime di uomini e mezzi corazzati. Infine il 18 luglio il generale Montgomery diede il via alla ambiziosa operazione Goodwood, una grande offensiva a est di Caen, a partire dalla testa di ponte sull'Orne, preceduta da un massiccio bombardamento aereo, con tutte e tre le divisioni corazzate britanniche concentrate per sfondare finalmente il fronte tedesco e aprirsi la strada verso Falaise.\nL'impiego di una grande massa di forze corazzate (oltre 750 carri di prima linea e 350 di riserva, riuniti nell'VIII Corpo d'armata del generale Richard O'Connor) in uno spazio troppo ristretto, con conseguenti difficolt\u00e0 logistiche, ritardi nella tabella di marcia e confusione nello schieramento, non ottenne il successo atteso dal generale Montgomery. Avanzando allo scoperto su un terreno pianeggiante, i mezzi corazzati britannici, pur favoriti dalla superiorit\u00e0 numerica e dagli effetti del devastante bombardamento aereo iniziale, subirono costantemente gravose perdite, ad opera prima dei cannoni anticarro delle divisioni fanteria tedesche e dei cannoni anti-aerei della FlaK, poi dei carri armati della 21. Panzer-Division, e infine dei contrattacchi della 1. SS-Panzer-Division e della 12. SS-Panzer-Division che indebolirono ulteriormente le forze inglesi, fiaccandone le spinta offensiva e costringendole a desistere gi\u00e0 il 20 luglio da ulteriori avanzate.\nI britannici guadagnarono terreno ma non effettuarono lo sfondamento decisivo atteso, subendo invece la perdita di quasi 400 carri armati a fronte di meno di 100 mezzi corazzati tedeschi distrutti. L'operazione Goodwood termin\u00f2 con una grande delusione per i britannici, conseguenza degli errori tattici, dello scarso coordinamento delle varie armi all'interno delle divisioni corazzate, ed anche dell'abilit\u00e0 e del coraggio delle forze tedesche. L'unico, importante vantaggio conseguito dagli Alleati fu quello di impegnare buona parte delle riserve operative mobili del \"Panzergruppe West\" nel settore orientale britannico della testa di ponte normanna, favorendo quindi grandemente gli americani che attaccarono il successivo 25 luglio, preceduti da un bombardamento intensivo a tappeto nei pressi di St.Lo-Avranches, riuscendo, grazie anche la debolezza delle difese tedesche nel loro settore, a sfondare definitivamente le linee dell\"invasionfront\".\nAvranches-Mortain - fronte occidentale - 6 agosto 1944 - 13 agosto 1944.\nIl completo successo dell'Operazione Cobra, e il conseguente sfondamento delle fronte tedesco nel settore occidentale della testa di ponte in Normandia, da parte delle potenti forze americane del generale Omar Bradley, coronato il 1\u00ba agosto 1944 dalla importante conquista di Avranches, spinse il quartier generale di Hitler (da cui il F\u00fchrer continuava a interferire con le decisioni dei propri generali sul campo) ad organizzare un'immediata e massiccia controffensiva per colpire, con un'audace manovra sul fianco del cuneo di penetrazione americano, il nemico ancora in fase di avanzata. La difficile e quasi disperata missione venne affidata alla VII Armata comandata dal generale delle SS Paul Hausser, inquadrata nel Gruppo d'armate B del feldmaresciallo G\u00fcnther von Kluge.\nL'offensiva ricevette il nome convenzionale di Operazione L\u00fcttich; teoricamente, ad essa dovevano prendere parte almeno otto Panzerdivision ma solamente la 2. Panzer-Division, la 116. Panzer-Division e le due divisioni delle Waffen-SS \"Das Reich\" e \"Leibstandarte\" (agguerrite ma ormai indebolite e incomplete dopo i precedenti scontri) vennero effettivamente raggruppate per l'attacco, insieme a due divisioni di fanteria dell'Esercito e a cinque Kampfgruppe che riunivano i resti di quattro divisioni di fanteria e della Panzer Lehr.\nPer garantirsi la totale sorpresa l'attacco tedesco, che vedeva coinvolti circa duecento panzer, non venne preceduto dall'usuale bombardamento di artiglieria, lo stratagemma venne per\u00f2 vanificato dalla decodifica ULTRA degli ordini cifrati tedeschi che inform\u00f2 gli ufficiali statunitensi dell'ora e dell'obiettivo dell'offensiva.\nNelle prime ore dell'attacco dense nebbie e foschie protessero l'iniziale avanzata germanica; nonostante ritardi e carenze logistiche, le unit\u00e0 di punta della 2. Panzer-Division e della 2. SS \"Das Reich\" ottennero buoni successi: la \"Das Reich\" accerchi\u00f2 un battaglione americano a Mortain, mentre la 2. Panzer arriv\u00f2 pericolosamente in vista di Avranches, minacciando di tagliare lo stretto passaggio delle forze americane in fase di sfruttamento sia verso ovest che verso sud-est.\nNonostante questo inizio promettente il 7 agosto, i tedeschi si trovarono per\u00f2 presto in difficolt\u00e0: le altre formazioni corazzate furono ritardate (1. SS \"Leibstandarte\") o non entrarono affatto in azione (116. Panzer); con il miglioramento del tempo e della visibilit\u00e0 le forze aeree tattiche alleate, dotate di una schiacciante superiorit\u00e0 sui pochi caccia disponibili della Luftwaffe, martellarono incessantemente le forze corazzate tedesche colte allo scoperto, potenti formazioni mobili americane della 2\u00aa Divisione corazzata e della 3\u00aa Divisione corazzata passarono presto al contrattacco sul fianco della penetrazione tedesca.\nL'8 agosto 1944 vide l'impulso offensivo tedesco gi\u00e0 seriamente compromesso a causa dei contrattacchi americani, dello sfondamento della III Armata del generale George Patton in direzione della Bretagna e di Le Mans e dell'inizio dell'Operazione Totalise nel settore britannico, che mettevano in crisi nel complesso tutto il sistema difensivo del feldmaresciallo von Kluge. L'ormai usuale, irrealistico ordine di Hitler di rinnovare l'offensiva con il supporto della 9. Panzer-Division non fece che peggiorare la situazione per i tedeschi, che invece di rinunciare all'offensiva e ripiegare, si attardarono nel settore di Mortain, favorendo le manovre alleate che avrebbero portato alla chiusura della sacca di Falaise e alla sconfitta definitiva della Wehrmacht in Normandia.\nL'offensiva tedesca di Mortain, per quanto priva di conseguenze negative per gli alleati nel quadro della campagna di Normandia, convinse tuttavia Hitler della fatale vulnerabilit\u00e0 delle truppe corazzate nei confronti degli \"Jabo\" (sigla di \"Jagdbomber\", vale a dire cacciabombardieri) alleati. Il dittatore tedesco tenne conto di ci\u00f2 quando diram\u00f2 le istruzioni per la futura Operazione Herbstnebel, la famosa \"offensiva delle Ardenne\".\nArdenne - fronte occidentale - 16 dicembre 1944 - 27 gennaio 1945.\nPer un'indicazione di come si svolsero i combattimenti, si rimanda alla voce corrispondente. L'offensiva delle Ardenne (operazione \"Herbstnebel\", \"nebbia autunnale\") si caratterizz\u00f2 per il tentativo tedesco di sferrare una grande offensiva strategica in inverno ed in un terreno prevalentemente boscoso e con scarse vie di comunicazione, fidando sulla sorpresa, sulla superiorit\u00e0 numerica locale e sulla prevista assenza delle superiori forze aeree alleate a causa del maltempo. Nonostante grandi sforzi organizzativi, l'impresa si rivel\u00f2 superiore alle possibilit\u00e0 tecnico-logistiche della Wehrmacht nel 1944; soprattutto a nord, dove doveva attaccare con risultati decisivi la 6. Panzerarmee, costituita da quattro potenti Panzer-Divisionen delle Waffen-SS, i risultati raggiunti furono deludenti.\nA causa di enormi difficolt\u00e0 di movimento, di carenze logistiche ed anche per la strenua resistenza delle difese americane, rinforzate da efficienti reparti di carri e \"tank-destroyers\", l'avanzata venne presto frenata e anche il \"kampfgruppe\" Peiper, che era riuscito a penetrare in profondit\u00e0, si trov\u00f2 isolato e dovette battere in ritirata, perdendo tutto il materiale. Anche l'impiego dei carri pesanti Panzer VI Tiger II, a causa dell'impervio territorio e della situazione tattica sul terreno, si dimostr\u00f2 non risolutivo.\nMaggior successo ottenne la 5. Panzerarmee nel settore meridionale delle Ardenne; in questa zona le Panzer-Division della Wehrmacht (47\u00ba e 58\u00ba \"Panzerkorps\"), riuscirono a sfondare le linee americane e ad avanzare verso i nodi di comunicazione di Saint-Vith e Bastogne. I tentativi delle riserve corazzate americane di fermare l'avanzata vennero respinti dai panzer della 2. Panzer-Division e della Panzer-Lehr-Division che manovrarono con abilit\u00e0 lungo le vie di comunicazione, sbaragliando i carri americani della 9\u00aa e della 10\u00aa Divisione corazzata, impiegati a piccoli gruppi separati (\"penny packets\") e quindi non in grado di contrastare a lungo il nemico.\nAnche in questo settore per\u00f2 alla fine i tedeschi non riuscirono a conseguire la vittoria strategica: gli americani mantennero il possesso di Bastogne, intralciando quindi in modo decisivo la libert\u00e0 di comunicazione delle colonne tedesche, difficolt\u00e0 logistiche e carenze di carburante rallentarono l'avanzata dei panzer e permisero agli alleati di mobilitare le loro grandi riserve, un miglioramento del clima permise un intervento in massa delle aviazioni anglo-americane. Giunte in vista della Mosa ma ormai sfiancate, le Panzer-Division di punta del 47\u00ba \"Panzerkorps\" vennero contrattaccate dalla 2\u00aa e 3\u00aa Divisione corazzata americana e dovettero ripiegare dopo aver subito dure perdite. La grande offensiva di Hitler era fallita: per molte settimane le forze tedesche si sarebbero battute ancora tenacemente per contenere la controffensiva alleata e si sarebbero verificati ancora scontri tra mezzi corazzati con dure perdite per entrambe le parti, ma ormai gli alleati avevano superato il momento critico.\nUngheria - Fronte orientale - 1944-1945.\nA partire dal settembre 1944 fino alla primavera 1945 le ultime grandi battaglie di carri armati della guerra sul fronte orientale vennero combattute nelle pianure ungheresi tra sempre pi\u00f9 numerose forze corazzate tedesche, progressivamente trasferite in questo settore da Hitler anche contro il parere dei suoi generali superiori, e le potenti unit\u00e0 meccanizzate dell'Armata Rossa impegnate in una continua offensiva combinata per occupare tutta la regione balcanica.\nNella ampia e scoperta pusta ungherese le Panzer-Division poterono dare dimostrazione per un'ultima volta della loro abilit\u00e0 nelle manovre combinate ai fianchi e alle spalle delle colonne mobili nemiche; durante i ripetuti scontri tra mezzi corazzati a Cluj-Napoca in Romania, a Debrecen e a Ny\u00edregyh\u00e1za in Ungheria, i reparti corazzati tedeschi sorpresero spesso le avanguardie corazzate sovietiche della 6\u00aa Armata carri della Guardia e del Gruppo di cavalleria meccanizzata \"Pliev\", infliggendo una serie di sconfitte tattiche al nemico e rallentandone la inesorabile avanzata. Tuttavia i corpi corazzati e meccanizzati dell'Armata Rossa, pi\u00f9 numerosi e meglio equipaggiati, passarono presto al contrattacco e, sfruttando il progressivo indebolimento delle divisioni corazzate tedesche, esaurite dalle continue battaglie, proseguirono la dura avanzata, avvicinandosi a Budapest.\nUn primo tentativo del 2\u00b0 e del IV Corpo meccanizzato della Guardia di conquistare la capitale ungherese ai primi di novembre venne contrastato con successo da un nuovo schieramento di quattro divisioni corazzate tedesche prontamente richiamate dall'area di Debrecen, ma l'Armata Rossa, manovrando con abilit\u00e0 sui fianchi, riusc\u00ec infine il 24 dicembre ad accerchiare la citt\u00e0 (reparti del 18\u00ba Corpo corazzato e del 5\u00ba Corpo corazzato della Guardia), dopo aver sconfitto i ripetuti tentativi di tre Panzer-Division fresche appena arrivate in Ungheria. Errori tattici del comando tedesco e le difficolt\u00e0 del terreno paludoso limitarono l'efficacia di queste truppe corazzate.\nNon disposto a cedere Budapest, Hitler decise alla fine dell'anno di trasferire in Ungheria anche il 4\u00ba \"Panzerkorps-SS\" con due divisioni corazzate Waffen-SS, che il 1\u00ba gennaio, il 7 gennaio e il 18 gennaio sferrarono, insieme alle formazioni corazzate della Wehrmacht gi\u00e0 presenti sul posto, tre nuovi tentativi di controffensiva per sbloccare la citt\u00e0 (operazione Konrad). Colti di sorpresa dalle manovre tedesche le difese sovietiche furono spesso in difficolt\u00e0, ma il clima invernale, il terreno impervio e paludoso, il pronto accorrere delle riserve corazzate sovietiche, permisero alla fine di rintuzzare tutti questi attacchi e di schiacciare definitivamente le difese di Budapest il 13 febbraio 1945.\nLa battaglia per\u00f2 non termin\u00f2 con la caduta di Budapest, al contrario, Hitler trasfer\u00ec a febbraio proprio in questo settore anche la 6. Panzerarmee con le quattro divisioni corazzate Waffen-SS reduci dal fallimento delle Ardenne, per sferrare una grande offensiva con almeno dieci Panzer-Division nel settore del lago Balaton. L'operazione Fr\u00fchlingserwachen (\"risveglio di primavera\") vide l'impiego di quasi 1000 carri armati tedeschi, ma a causa anche del terreno quasi impraticabile per il disgelo primaverile e delle grandi difficolt\u00e0 logistiche, i risultati dell'offensiva furono molto deludenti. I sovietici organizzarono una solida difesa anticarro che rallent\u00f2 l'avanzata nemica, e quindi scatenarono la controffensiva sul fianco sinistro delle colonne tedesche con la 6\u00aa Armata carri della Guardia, minacciando di accerchiare la 6. Panzerarmee.\nI tedeschi riuscirono infine a sfuggire ripiegando precipitosamente, abbandonando molti mezzi e molto materiale; la 6. Panzerarmee e le altre formazioni corazzate tedesche uscirono molto indebolite da questa battaglia e quindi, ridotte a poche decine di mezzi corazzati, non furono pi\u00f9 in grado di sbarrare la via di Vienna. La capitale austriaca sarebbe stata conquistata dalle forze corazzate sovietiche il 13 aprile 1945, dopo alcuni scontri sanguinosi con le Waffen-SS all'interno dell'area urbana.\nIl teatro di guerra del Pacifico.\nData la particolare natura delle operazioni in questo teatro di guerra non si ebbero grandi scontri di carri armati, infatti su questo teatro il compito principale di questi mezzi era l'appoggio alle fanterie, addirittura i giapponesi molto spesso utilizzavano i loro carri come bunker fissi, interrandoli fino alla torretta, rinunciando in tal modo a quello che \u00e8 il principale valore tattico del carro, cio\u00e8 alla sua mobilit\u00e0. Organicamente i carri giapponesi erano assegnati ai battaglioni di fanteria, nella misura di un plotone su 2 o 3 carri.\nTuttavia questo teatro di guerra fu l'unico in cui venne usato con una certa diffusione un mezzo molto particolare e che ebbe riscontri estremamente limitati su altri teatri di guerra, cio\u00e8 il carro armato anfibio. In particolare gli statunitensi svilupparono la serie dei LVT (A), che era in organico al Corpo dei Marine, che li utilizzava per il supporto di fuoco alla prima ondata di sbarco. Questo supporto di fuoco in Normandia venne fornito unicamente dai carri Sherman DD (dell'esercito), che, con il loro sistema di galleggiamento, avevano una capacit\u00e0 operativa estremamente ridotta. I giapponesi, da parte loro, misero in campo il Type 2 Ka-Mi, un carro supportato da un pontone che veniva rilasciato una volta giunti a terra. Tutti questi veicoli, naturalmente, erano incapaci di operare con l'armamento principale in acqua, considerando che non erano mezzi navali, quindi il violento rinculo dei cannoni avrebbe provocato gravosi problemi alla stabilit\u00e0 del mezzo, mentre a terra, le limitazioni sia in armamento sia in corazzatura, necessarie per avere globalmente una spinta di galleggiamento sufficiente, li rendevano estremamente vulnerabili in scontri con carri armati anche leggeri."}
{"id": "474166", "revid": "4327", "url": "https://it.wikipedia.org/wiki?curid=474166", "title": "Tirez sur le pianiste", "text": ""}
{"id": "474175", "revid": "119503647", "url": "https://it.wikipedia.org/wiki?curid=474175", "title": "Talbot Samba", "text": "La Samba \u00e8 una piccola utilitaria prodotta negli anni ottanta dalla casa francese Talbot, sulla base della Peugeot 104.\nStoria.\nNel 1979 la Peugeot acquist\u00f2 l'intero gruppo della Chrysler-Simca europea, di cui la Talbot faceva parte da circa un ventennio, e rimarchi\u00f2 l'intera produzione di questo gruppo col glorioso marchio. Nel 1982 la Peugeot decise di pensionare la Sunbeam, per sostituirla con una nuova vettura, la Samba. In realt\u00e0, la Samba non offriva molte novit\u00e0, dal momento che la meccanica era la stessa della contemporanea Peugeot 104, cos\u00ec come la carrozzeria era praticamente la stessa della 104 a tre porte e della Citroen LN con una sola, significativa differenza: il passo allungato di circa 10 cm per migliorare l'abitabilit\u00e0 posteriore, elemento che, a detta di molti, rendeva la Samba anche pi\u00f9 equilibrata della berlinetta di derivazione. L'unica novit\u00e0 derivante da questo modello era la \"Samba cabriolet\", unica versione scoperta tra le tre (Peugeot, Talbot e Citro\u00ebn). Tale versione fu disegnata e costruita da Pininfarina che in quegli anni collabor\u00f2 alla creazione di molte Peugeot, sia precedenti che successive alla Samba stessa. Come le sue \"cugine\", la Samba si dimostr\u00f2 molto agile, maneggevole ed economica. Per la gioia dei pi\u00f9 giovani, fu anche prodotta la \"Samba Rallye\".\nQuesta versione, in particolare, funse da anello di congiunzione tra le vecchie Simca 1000 Rallye e le future 205 Rallye. La Samba vendette in maniera discreta, anche se non eccezionale, per poi essere tolta di produzione nel 1986. Con l'uscita di scena della Samba, la Peugeot sanc\u00ec la fine del marchio Talbot, che fu utilizzato per alcuni anni a venire solo per il furgone \"Express\".\nMeccanica.\nLa Samba era disponibile in diverse varianti di allestimento e 4 motorizzazioni, che poi altro non erano che le quattro varianti motoristiche della serie X adottate gi\u00e0 sulla 104, ossia da 954, 1124, 1219 e 1360 cm\u00b3. I motori venivano montati inclinati di 72\u00b0 all'indietro, cio\u00e8 quasi all'orizzontale, e sovrastati dalla ruota di scorta.\nLa Samba Cabriolet era disponibile con motore da 1360\u00a0cm\u00b3 (tuttavia un certo numero di esemplari furono venduti anche con il pi\u00f9 economico 1124 cc), mentre la Samba Rallye era disponibile con motore da 1.2 e da 1.4 litri. In sostanza, le Samba disponibili tra il 1982 ed il 1986 sul mercato erano:\nNotare: il motore 1360 cc sviluppava 72 CV nella versione a un carburatore, e 80 CV nella versione a due carburatori (introdotta nel 1985). Per le due ultime versioni: la Samba S era disponibile solo in Gran Bretagna con il classico 1.4, mentre la Samba Rallye francese fu l'auto che inaugur\u00f2 il motore TU da 1.294\u00a0cm\u00b3 che avrebbe in seguito equipaggiato sia la 205 Rallye che (in versione ad iniezione) la 106 Rallye 1.3 oltre che la Citro\u00ebn AX Sport.\nLa Samba era offerta con due varianti di cambio, sia a 4 che a 5 marce, trasversale sotto il motore e con lubrificazione in comune con esso, come sulla 104."}
{"id": "474177", "revid": "4327", "url": "https://it.wikipedia.org/wiki?curid=474177", "title": "Die nacht der Entscheidung", "text": ""}
{"id": "474179", "revid": "4327", "url": "https://it.wikipedia.org/wiki?curid=474179", "title": "Dear Murderer", "text": ""}
{"id": "474180", "revid": "4327", "url": "https://it.wikipedia.org/wiki?curid=474180", "title": "Come-Back", "text": ""}
{"id": "474181", "revid": "86599", "url": "https://it.wikipedia.org/wiki?curid=474181", "title": "Cratere Cervantes", "text": "Cervantes \u00e8 un cratere d'impatto presente sulla superficie di Mercurio, a 76,05\u00b0 di latitudine sud e 124,27\u00b0 di longitudine ovest, nella maglia Bach, in prossimit\u00e0 dei crateri Bernini e van Gogh. Il suo diametro \u00e8 pari a 213,16\u00a0km.\nIl cratere \u00e8 dedicato al romanziere e poeta spagnolo Miguel de Cervantes."}
{"id": "474183", "revid": "228587", "url": "https://it.wikipedia.org/wiki?curid=474183", "title": "Coming Home", "text": ""}
{"id": "474184", "revid": "4327", "url": "https://it.wikipedia.org/wiki?curid=474184", "title": "Raging Bull", "text": ""}
{"id": "474188", "revid": "228587", "url": "https://it.wikipedia.org/wiki?curid=474188", "title": "Between Two Worlds", "text": ""}
{"id": "474190", "revid": "4327", "url": "https://it.wikipedia.org/wiki?curid=474190", "title": "No Minor Vices", "text": ""}
{"id": "474191", "revid": "4327", "url": "https://it.wikipedia.org/wiki?curid=474191", "title": "Wives and Lovers", "text": ""}
{"id": "474192", "revid": "4327", "url": "https://it.wikipedia.org/wiki?curid=474192", "title": "Her Husband's Secretary", "text": ""}
{"id": "474195", "revid": "4327", "url": "https://it.wikipedia.org/wiki?curid=474195", "title": "Up Tight!", "text": ""}
{"id": "474196", "revid": "123017556", "url": "https://it.wikipedia.org/wiki?curid=474196", "title": "Neto", "text": "Il fiume Neto \u00e8 un fiume della Calabria, il secondo per lunghezza e portata di tutta la regione.\nCaratteristiche.\nIl Neto (o \"Niatu\" in forma dialettale) \u00e8 il secondo fiume pi\u00f9 importante della Calabria dopo il Crati per lunghezza (80\u00a0km), superficie di bacino (1.073\u00a0km\u00b2) e portata media annua (oltre 11 m\u00b3/s alla foce).\nIl nome in greco significa \"navi bruciate\", in quanto si racconta che alcuni Achei di ritorno dalla spedizione Iliaca, vagando nei pressi del delta del fiume, approdarono e cominciarono ad esplorare i luoghi, lasciando incustodite le proprie navi che vennero incendiate dalle troiane restate sulle navi e stanche del lungo e faticoso viaggio. A molti altri Achei giunti sul luogo per fondare nuove citt\u00e0, le troiane imposero la desinenza del nome \"Neto\".\nDescrizione.\nNasce sulla Sila alle falde nord-orientali del Monte Sorbello (1856\u00a0m\u00a0s.l.m.), in provincia di Cosenza, nel comune di Casali del Manco, nelle immediate vicinanze di Botte Donato, la principale vetta dell'acrocoro silano, scorrendo profondamente incassato e ricevendo svariati affluenti che ne incrementano progressivamente la portata: da destra i fiumi Arvo e Ampollino, da sinistra il fiume Lese e nei pressi della foce, la fiumara Vitravo.\n\u00c8 il principale fiume di San Giovanni in Fiore, passandovici costeggiando il centro storico, e di Rocca di Neto, passando anche per la frazione Corazzo di Scandale limitrofa a Rocca di Neto. Presso il paese di Cotronei il fiume entra in Provincia di Crotone allargando notevolmente il proprio letto in un ampio conoide alluvionale e costeggiando per alcuni km un tratto della statale 107 per Crotone.\nSuperato il centro di Rocca di Neto il fiume rallenta la sua corsa, scorrendo con andamento meandriforme per poi sfociare nel Mar Ionio all'altezza del centro di \"Fasana\", nel territorio di Strongoli (KR), dividendo quest'ultimo dal comune di Crotone.\nIdrologia.\nIl Neto \u00e8 il secondo fiume della Calabria per portata dopo il Crati con oltre 11\u00a0m\u00b3/s di media annua pur risentendo di regime tipicamente torrentizio con piene notevoli e talvolta imponenti nella stagione invernale (anche di 280\u00a0m\u00b3/s) e magre pesantissime in estate con valori che tuttavia difficilmente scendono sotto i 4\u00a0m\u00b3/s.\nLe sue acque sono sfruttate intensivamente per l'irrigazione e la produzione di energia elettrica.\nAffluenti.\nIl Neto riceve molti affluenti, la maggior parte dei tali sono semplici fiumare a carattere torrentizio.\nLe fiumare principali sono:\nI fiumi principali che affluiscono nel Neto sono:"}
{"id": "474197", "revid": "339392", "url": "https://it.wikipedia.org/wiki?curid=474197", "title": "His Favorite Pastime", "text": ""}
{"id": "474198", "revid": "4327", "url": "https://it.wikipedia.org/wiki?curid=474198", "title": "So Long at the Fair", "text": ""}
{"id": "474200", "revid": "4327", "url": "https://it.wikipedia.org/wiki?curid=474200", "title": "Sisters Under the Skin", "text": ""}
{"id": "474202", "revid": "1318658", "url": "https://it.wikipedia.org/wiki?curid=474202", "title": "Dark Victory", "text": ""}
{"id": "474203", "revid": "2175", "url": "https://it.wikipedia.org/wiki?curid=474203", "title": "The Love Trap", "text": ""}
{"id": "474204", "revid": "41851", "url": "https://it.wikipedia.org/wiki?curid=474204", "title": "Die Hard", "text": ""}
{"id": "474210", "revid": "4327", "url": "https://it.wikipedia.org/wiki?curid=474210", "title": "Three Women", "text": ""}
{"id": "474212", "revid": "4327", "url": "https://it.wikipedia.org/wiki?curid=474212", "title": "3 Women", "text": ""}
{"id": "474214", "revid": "599013", "url": "https://it.wikipedia.org/wiki?curid=474214", "title": "Histoires extraordinaires", "text": ""}
{"id": "474232", "revid": "599013", "url": "https://it.wikipedia.org/wiki?curid=474232", "title": "Philipp Lahm", "text": "Con la nazionale tedesca si \u00e8 laureato da capitano campione del mondo nel 2014 ed \u00e8 stato vicecampione europeo nel 2008, mentre con il Bayern Monaco ha vinto otto campionati, una UEFA Champions League, una Supercoppa UEFA, un Campionato del mondo per club, sette Coppe di Germania, tre Supercoppe di Germania e una Coppa di Lega tedesca.\n\u00c8 stato inserito nella formazione ideale del campionato mondiale di calcio per tre volte consecutive: nel 2006, nel 2010 e nel 2014.\nCaratteristiche tecniche.\nConsiderato uno dei migliori giocatori nel suo ruolo, era un terzino destro, che poteva giocare anche sulla fascia sinistra, in grado di giocare a tutto campo. Con Pep Guardiola \u00e8 stato impiegato anche da mediano. Dotato di ottima personalit\u00e0, era un ottimo passatore, oltre a essere bravo a svolgere entrambe le fasi del gioco e a effettuare i cross. A livello offensivo era pericoloso a campo aperto, mentre in difesa era bravo nelle letture che lo portavano a fermare gli avversari tramite scivolate, diagonali e anticipi. Disponeva di buona tecnica, era ambidestro, veloce sia nei movimenti che nei pensieri, e si \u00e8 distinto anche per la sua leadership.\nCarriera.\nClub.\nGli inizi.\nEntra a far parte a 11 anni nelle giovanili del Bayern Monaco, notato da un allenatore delle giovanili della squadra bavarese, Jan Penta, che lo aveva pi\u00f9 volte visionato mentre militava nella squadra locale di Gern. Vince due volte la A-Junior Bundesliga, di cui una da capitano. Viene allora mandato al Bayern Monaco II nel 2001, all'et\u00e0 di 17 anni, dove l'anno dopo verr\u00e0 eletto capitano della squadra dall'allenatore Herman Gerland. Nel 2003 viene promosso in prima squadra, ma chiuso da Bixente Lizarazu e Willy Sagnol passa in prestito allo Stoccarda.\nStoccarda.\nAllo Stoccarda viene inizialmente utilizzato come riserva del terzino destro Andreas Hinkel; quindi l'allenatore Felix Magath decide di spostarlo sulla fascia sinistra al posto del nazionale tedesco Heiko Gerber. Debutta in Bundesliga alla prima giornata contro l'Hansa Rostock entrando al 76' al posto di Silvio Meissner. Gioca la sua prima partita da terzino sinistro sostituendo al 63' Gerber nella quarta giornata di campionato. Disputa la sua prima partita intera alla sesta giornata contro il . Durante la stagione Lahm riesce ad imporsi stabilmente come terzino sinistro titolare. Esordisce da titolare in Champions League il 29 settembre 2003 contro il Manchester United. Alla fine della stagione Lahm totalizzer\u00e0 complessivamente 38 presenze con la maglia dello Stoccarda.\nNella sua seconda stagione con lo Stoccarda colleziona 22 presenze, a causa di alcuni infortuni \u00e8 costretto a fermarsi per alcuni mesi terminando cos\u00ec dopo due anni la sua carriera allo Stoccarda.\nBayern Monaco.\nTerminato il periodo in prestito allo Stoccarda, Lahm fa ritorno al Bayern, ma resta indisponibile per alcuni mesi a causa di un infortunio. Ripresosi dall'infortunio, nel dicembre del 2005 gioca due partite con la squadra delle riserve del Bayern, per poi esordire in Bundesliga nella partita giocata contro l'Arminia Bielefield. Alla fine della stagione riesce a collezionare un buon numero di presenze, nonostante la concorrenza del pi\u00f9 esperto Lizarazu. Nella stagione 2006-2007 Lahm riesce a giocare tutte le 34 partite di campionato.\nPer la stagione 2007-2008 il Bayern conclude l'acquisto del terzino sinistro Marcell Jansen: ci\u00f2 lascia pensare che Lahm dovesse venir spostato a destra per essere utilizzato come riserva di Sagnol, ma a causa di un infortunio occorso agli stessi Jansen e Sagnol, Lahm mantiene il controllo della fascia sinistra. Il 16 maggio 2008 Lahm rinnova il suo contratto con il Bayern fino al 30 giugno 2012.\nNella stagione 2009-2010, il nuovo allenatore Van Gaal decide di spostarlo sulla fascia destra, promuovendolo inoltre a vicecapitano: Lahm fornisce ben 12 assist e segna anche una rete, riuscendo a scendere in campo in tutte le partite stagionali, ad eccezione della prima partita di Coppa di Germania. Dopo la cessione di Van Bommel al Milan, Lahm diventa capitano. L'8 novembre 2009 viene multato dal Bayern per aver rilasciato un'intervista nella quale criticava e accusava la squadra di non avere una filosofia di gioco.\nLa stagione 2011-2012 si rivela particolarmente avara di soddisfazione per i bavaresi, visto che al secondo posto in campionato si aggiunge l'amara sconfitta maturata il 19 maggio 2012, quando davanti al proprio pubblico il Bayern perde ai rigori la finale di Champions League giocata contro il Chelsea.\nLa stagione 2012-2013 \u00e8 invece trionfale. Il 6 aprile 2013 vince la Bundesliga (il ventitreesimo titolo dei bavaresi) con sei giornate di anticipo rispetto alla fine del campionato. Il 25 maggio dello stesso anno vince per la prima volta la Champions League, grazie alla vittoria per 2-1 nella finale contro il . Il 1\u00ba giugno seguente conquista anche la Coppa di Germania, ottenendo il treble con la compagine bavarese.\nLa stagione 2013-2014 si apre con la vittoria il 30 agosto 2013 della Supercoppa UEFA, ottenuta sconfiggendo ai rigori in finale la compagine londinese del Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania.\nIl 26 aprile 2015 vince il terzo campionato di fila con il Bayern, il settimo della sua carriera, unico trofeo della stagione per il club bavarese. Si aggiudica il campionato tedesco anche nelle due stagioni successive, condite anche dalla vittoria di una Coppa di Germania e di una Supercoppa tedesca. Il 7 febbraio 2017 annuncia che a fine stagione si ritirer\u00e0 dal calcio giocato; il 20 maggio 2017 disputa l'ultima partita della propria carriera agonistica, nella partita casalinga contro il Friburgo.\nNazionale.\nHa debuttato in Nazionale il 18 febbraio 2004 contro la e con i \"bianchi\" ha preso parte al campionato d'Europa 2004 ed al campionato del mondo 2006, segnando il primo gol della competizione al 5' della partita -.\nNel 2008 viene convocato dal commissario tecnico Joachim L\u00f6w per l'Europeo 2008 in Svizzera ed Austria, dove segna il gol del definitivo 3-2 nella semifinale contro la . La rassegna continentale si conclude con la sconfitta in finale contro la per 1-0 con il gol di Torres.\nDal campionato del mondo 2010, causa infortunio a Michael Ballack, diventa il capitano della selezione tedesca, dove esordisce nella partita vinta 4-0 contro l' il 13 giugno a Durban. Dopo aver perso 1-0 contro la e aver vinto 1-0 contro il , agli ottavi di finale la Germania affronta il 27 giugno a Bloemfontein l', la partita viene vinta 4-1 dai tedeschi che accedono ai quarti di finale dove sfidano l' battendola 4-0 il 3 luglio. Conclude il suo mondiale il 7 luglio nella sconfitta in semifinale a Durban contro la per 1-0 con il gol di Puyol.\nNel giugno del 2012 viene inserito dal commissario tecnico Joachim L\u00f6w nella lista dei 23 che parteciperanno al campionato d'Europa 2012 in Polonia e Ucraina, rassegna in cui la nazionale teutonica raggiunge le semifinali, dove viene estromessa dall', vincitrice per 2 a 1 grazie alla doppietta di Balotelli.\nConvocato per il campionato del mondo 2014, Lahm gioca la rassegna iridata da titolare e da capitano. Il 13 luglio 2014 si laurea campione del mondo dopo la vittoria in finale sull' per 1-0, ottenuta grazie al goal decisivo di G\u00f6tze durante i tempi supplementari. Al termine del torneo viene inserito nei migliori 11 della competizione per la terza volta consecutiva.\nIl 18 luglio 2014, con una lettera pubblicata sul sito della federazione tedesca, annuncia il suo ritiro dalla Nazionale.\nStatistiche.\nPresenze e reti nei club.\n\"Statistiche aggiornate al 20 maggio 2017.\""}
{"id": "474233", "revid": "7077", "url": "https://it.wikipedia.org/wiki?curid=474233", "title": "Mare del Giappone", "text": ""}
{"id": "474236", "revid": "1543377", "url": "https://it.wikipedia.org/wiki?curid=474236", "title": "FrostWire", "text": "FrostWire \u00e8 un programma open-source di condivisione file P2P che sfrutta la rete Gnutella e inoltre offre la possibilit\u00e0 di scaricare file tramite il protocollo Bittorrent. Funziona su Microsoft Windows, Linux, Android e macOS\nFrostwire \u00e8 scritto in Java e per questo funziona su ogni sistema che abbia una Java virtual machine installata. Per facilitare l'installazione da parte di utenti comuni, sono stati distribuiti pacchetti di installazione per Microsoft Windows, macOS e Linux, per i vari gestori di pacchetti (RPM Package Manager, deb e sorgente tarball).\nFrostwire \u00e8 completamente libero e gratuito, privo di adware e spyware.\nStoria.\nIl progetto ha inizio nel settembre del 2004 da alcuni membri della comunit\u00e0 open-source di Limewire, dopo che la RIAA ha fatto pressioni e minacciato di azioni legali lo sviluppo di Limewire in luce alla decisione della Corte Suprema degli Stati Uniti del caso di Grokster e della sua chiusura. Quando eventualmente attivato, il codice potrebbe bloccare gli utenti nel condividere file con licenza e copyright.\nEcco il motivo della nascita di questa \"fork\".\nLa prima versione di FrostWire fu distribuita nell'ottobre 2005.\nCaratteristiche.\nEssendo basato su Limewire ne trae le caratteristiche"}
{"id": "474254", "revid": "2208340", "url": "https://it.wikipedia.org/wiki?curid=474254", "title": "Ch\u016bgoku", "text": "Il \u00e8 una delle otto regioni del Giappone, situata nella zona sud-occidentale dell'isola principale del Paese, Honsh\u016b, costituendone, inoltre, l'appendice geograficamente pi\u00f9 occidentale dell'isola.\nStoria.\nLetteralmente il nome significa \"Terre di mezzo\", un ricordo della divisione storica del Giappone in \"Terre Vicine\" (\u8fd1\u56fd \"Kingoku\", ma Kinki nel linguaggio di mezzo), \"Terre di Mezzo\" e \"Terre lontane\" (\u9060\u56fd \"Ongoku\"), secondo la distanza dalla capitale (Nara prima e Ky\u014dto poi). Strettamente parlando il Ch\u016bgoku odierno comprende solo le Terre di Mezzo occidentali rispetto a Kyoto, lungo la Sanindo e la Sanyodo.\nIn giapponese i kanji \u4e2d\u56fd e la lettura \"Ch\u016bgoku\" sono usati anche per indicare la \"Cina\". Gli stessi caratteri sono usati in cinese per riferirsi alla Cina, ma pronunciati \"Zh\u014dnggu\u00f3\" letteralmente \"Paese di Mezzo\".\nPer evitare confusioni con la Cina la regione del Chugoku viene chiamata anche \"regione \"San'in-San'yo\"\":\nQuesti nomi traggono origine dalla marcata differenza di clima.\nProfilo.\nLa regione del Chugoku contiene le seguenti prefetture: Hiroshima, Yamaguchi, Shimane e Tottori. Generalmente viene inclusa anche Okayama, sebbene solo la provincia di Bitchu venisse considerata una Terra di Mezzo. Le altre due vecchie province che compongono la moderna prefettura di Okayama erano considerate Terre Vicine.\nQuesta regione \u00e8 caratterizzata da colline irregolari e pianure di dimensioni limitate ed \u00e8 divisa in due parti distinte da montagne che corrono da est e ovest attraverso il suo centro.\nHiroshima, la \"capitale\" della regione venne ricostruita dopo essere stata distrutta da una bomba atomica nel 1945 ed \u00e8 ora una metropoli industriale abitata da pi\u00f9 di un milione di abitanti.\nA causa di un'attivit\u00e0 di pesca troppo intensa e dell'inquinamento la pescosit\u00e0 del mare Interno si \u00e8 ridotta e l'area si \u00e8 concentrata sull'industria pesante. Il Sanin \u00e8 comunque meno industrializzato e si appoggia maggiormente sull'agricoltura.\nLe regioni del Ky\u016bsh\u016b e del Kansai confinano con quella del Chugoku.\nnl 2010 erano 7.560.000 ca. gli abitanti"}
{"id": "474265", "revid": "7077", "url": "https://it.wikipedia.org/wiki?curid=474265", "title": "Regione di Chugoku", "text": ""}
{"id": "474276", "revid": "834", "url": "https://it.wikipedia.org/wiki?curid=474276", "title": "Oscar Pereiro Sio", "text": ""}
{"id": "474278", "revid": "7077", "url": "https://it.wikipedia.org/wiki?curid=474278", "title": "Regione di Ch\u016bgoku", "text": ""}
{"id": "474281", "revid": "3442036", "url": "https://it.wikipedia.org/wiki?curid=474281", "title": "Braque", "text": ""}
{"id": "474284", "revid": "3442064", "url": "https://it.wikipedia.org/wiki?curid=474284", "title": "Toulouse-Lautrec", "text": ""}
{"id": "474286", "revid": "112929073", "url": "https://it.wikipedia.org/wiki?curid=474286", "title": "T\u00farin Turambar", "text": "T\u00farin \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien nell'opera \"Il Silmarillion\".\nLibri.\n\"Il Silmarillion\"\n\"Racconti incompiuti\"\n\"I figli di H\u00farin\"\n\"Racconti perduti\"\n\"The History of Middle-earth\"\nBiografia.\nL'infanzia.\nT\u00farin, figlio di H\u00farin Thalion (della casata di Hador) e Morwen, aveva una sorella minore, Urwen, soprannominata Lalaith (\"Riso\"), la quale mor\u00ec in tenera et\u00e0 per una pestilenza, causata da venti oscuri del Nord.\nDopo la cattura di H\u00farin a seguito della N\u00edrnaeth Arnoediad, T\u00farin rimase con sua madre Morwen, che lo nascose, proteggendolo dagli Esterling che Morgoth mand\u00f2 nello Hithlum come ricompensa per i loro servigi.\nIl fato di Morgoth.\nAll'insaputa di T\u00farin, Morgoth scagli\u00f2 una tremenda maledizione contro H\u00farin e tutta la sua famiglia, le cui conseguenze segnarono tutta la vita di T\u00farin: a causa di questa maledizione, nulla di ci\u00f2 che il figlio di H\u00farin avrebbe fatto si sarebbe volto verso il bene; anzi, sarebbe diventato solo fonte di male, sciagura e disperazione per lui e tutti i suoi cari. E H\u00farin fu costretto ad assistere, giorno per giorno, attimo per attimo, alla rovina del figlio e di tutta la sua casata. Tuttavia mai si disse che abbia implorato merc\u00e9 per s\u00e9 o per altri.\nNel frattempo, un profondo odio per l'Avversario crebbe nel cuore di T\u00farin, il quale sognava di duellare, un giorno, con Morgoth in persona, proprio come Fingolfin.\nAll'et\u00e0 di sette anni, fu mandato da Morwen nel Doriath dove il Re elfico Thingol lo accolse e crebbe come un figlio. Poco dopo nacque la seconda sorella di T\u00farin, Nienor (\"Lutto\").\nCrescendo nel Doriath, T\u00farin strinse inoltre amicizia con \"Beleg C\u00fathalion\", combattendo insieme a lui contro gli orchi presso le frontiere del Doriath.\nVita da fuorilegge.\nDopo aver ucciso accidentalmente \"Saeros\", uno dei cortigiani di re Thingol a seguito di una lite, si impose l'esilio dal Doriath, diventando col nome di Neithan (\"L'Offeso\") il capo di una banda di fuorilegge che imperversava nel sud del Brethil, ma badando sempre di compiere razzie contro gli Orchi, piuttosto che contro gli uomini.\nNel frattempo Beleg aveva ottenuto il permesso di Thingol per partire alla ricerca di T\u00farin, per persuaderlo a ritornare con lui nel Doriath. Lo trov\u00f2 sul colle di Amon R\u00fbdh, ma non riusc\u00ec a convincere l'amico a seguirlo.\nDopo la partenza di Beleg, T\u00farin cattur\u00f2 sul colle di Amon R\u00fbdh il nanerottolo M\u00eem, e si stabil\u00ec insieme alla sua banda nelle grotte di quest'ultimo, situate sul colle stesso, facendone la base operativa per le sue scorrerie.\nTornato nel Doriath, Beleg supplic\u00f2 il Re di lasciarlo partire di nuovo alla volta di T\u00farin; a malincuore Thingol lo conged\u00f2, donandogli inoltre la spada nera Anglachel.\nGrazie a Beleg, a T\u00farin ed alla sua banda, per un certo periodo le terre intorno ad Amon R\u00fbdh furono liberate dagli orchi e presero il nome di \"Dor-C\u00faarthol\", la \"Terra di Arco ed Elmo\" (dal momento che T\u00farin indossava l'elmo di Drago del Dor-l\u00f3min, uno dei massimi cimeli della sua casata, e Beleg era soprannominato \"Arcoforte\", per via della sua abilit\u00e0 come arciere).\nLa cattura e la morte dell'amico.\nT\u00farin venne tradito da M\u00eem, catturato dagli orchi e la sua banda massacrata. Solo Beleg riusc\u00ec a salvarsi e, pur seriamente ferito nella lotta, si lanci\u00f2 all'inseguimento degli orchi per liberare l'amico.\nDopo aver raggiunto gli orchi nel Taur-nu-Fuin, con l'aiuto di Gwindor, un elfo ex-schiavo di Morgoth, Beleg riusc\u00ec con il favore delle tenebre a portare via T\u00farin, ridotto all'incoscienza dalle torture degli orchi. Nel liberarlo dalle corde che lo legavano, la spada di Beleg fer\u00ec accidentalmente T\u00farin il quale, svegliatosi all'improvviso non riconobbe al buio l'amico e, credendo di essere ancora oggetto delle sevizie degli orchi, afferr\u00f2 Anglachel e lo uccise.\nT\u00farin, resosi conto del terribile errore commesso, rimase completamente paralizzato ed inebetito dall'orrore del suo gesto e tocc\u00f2 a Gwindor trarlo in salvo, accompagnandolo prima presso le acque benedette di Ivrin, dove T\u00farin riacquist\u00f2 il senno, e poi conducendolo a Nargothrond, la sua patria.\nNel Nargothrond.\nQui T\u00farin adott\u00f2 come nome Agarwaen figlio di \u00damarth (\"L'Insanguinato, figlio di Malasorte\"), fece riforgiare la spada nera Anglachel, ribattezzandola Gurthang (\"Ferro di morte\") e con questa si diede ad una guerra senza piet\u00e0 contro gli orchi guadagnandosi sia la stima del popolo di Nargothrond, che l'amore di Finduilas, figlia del re Orodreth, che per\u00f2 non volle ricambiare, e nemmeno rivelarle il suo vero nome, cos\u00ec lei prese a chiamarlo Thurin (\"Il Segreto\") per timore forse di invischiarla nel fato maledetto deciso per lui da Morgoth. Ma nonostante ci\u00f2, su Finduilas gravava ugualmente la sorte dei Noldor, che di l\u00ec a poco avrebbe portato alla caduta di Nargothrond.\nIn questo periodo si guadagn\u00f2 inoltre il soprannome di Adanedhel (\"uomo-elfo\"), giacch\u00e9 assomigliava per la fierezza del portamento pi\u00f9 ad un Elfo dei Noldor che ad un essere umano, nonch\u00e9 quello di Mormegil (\"La Spada Nera\") grazie alla sua mortifera abilit\u00e0 con l'arma.\nGrazie ai suoi innumerevoli successi in battaglia, crebbe rapidamente la sua influenza presso il consiglio del re Orodeth, insieme per\u00f2 alla sua spavalderia: convinse infatti i Nargothrondrim ad abbandonare le loro tradizioni di prudenza e segretezza, e costruire un ponte di pietra davanti ai cancelli di Nargothrond per permettere il passaggio delle truppe, e che divenne in seguito la causa della disfatta dei Nargothrondrim.\nInfatti Morgoth mand\u00f2 il drago Glaurung a Nargothrond, e grazie proprio al ponte voluto da T\u00farin, la reggia fu invasa, e il Nargothrond distrutto. T\u00farin stesso cerc\u00f2 di affrontare il drago, ma venne immobilizzato dal suo sguardo e guard\u00f2 impotente ed immobile gli orchi portare via Finduilas. Glaurung dileggi\u00f2 il guerriero, chiamandolo traditore e dimentico del suo stesso sangue, e facendogli credere che Morwen e Nienor stessero soffrendo nel Dor-l\u00f3min fame e stenti, mentre lui viveva da nababbo tra gli elfi.\nAlla ricerca di Morwen e Nienor.\nUna volta libero dall'incantesimo di Glaurung, T\u00farin part\u00ec immediatamente alla ricerca della madre e della sorella, abbandonando cos\u00ec al suo destino Finduilas (nonostante Gwindor, morente, gli avesse profetizzato poco prima che la sua sola speranza di sfuggire al \"Fato di Morgoth\" era di trovare e salvare Finduilas).\nIn realt\u00e0 Morwen e Nienor si erano rifugiate tempo addietro nel Doriath; tuttavia, appena avuta notizia della distruzione di Nargothrond, vollero partire immediatamente alla ricerca di T\u00farin. Glaurung, che aveva nel frattempo fatto delle rovine del Nargothrond la sua tana, intercett\u00f2 ed attacc\u00f2 le due dame, e a nulla valse la nutrita schiera di valorosi elfi che le scortavano: nella confusione della battaglia Morwen fu trascinata via dal suo destriero impazzito, e scomparve; Nienor si trov\u00f2 faccia a faccia col drago, e quest'ultimo col suo sguardo colp\u00ec la fanciulla con un incantesimo, svuotandone completamente l'intelletto e la memoria. Soddisfatto del risultato, il drago si ritir\u00f2.\nMablung, che guidava la sfortunata spedizione, cerc\u00f2 di riportare almeno la fanciulla indietro nel Doriath, ma invano: lui e i pochi superstiti all'assalto del drago furono attaccati da una schiera di orchi, e Nienor, in preda al panico, fugg\u00ec, e non fu possibile seguirla.\nNel frattempo, T\u00farin raggiunse la sua vecchia casa nel Dor-l\u00f3min, solo per trovarla completamente abbandonata. Dopo aver saputo che Brodda, il capo degli Esterling, aveva preso in moglie Aerin, una sua parente, ed aveva cos\u00ec preso possesso delle sue terre ed i suoi beni, si rec\u00f2 da questi per avere notizie della sorte della madre e della sorella. Accolto in malo modo dal neoacquisito parente, riusc\u00ec comunque ad apprendere da Aerin degli spostamenti delle due donne; tuttavia, in uno scatto d'ira, uccise l'arrogante Brodda, esponendo per\u00f2 cos\u00ec Aerin e i rimanenti superstiti della casata di Hador ad una persecuzione ancora pi\u00f9 dura da parte degli Esterling. Per questo motivo, quando T\u00farin si rimise in viaggio, tanto i primi quanto i secondi appresero con gioia la notizia.\nT\u00farin cerc\u00f2 allora di rimettersi sulle tracce degli orchi che avevano rapito Finduilas, ma era ormai troppo tardi: quando riusc\u00ec a rintracciare la pista, gli uomini dei boschi del Brethil lo informarono di aver annientato gli orchi, e che la fanciulla elfica che era loro prigioniera era spirata. Alla notizia, T\u00farin collass\u00f2 al suolo, e gli uomini del Brethil lo portarono con loro nei boschi dove dimoravano.\nNel Brethil T\u00farin cerc\u00f2 nuovamente di riprendere in mano i fili della sua esistenza, proclamandosi Turambar (\"Padrone della sorte\"), in spregio del Fato di Morgoth, ed adattandosi all'esistenza discreta e clandestina che il popolo del Brethil conduceva, unico loro riparo contro le rappresaglie degli orchi.\nL'innamoramento.\nDurante una delle sue scorrerie nei boschi, T\u00farin incontr\u00f2 improvvisamente una ragazza: era nuda, sporca e si comportava come un animale selvatico privo di senno: era Nienor; tuttavia non avendola mai vista, non riconobbe la sorella. T\u00farin condusse la ragazza con s\u00e9 nel Brethil, le diede come nome N\u00edniel (\"Fanciulla in lacrime\") e se ne innamor\u00f2, per poi sposarla. Anche Brandir lo zoppo, signore degli Haladin del Brethil era innamorato di N\u00edniel, ma per quest'ultima non esisteva che il marito.\nIncominci\u00f2 cos\u00ec per T\u00farin quello che probabilmente fu il periodo pi\u00f9 sereno della sua esistenza; durante questo periodo N\u00edniel rimase incinta.\nLa morte.\nLa serenit\u00e0 fu di breve durata: Glaurung si mosse di nuovo, ed insieme ai suoi orchi sembrava puntare proprio verso il Brethil: T\u00farin assunse il comando degli uomini del Brethil, relegando in secondo piano il meno risoluto Brandir; ma la situazione lasciava poco scampo: con gli orchi scappare e nascondersi forse sarebbe stato sufficiente, ma non c'erano speranze di sfuggire al drago: per questo T\u00farin decise di intraprendere, insieme ad altri due coraggiosi, una missione suicida: affrontare il drago di soppiatto per trafiggerlo al ventre, la sua unica parte vulnerabile.\nDel trio, T\u00farin fu il solo a riuscire a strisciare sotto il ventre del drago, nella gola del Cabed-en-Aras e a trafiggerlo a morte con la sua spada nera. Ferito alla mano da un fiotto del sangue della creatura, T\u00farin svenne e fu cos\u00ec che lo trov\u00f2 accanto al drago morente la moglie la quale, disubbidendo a Brandir, volle tornare indietro, seguita da questi, a cercare il marito. Con un ultimo rantolo di vita, Glaurung riusc\u00ec a riaprire gli occhi e a fissare N\u00edniel, spezzando l'incantesimo di oblio che la avvolgeva, rivelandole la vera identit\u00e0 del suo sposo e commentando, con una finale zaffata di odio \"...Ma la pi\u00f9 terribile delle sue imprese la sperimenterai su te stessa...\": era infatti incinta del figlio del suo stesso fratello. Sconvolta dall'orrore, Nienor corse via impazzita, e Brandir non riusc\u00ec a raggiungerla, e fece solo in tempo a vederla togliersi la vita, gettandosi da una rupe.\nRisvegliatosi dal deliquio e raggiunta la sua gente, T\u00farin chiese notizie della moglie; incredulo di fronte alla storia raccontatagli da Brandir, in preda all'ira lo uccise, scappando nei boschi, dove lo trov\u00f2 Mablung, il quale conferm\u00f2 il racconto di Brandir. Incapace di sopportare oltre il peso dell'esistenza, T\u00farin pose fine ai suoi giorni, gettandosi sulla sua spada.\nIl suo cadavere fu seppellito vicino al tumulo dove giacevano le spoglie di Finduilas, e sulla sua lapide fu scritto:\nSotto fu scritto anche\nMa il corpo della ragazza non fu mai ritrovato.\nIn seguito alla sconfitta di Morgoth nella Guerra d'Ira, tutte le terre del Beleriand vennero ricoperte dalle acque, ma la tomba di T\u00farin e Nienor non s'inabiss\u00f2 per volere di Eru Il\u00favatar.\nEpilogo.\nFin\u00ec cos\u00ec la vita terrena di T\u00farin, ma la leggenda vuole che Mandos abbia profetizzato che, quando Morgoth ritorner\u00e0 nel mondo di Arda per condurre la battaglia finale contro i Valar e i Figli di Il\u00favatar, T\u00farin, mondato dei peccati della sua esistenza dal fuoco purificatore, sar\u00e0 in prima linea per combattere Morgoth, e sar\u00e0 lui, che pi\u00f9 di tutti gli esseri viventi ha sofferto a causa di quest'ultimo, a ucciderlo, trapassandogli il cuore.\nIl cambio di nome.\nT\u00farin in tutta la sua vita ha cambiato spesso nome, questa sua peculiarit\u00e0 molto probabilmente era dettata da una sorta di superstizione: era convinto che, cambiando nome, sarebbe riuscito a lasciarsi alle spalle il Fato di Morgoth, ma cos\u00ec non \u00e8 stato. Questo rivela anche la grande importanza attribuita da Tolkien al nome di una persona, visto come elemento inscindibile della sua identit\u00e0 e del suo destino.\nEcco i 9 nomi di T\u00farin, e le circostanze che hanno portato il personaggio a cambiarli, tratti da \"I figli di H\u00farin\"\nParentele.\nT\u00farin era cugino di primo grado di Tuor, padre di E\u00e4rendil il Beato. Per molti aspetti le loro vite possono essere considerate simili, salvo per l'epilogo: entrambi persero il padre nella N\u00edrnaeth Arnoediad, entrambi furono allevati dagli elfi, ed entrambi combatterono nelle grandi fortezze dei Noldor; i due tuttavia non si incontrarono mai, salvo in un'occasione in cui si incrociarono di sfuggita, ma non era possibile che si conoscessero, ed infatti ognuno tir\u00f2 avanti per la sua strada. Nei \"Racconti incompiuti\", T\u00farin, nel Nargothrond, afferma di non conoscere suo cugino Tuor."}
{"id": "474291", "revid": "36426", "url": "https://it.wikipedia.org/wiki?curid=474291", "title": "C\u00e9zanne", "text": ""}
{"id": "474292", "revid": "86599", "url": "https://it.wikipedia.org/wiki?curid=474292", "title": "Cratere C\u00e9zanne", "text": "C\u00e9zanne \u00e8 un cratere d'impatto presente sulla superficie di Mercurio, a 8,47\u00b0 di latitudine sud e 123,65\u00b0 di longitudine ovest. Il suo diametro \u00e8 pari a 67\u00a0km.\nIl cratere \u00e8 dedicato al pittore francese Paul C\u00e9zanne."}
{"id": "474293", "revid": "287204", "url": "https://it.wikipedia.org/wiki?curid=474293", "title": "Turin Turambar", "text": ""}
{"id": "474295", "revid": "486946", "url": "https://it.wikipedia.org/wiki?curid=474295", "title": "Turambar", "text": ""}
{"id": "474297", "revid": "86599", "url": "https://it.wikipedia.org/wiki?curid=474297", "title": "Cratere Chaikovskij", "text": "Chajkovskij \u00e8 un cratere d'impatto presente sulla superficie di Mercurio, a 7,4\u00b0 di latitudine nord e 50,4\u00b0 di longitudine ovest. Il suo diametro \u00e8 pari a 171\u00a0km.\nIl cratere \u00e8 dedicato al compositore russo P\u00ebtr Il'i\u010d \u010cajkovskij."}
{"id": "474299", "revid": "47767", "url": "https://it.wikipedia.org/wiki?curid=474299", "title": "\u010caikovskij", "text": ""}
{"id": "474303", "revid": "47767", "url": "https://it.wikipedia.org/wiki?curid=474303", "title": "Ciajkovskij", "text": ""}
{"id": "474312", "revid": "2175", "url": "https://it.wikipedia.org/wiki?curid=474312", "title": "The Babe Ruth Story", "text": ""}
{"id": "474313", "revid": "86599", "url": "https://it.wikipedia.org/wiki?curid=474313", "title": "Cratere Chao Meng-Fu", "text": "Chao Meng-Fu \u00e8 un cratere d'impatto presente sulla superficie di Mercurio, a 87,85\u00b0 di latitudine sud e 133,19\u00b0 di longitudine ovest. Il suo diametro \u00e8 pari a 128,65\u00a0km. \nIl cratere \u00e8 dedicato al calligrafo e pittore cinese Chao Meng-Fu, vissuto a cavallo fra XIII e XIV secolo."}
{"id": "474328", "revid": "1516087", "url": "https://it.wikipedia.org/wiki?curid=474328", "title": "Terna (azienda)", "text": "Terna - Rete Elettrica Nazionale S.p.A. \u00e8 una societ\u00e0 italiana\noperatrice delle reti di trasmissione dell'energia elettrica, quotata nell'indice FTSE MIB della Borsa Italiana.\nAttraverso Terna Rete Italia, gestisce la rete di trasmissione nazionale italiana con di linee elettriche in alta tensione. \n\u00c8 il primo operatore di rete indipendente d'Europa e tra i principali al mondo per chilometri di linee gestite. \nStoria.\nNasce come Terna - Trasmissione Elettrica Rete Nazionale in seno all'ENEL come una societ\u00e0 per azioni il 31 maggio 1999, in seguito alla liberalizzazione del settore elettrico attuata dal cosiddetto Decreto Bersani. L'ex monopolista elettrico ne ha ceduto il pacchetto di controllo il 23 giugno 2004 con una OPV in Borsa. ENEL ha mantenuto il 50% della partecipazione nel capitale di Terna fino alla data del 15 aprile 2005 quando, per effetto della cessione del 13,86% del capitale sociale detenuto avvenuta attraverso una procedura di \"accelerated bookbuilding\", ha ridotto a propria partecipazione nel capitale di Terna al 36,142%. Il controllo \u00e8 stato definitivamente ceduto da ENEL per effetto della cessione a Cassa depositi e prestiti, il 15 settembre 2005 del 29,99% del capitale sociale di Terna. La partecipazione residua di ENEL si \u00e8 contratta poi ulteriormente in conseguenza della maturazione, avvenuta nel dicembre 2005, del diritto all'attribuzione di azioni gratuite (cosiddetto \"bonus share\") a favore di coloro che avevano aderito all'IPO del giugno 2004. Nel mese di novembre 2005 ha acquisito il ramo di azienda del GRTN come definito dal DPCM 11 maggio 2004. L'azionista di maggioranza relativa \u00e8 la Cassa depositi e prestiti. Il 30 settembre 2010 Terna \u00e8 entrata a far parte del Progetto Desertec che ha come obiettivo la produzione e la trasmissione di energia rinnovabile nelle aree del Medio Oriente e del Nordafrica per soddisfare sia il fabbisogno locale che quello europeo. Nel 2011 il gruppo Terna ha modificato il proprio assetto societario costituendo una holding da cui dipendono due societ\u00e0 operative interamente controllate: Terna Rete Italia e Terna Plus, ciascuna con un proprio amministratore delegato e un proprio Consiglio di amministrazione. Il 31 gennaio 2012 Terna ha presentato il Piano di Sviluppo della Rete Elettrica di Trasmissione Nazionale il quale prevede, per il decennio 2012 - 2021, investimenti per oltre 7 miliardi di euro finalizzati a realizzare benefici in termini di efficienze per il sistema elettrico tra cui, la diminuzione delle perdite di energia e la riduzione delle emissioni di CO2. Nel 2013 Terna ha avviato la realizzazione di alcune opere strategiche, tra cui il cavo sottomarino \u201cCapri-Torre Annunziata\u201d che collegher\u00e0 Capri alla terraferma. Nel corso dello stesso anno Terna e il suo omologo francese RTE hanno avviato i lavori di potenziamento dell'interconnessione elettrica tra Italia e Francia, attraverso la realizzazione della nuova linea \u201cPiemonte-Savoia\u201d. Il 27 maggio 2014, dopo tre mandati di Flavio Cattaneo e Luigi Roth, si insedia il nuovo Presidente Catia Bastioli e Matteo Del Fante come Amministratore Delegato. Tre mesi dopo il gruppo pubblico di Pechino, State Grid Corporation of China, entra con il 35% in CDP Reti, l'azienda controllata da Cassa depositi e prestiti che detiene il 30% di Snam e il 30% di Terna. Il 27 aprile 2017 la carica di amministratore delegato passa a Luigi Ferraris. Del Fante lascia Terna per diventare amministratore delegato di Poste italiane. \nLa remunerazione di Terna.\nPer le sue attivit\u00e0 Terna riceve una remunerazione in base ad un sistema tariffario stabilito dall'Autorit\u00e0 di Regolazione per Energia Reti e Ambiente (ARERA).\nTerna viene remunerata per l'uso della porzione di RTN sulla base di un corrispettivo tariffario riconosciutole dall'AEEG (aggiornato ogni quattro anni)\nper le attivit\u00e0 di gestione del sistema elettrico, sulla base di voci tariffarie che seguono l'evoluzione delle regole sul mercato elettrico. \nStruttura societaria.\nIl gruppo include:\nTerna Linee Alta Tensione S.r.l..\nIl 1\u00ba aprile 2009 Terna acquista da Enel Distribuzione S.p.A., il 100% di Enel Linee Alta Tensione S.r.l., societ\u00e0 proprietaria di 18 583 chilometri di rete elettrica in alta tensione per un corrispettivo di 1 152 milioni di euro . Arrivando cos\u00ec a detenere il 98,5% della rete nazionale . Per la gestione di queste Terna ha applicato fin dal 2009 lo stesso metodo dell'Enel, ossia la concessione in gestione tramite bandi nazionali ad aziende terze (tra cui Consorzio Arcobaleno, Consorzio Golden Lucano, Siel)\nAzionariato:\nDati Consob a aprile 2019."}
{"id": "474329", "revid": "124123", "url": "https://it.wikipedia.org/wiki?curid=474329", "title": "Zhao Mengfu", "text": "Biografia.\nFu raccomandato dal censore capo Cheng Jufu a pagare un'udienza coll'imperatore mongolo Kublai Khan nel 1286 nella capitale Yuan Dadu, ma non gli era stata conferita una carica di rilievo. Tuttavia il suo lavoro fu molto apprezzato pi\u00f9 tardi dall'imperatore d'ispirazione confuciana Buyantu Khan. Zhao fu membro dell'Accademia mongola di scienze.\nDiscendete della famiglia della dinastia Song, svolse il ruolo di segraterio del Ministero della Guerra e alto funzionario di corte.\nSi spos\u00f2 con Guan Daosheng, un'abile poeta, pittrice e calligrafa.\nFu membro e direttore dell'accademia di pittura Hanlin\nIl suo rifiuto della raffinatezza caratteristica dei suoi contemporanei in favore dello stile pi\u00f9 rozzo e crudo dell'VIII secolo \u00e8 considerato alla base della rivoluzione artistica che sarebbe sfociata nella moderna pittura cinese paesaggistica. \u00c8 particolarmente noto per i suoi quadri di cavalli (\"Il cavallo sfuggito\", \"Capra e pecora\"). Zhao, invece d'orgainzzare i dipinti in uno schema di primo piano, piano medio e sfondo, depone uno strato di piano medio a varie altezze creando cos\u00ec un senso di profondit\u00e0; questo schema d'organizzazione dei piani rende i suoi dipinti molto semplici. Questa \u00e8 la caratteristica che spesso viene valutata nel suo stile.\nTra le sue opere \u00e8 da ritenersi celebre il rotolo raffigurante la scena dell'allontanamento di \"Wen Chi\" dallo sposo, impreziosita da una coralit\u00e0 di figure partecipanti all'atto.\nZhao e Guan Daosheng ebbero molti figli; uno di questi fu Zhao Yong, che divenne un famoso pittore e calligrafo. \u00c8 anche il nonno materno di Wang Meng, un altro famoso pittore. Zhao Mengfu \u00e8 legato allo scrittore della tarda dinastia Ming Zhao Yiguang e a suo figlio Zhao Jun.\nLa residenza di Zhao Mengfu a Huzhou, Zhejiang, \u00e8 stata trasformata in un museo, e aperto al pubblico dal 2012.\nIn suo onore \u00e8 stato battezzato il cratere Chao Meng-Fu, sulla superficie di Mercurio."}
{"id": "474334", "revid": "4327", "url": "https://it.wikipedia.org/wiki?curid=474334", "title": "Romeo Is Bleeding", "text": ""}
{"id": "474335", "revid": "31886", "url": "https://it.wikipedia.org/wiki?curid=474335", "title": "HMS Erebus", "text": "Cinque unit\u00e0 della Royal Navy sono state battezzate HMS \"Erebus\", da Erebo, figura della mitologia greca."}
{"id": "474337", "revid": "4327", "url": "https://it.wikipedia.org/wiki?curid=474337", "title": "The Life and Death of Peter Sellers", "text": ""}
{"id": "474339", "revid": "4327", "url": "https://it.wikipedia.org/wiki?curid=474339", "title": "Tu m'appartiens!", "text": ""}
{"id": "474340", "revid": "599013", "url": "https://it.wikipedia.org/wiki?curid=474340", "title": "You Belong to Me", "text": ""}
{"id": "474341", "revid": "123685121", "url": "https://it.wikipedia.org/wiki?curid=474341", "title": "Francesco Borgia", "text": "Biografia.\nNacque nella famosa famiglia Borgia di origini spagnole, figlio di Juan de Borja y Enriquez e di Juana de Arag\u00f3n y Gurrea; suo nonno paterno, Giovanni Borgia, secondo duca di Gandia, era uno dei figli di Rodrigo Borgia (divenuto poi papa Alessandro VI), il quale quindi era suo bisnonno; il nonno materno era l'arcivescovo di Saragozza Alfonso, figlio naturale del re Ferdinando II d'Aragona. Crebbe a Saragozza e all'et\u00e0 di dodici anni fu inviato come paggio a Tordesillas; qui assisteva la regina Giovanna la Pazza, che, dopo la scomparsa del marito, si era ivi ritirata insieme alla figlia, l'infanta Caterina. Dal 1528 fu a Valladolid presso Carlo V: entr\u00f2 presto nelle grazie dell'imperatrice Isabella del Portogallo, che lo nomin\u00f2 Marchese di Lombay e lo fece sposare la nobildonna portoghese Eleonora de Castro (1512-46), da cui ebbe otto figli. Uno dei suoi nipoti fu Francisco de Borja y Arag\u00f3n. Egli segu\u00ec l'imperatore Carlo V in numerosi viaggi; nel 1535 fu in Tunisia, poi in Provenza.\nNel maggio 1538 l'imperatrice Isabella mor\u00ec ed egli fu profondamente colpito dall'orazione pronunciata da san Giovanni d'\u00c1vila durante la funzione funebre. Da quel momento principi\u00f2 un cammino di maggiore accostamento alla fede cattolica e alla vita evangelica; cominci\u00f2 a dedicarsi allo studio della teologia, ottenendo il dottorato. Il 26 giugno 1539 fu nominato Vicer\u00e9 di Catalogna. Nel 1546 sua moglie Eleonora mor\u00ec, ed egli si pose sotto la direzione spirituale dei padri gesuiti. Il 1\u00ba febbraio 1548 emise i voti solenni ed entr\u00f2 nella Compagnia di Ges\u00f9, ma ottenne una particolare dispensa per restare nel secolo fino a quando non avesse assolto i suoi doveri di genitore per gli otto figli.\nIl 23 ottobre 1550 raggiunse Roma, dove venne ordinato sacerdote e divenne uno dei principali collaboratori di sant'Ignazio di Loyola. Contribu\u00ec con una grande somma di denaro all'istituzione del \"Collegio romano\", l'attuale Universit\u00e0 Gregoriana, e fu incaricato di controllare la diffusione dell'Ordine nella penisola iberica. Il 10 giugno 1554 fu nominato \"Commissario generale\" in Spagna. Rifiut\u00f2 la nomina a cardinale proposta prima da papa Giulio III e poi da Pio IV, Pio V e infine Gregorio XIII. Nel 1565 fond\u00f2 le missioni gesuite in Per\u00f9 e in Florida. Fu anche nominato esecutore testamentario di Carlo V. Richiamato da Pio IV, nel 1561 torn\u00f2 a Roma, dove strinse amicizia con i cardinali Michele Ghislieri e Carlo Borromeo e, il 20 gennaio 1565, venne nominato \"Vicario Generale\" della Compagnia.\nIl 2 luglio 1565 venne eletto \"Preposito Generale\" della Compagnia di Ges\u00f9, succedendo a Diego La\u00ednez. Diede un grande impulso all'attivit\u00e0 missionaria dell'Ordine in India, Brasile e Giappone. Per quanto riguarda la formazione spirituale e intellettuale dei giovani religiosi, eman\u00f2 nuove regole sui costumi e gli studi dei novizi, per loro fece costruire la \"Casa\" e la chiesa di Sant'Andrea al Quirinale. Sotto il pontificato di Pio V fu incaricato di assistere il \"Cardinal Nepote\" Michele Bonelli nelle sue missioni diplomatiche, ma questi viaggi furono fatali per la sua salute cagionevole: mor\u00ec a Roma nel 1572, poco dopo aver rifiutato di nuovo la nomina a porporato da parte del neoeletto Gregorio XIII.\nIl culto.\nPapa Urbano VIII lo proclam\u00f2 beato il 23 novembre 1624 essendo verificatasi la guarigione della nipote del Duca di Lerma (del quale Francesco Borgia era il nonno materno) dopo che fu richiesta la sua esplicita intercessione. Il 20 giugno 1670 fu canonizzato da papa Clemente X.\nLa sua memoria liturgica cade il 30 settembre (il 10 ottobre secondo il calendario della Messa tridentina)."}
{"id": "474342", "revid": "4327", "url": "https://it.wikipedia.org/wiki?curid=474342", "title": "Serving Sara", "text": ""}
{"id": "474344", "revid": "4327", "url": "https://it.wikipedia.org/wiki?curid=474344", "title": "Cheers for Miss Bishop", "text": ""}
{"id": "474347", "revid": "2034231", "url": "https://it.wikipedia.org/wiki?curid=474347", "title": "There's Something About Mary", "text": ""}
{"id": "474348", "revid": "2175", "url": "https://it.wikipedia.org/wiki?curid=474348", "title": "The Leatherneck", "text": ""}
{"id": "474350", "revid": "287204", "url": "https://it.wikipedia.org/wiki?curid=474350", "title": "Into the Night", "text": ""}
{"id": "474352", "revid": "4327", "url": "https://it.wikipedia.org/wiki?curid=474352", "title": "Inside Straight", "text": ""}
{"id": "474353", "revid": "1305772", "url": "https://it.wikipedia.org/wiki?curid=474353", "title": "Anything Can Happen", "text": ""}
{"id": "474354", "revid": "4327", "url": "https://it.wikipedia.org/wiki?curid=474354", "title": "Career Opportunities", "text": ""}
{"id": "474356", "revid": "339392", "url": "https://it.wikipedia.org/wiki?curid=474356", "title": "Everything You Always Wanted to Know About Sex * But Were Afraid to Ask", "text": ""}
{"id": "474357", "revid": "4327", "url": "https://it.wikipedia.org/wiki?curid=474357", "title": "Das boot", "text": ""}
{"id": "474358", "revid": "78273", "url": "https://it.wikipedia.org/wiki?curid=474358", "title": "Beaks", "text": ""}
{"id": "474361", "revid": "4327", "url": "https://it.wikipedia.org/wiki?curid=474361", "title": "The Day the Earth Stood Still", "text": ""}
{"id": "474363", "revid": "2175", "url": "https://it.wikipedia.org/wiki?curid=474363", "title": "The Murder Man", "text": ""}
{"id": "474364", "revid": "4327", "url": "https://it.wikipedia.org/wiki?curid=474364", "title": "Letzte Liebe", "text": ""}
{"id": "474367", "revid": "4327", "url": "https://it.wikipedia.org/wiki?curid=474367", "title": "Hearts of Humanity", "text": ""}
{"id": "474369", "revid": "1305772", "url": "https://it.wikipedia.org/wiki?curid=474369", "title": "The Facts of Life", "text": ""}
{"id": "474370", "revid": "1318658", "url": "https://it.wikipedia.org/wiki?curid=474370", "title": "Unheimliche Geschichten", "text": ""}
{"id": "474372", "revid": "2175", "url": "https://it.wikipedia.org/wiki?curid=474372", "title": "A Yank at Oxford", "text": ""}
{"id": "474374", "revid": "834", "url": "https://it.wikipedia.org/wiki?curid=474374", "title": "An American in Paris", "text": ""}
{"id": "474377", "revid": "77358", "url": "https://it.wikipedia.org/wiki?curid=474377", "title": "Everybody's All-American", "text": ""}
{"id": "474378", "revid": "4327", "url": "https://it.wikipedia.org/wiki?curid=474378", "title": "A Year Living Dangerously", "text": ""}
{"id": "474381", "revid": "1305887", "url": "https://it.wikipedia.org/wiki?curid=474381", "title": "The Italian Job", "text": ""}
{"id": "474382", "revid": "767487", "url": "https://it.wikipedia.org/wiki?curid=474382", "title": "Rio Bravo (film)", "text": "Rio Bravo (\"Rio Grande\") \u00e8 un film del 1950 diretto da John Ford. Assieme a \"Il massacro di Fort Apache\" (1948) e a \"I cavalieri del Nord Ovest\" (1949) completa la trilogia che il regista dedica alla cavalleria degli Stati Uniti.\nTrama.\nNel 1879 il colonnello Yorke \u00e8 al comando di un campo della cavalleria, sulla frontiera texana con il compito di sedare le continue scorribande indiane.\nUn giorno, in un gruppo di reclute giunte per l'addestramento, arriva anche Jefferson Yorke, il figlio del colonnello. Il padre non lo vede da 15 anni e cio\u00e8 da quando si \u00e8 lasciato con la moglie, a seguito di un incidente di guerra: egli, allora capitano dei nordisti, per ordini superiori aveva dato fuoco a delle fattorie sudiste, compresa quella della famiglia di lei che da allora non aveva pi\u00f9 voluto avere alcun rapporto con lui, tenendosi il figlio.\nIl ragazzo aveva provato la carriera del padre ma, non avendo superato le prove di matematica a West Point aveva ripiegato sulla carriera da soldato semplice. Il padre lo accoglie con freddezza e col distacco che si addice ai rispettivi ruoli, ma poi ha istintivamente un atteggiamento protettivo.\nQuando il ragazzo sta cominciando a mostrare il suo valore, al campo arriva a sorpresa sua madre. La donna \u00e8 decisa a riportare a casa il ragazzo, essendo disposta a pagare il costoso riscatto per il congedo anticipato. Congedo, la cui richiesta deve essere sottoscritta dallo stesso ragazzo, e la cui autorizzazione deve essere concessa dal comandante, suo padre.\nTra Yorke e la moglie c'\u00e8 attrazione; ma anche molta freddezza. Lei non l'ha ancora perdonato, e lui non ha intenzione di chiederle scusa, ritenendo di aver fatto sempre e solo il proprio dovere.\nGli indiani compiono un assalto e Yorke organizza una sortita; intanto la moglie si ferma al campo, con alcuni soldati. Nonostante l'aria aristocratica, si mette a lavare i panni al fiume come tutte le altre donne. Yorke torna indietro frustrato per via del fatto che la sua cavalleria non ha potuto oltrepassare il Rio Bravo per inseguire gli assalitori, non essendo autorizzata ad entrare in territorio messicano.\nPoco tempo dopo arriva al campo il generale Sheridan che ordina a Yorke di sgombrare il forte, mandando donne e bambini a Fort Bliss; e di varcare il Rio Bravo con tutti gli uomini per sterminare gli indiani responsabili delle razzie. Naturalmente la cosa non \u00e8 legale e dunque fa presente al colonnello che sar\u00e0 un'azione della quale egli dovr\u00e0 assumersi personalmente la responsabilit\u00e0, col rischio di finire alla corte marziale. Yorke per\u00f2 non aspettava altro.\nSi congeda dalla moglie e le comunica che il figlio non far\u00e0 parte della missione, bens\u00ec della scorta della carovana. Lei sa che il figlio ci rester\u00e0 male; ma \u00e8 grata al marito.\nLe cose per\u00f2 si complicano quando la carovana di donne e bambini viene assalita dagli indiani: il soldato Tyree, fuggito poco prima dal campo perch\u00e9 ricercato per omicidio, vede tutto e aiuta i suoi ex-commilitoni, Yorke su tutti.\nQuattro soldati e i bambini sono stati rapiti e diventa prioritario salvarli.\nPoi insegue gli indiani per vedere dove vanno e torna indietro, offrendosi al colonnello per fare da avanguardia alla missione di recupero. Yorke gli d\u00e0 piena fiducia, facendogli anche scegliere il manipolo di uomini con il quale penetrare nel villaggio messicano occupato dagli indiani. Tyree sceglie le persone pi\u00f9 fidate, e tra queste anche Jeff Yorke. Questa volta il padre non gli nega l'assenso a partecipare alla missione, per quanto pericolosa.\nLa missione ad alto rischio ha successo: mentre la squadra di Tyree sorprende gli indiani nel villaggio, la cavalleria arriva di gran carriera. Il combattimento \u00e8 furioso. Il colonnello Yorke viene colpito da una freccia, che il figlio estrae. Il plotone alla fine ritorna esausto al forte.\nProduzione.\nCast.\n\u00c8 il primo film nel quale appaiono insieme John Wayne e Maureen O'Hara. Ne seguiranno altri quattro, i primi due dei quali diretti sempre da John Ford: \"Un uomo tranquillo\" (1952), \"Le ali delle aquile\" (1957), \"McLintock!\" (1963) e \"Il grande Jake\" (1971).\nIl film segna anche il debutto cinematografico di Patrick Wayne, secondogenito di John.\nRiprese.\nCome gli altri film della trilogia, \"Rio Bravo\" \u00e8 stato girato prevalentemente nella Monument Valley. Le altre riprese hanno riguardato il sud-est dello Utah, zone attorno alla citt\u00e0 di Moab e lungo il corso del fiume Colorado.\nColonna sonora.\nIl film \u00e8 punteggiato da alcune canzoni che per altro hanno una certa importanza narrativa, soprattutto nel sottolineare il riavvicinamento sentimentale tra York e la moglie. I brani sono cantati dai Sons of the Pioneers, gruppo che appare in molte produzioni western e del quale faceva parte Ken Curtis, genero di John Ford."}
{"id": "474385", "revid": "287204", "url": "https://it.wikipedia.org/wiki?curid=474385", "title": "The Talk of the Town", "text": ""}
{"id": "474387", "revid": "1924342", "url": "https://it.wikipedia.org/wiki?curid=474387", "title": "Falling Down", "text": ""}
{"id": "474388", "revid": "834", "url": "https://it.wikipedia.org/wiki?curid=474388", "title": "Giovanna la Pazza", "text": ""}
{"id": "474389", "revid": "4327", "url": "https://it.wikipedia.org/wiki?curid=474389", "title": "Star!", "text": ""}
{"id": "474391", "revid": "1318658", "url": "https://it.wikipedia.org/wiki?curid=474391", "title": "Love Affair", "text": "Love Affair (\"storia d'amore\" in lingua inglese) pu\u00f2 riferirsi a:"}
{"id": "474392", "revid": "2056951", "url": "https://it.wikipedia.org/wiki?curid=474392", "title": "Sunnyside", "text": ""}
{"id": "474394", "revid": "4327", "url": "https://it.wikipedia.org/wiki?curid=474394", "title": "Tout un hiver sans feu", "text": ""}
{"id": "474396", "revid": "2175", "url": "https://it.wikipedia.org/wiki?curid=474396", "title": "An American Werewolf in London", "text": ""}
{"id": "474397", "revid": "4327", "url": "https://it.wikipedia.org/wiki?curid=474397", "title": "One Magic Christmas", "text": ""}
{"id": "474399", "revid": "156341", "url": "https://it.wikipedia.org/wiki?curid=474399", "title": "An Ideal Husband", "text": ""}
{"id": "474401", "revid": "599013", "url": "https://it.wikipedia.org/wiki?curid=474401", "title": "The Doctor", "text": ""}
{"id": "474402", "revid": "4327", "url": "https://it.wikipedia.org/wiki?curid=474402", "title": "Big Wednesday", "text": ""}
{"id": "474403", "revid": "2175", "url": "https://it.wikipedia.org/wiki?curid=474403", "title": "A Perfect World", "text": ""}
{"id": "474404", "revid": "486946", "url": "https://it.wikipedia.org/wiki?curid=474404", "title": "Christmas Vacation", "text": ""}
{"id": "474405", "revid": "4327", "url": "https://it.wikipedia.org/wiki?curid=474405", "title": "One Foot in Heaven", "text": ""}
{"id": "474406", "revid": "599013", "url": "https://it.wikipedia.org/wiki?curid=474406", "title": "A Place in the Sun", "text": ""}
{"id": "474408", "revid": "4327", "url": "https://it.wikipedia.org/wiki?curid=474408", "title": "Le grand dadais", "text": ""}
{"id": "474410", "revid": "4327", "url": "https://it.wikipedia.org/wiki?curid=474410", "title": "A King in New York", "text": ""}
{"id": "474411", "revid": "4327", "url": "https://it.wikipedia.org/wiki?curid=474411", "title": "A Simple Wish", "text": ""}
{"id": "474413", "revid": "376939", "url": "https://it.wikipedia.org/wiki?curid=474413", "title": "Tea with Mussolini", "text": ""}
{"id": "474414", "revid": "2175", "url": "https://it.wikipedia.org/wiki?curid=474414", "title": "A Man for All Seasons", "text": ""}
{"id": "474417", "revid": "1318658", "url": "https://it.wikipedia.org/wiki?curid=474417", "title": "Magnum Force", "text": ""}
{"id": "474419", "revid": "486946", "url": "https://it.wikipedia.org/wiki?curid=474419", "title": "The Real Blonde", "text": ""}
{"id": "474422", "revid": "2175", "url": "https://it.wikipedia.org/wiki?curid=474422", "title": "A Midsummer Night's Sex Comedy", "text": ""}
{"id": "474423", "revid": "2175", "url": "https://it.wikipedia.org/wiki?curid=474423", "title": "An Unmarried Woman", "text": ""}
{"id": "474425", "revid": "599013", "url": "https://it.wikipedia.org/wiki?curid=474425", "title": "The Courtship of Eddie's Father", "text": ""}
{"id": "474426", "revid": "834", "url": "https://it.wikipedia.org/wiki?curid=474426", "title": "To the Devil\u2026 a Daughter", "text": ""}
{"id": "474429", "revid": "4327", "url": "https://it.wikipedia.org/wiki?curid=474429", "title": "A Night in Casablanca", "text": ""}
{"id": "474434", "revid": "547034", "url": "https://it.wikipedia.org/wiki?curid=474434", "title": "Trading Places", "text": ""}
{"id": "474435", "revid": "4327", "url": "https://it.wikipedia.org/wiki?curid=474435", "title": "Love and Hisses", "text": ""}
{"id": "474437", "revid": "4327", "url": "https://it.wikipedia.org/wiki?curid=474437", "title": "Good Girls Go to Paris", "text": ""}
{"id": "474438", "revid": "4327", "url": "https://it.wikipedia.org/wiki?curid=474438", "title": "Nagon att alska", "text": ""}
{"id": "474441", "revid": "339392", "url": "https://it.wikipedia.org/wiki?curid=474441", "title": "A Christmas Story", "text": ""}
{"id": "474443", "revid": "2175", "url": "https://it.wikipedia.org/wiki?curid=474443", "title": "The Straight Story", "text": ""}
{"id": "474445", "revid": "4327", "url": "https://it.wikipedia.org/wiki?curid=474445", "title": "Bloodbrothers", "text": ""}
{"id": "474447", "revid": "1318658", "url": "https://it.wikipedia.org/wiki?curid=474447", "title": "True Romance", "text": "True Romance pu\u00f2 essere riferito a:"}
{"id": "474449", "revid": "2175", "url": "https://it.wikipedia.org/wiki?curid=474449", "title": "A Life Less Ordinary", "text": ""}
{"id": "474451", "revid": "834", "url": "https://it.wikipedia.org/wiki?curid=474451", "title": "Underground, Bila jednom jedna zemlja", "text": ""}
{"id": "474453", "revid": "922800", "url": "https://it.wikipedia.org/wiki?curid=474453", "title": "A Shot in the Dark", "text": ""}
{"id": "474454", "revid": "28530", "url": "https://it.wikipedia.org/wiki?curid=474454", "title": "S&amp;P mib", "text": ""}
{"id": "474455", "revid": "2175", "url": "https://it.wikipedia.org/wiki?curid=474455", "title": "The Great Barrier", "text": ""}
{"id": "474456", "revid": "4327", "url": "https://it.wikipedia.org/wiki?curid=474456", "title": "Smelye lyudi", "text": ""}
{"id": "474458", "revid": "1305772", "url": "https://it.wikipedia.org/wiki?curid=474458", "title": "Wolf Call", "text": ""}
{"id": "474459", "revid": "599013", "url": "https://it.wikipedia.org/wiki?curid=474459", "title": "Of Mice and Men", "text": ""}
{"id": "474461", "revid": "2056951", "url": "https://it.wikipedia.org/wiki?curid=474461", "title": "Dipartimento dell'Arcipelago di San Andr\u00e9s, Providencia e Santa Catalina", "text": "Il dipartimento dell'Arcipelago di San Andr\u00e9s, Providencia e Santa Catalina \u00e8 uno dei 32 dipartimenti della Colombia. Il capoluogo del dipartimento \u00e8 San Andr\u00e9s.\nGeografia fisica.\nLe isole che compongono il dipartimento appartengono ai Caraibi e sono situate nel Mar dei Caraibi a circa 775\u00a0km a nord della Colombia e a circa 225\u00a0km a est del Nicaragua.\nIl dipartimento \u00e8 costituito dalle isole maggiori di San Andr\u00e9s e Providencia (quest'ultima include anche Santa Catalina, una piccola isola satellite vicino all'estremit\u00e0 settentrionale dell'isola principale), da sette scogli corallini e da quello sommerso di Alicia Shoal.\nIn base all'articolo 10 della costituzione colombiana nel dipartimento sono lingue ufficiali, accanto al castigliano, la lingua creola di San Andr\u00e9s e Providencia che \u00e8 basata sulla lingua inglese.\nIl dipartimento \u00e8 stato istituito nel 1991.\nSovranit\u00e0.\nSulla sovranit\u00e0 delle isole e sui confini marittimi esiste un lungo contenzioso tra Colombia e Nicaragua. Le rivendicazioni degli Stati Uniti, grazie al Guano Islands Act del 1856, sugli atolli Roncador, Serrana e Quita Sue\u00f1o sono state ritirate nel 1981 quando gli Stati Uniti hanno restituito la sovranit\u00e0 alla Colombia.\nSuddivisione amministrativa.\nIl dipartimento dell'Arcipelago di San Andr\u00e9s, Providencia e Santa Catalina si compone di 2 comuni:"}
{"id": "474468", "revid": "4327", "url": "https://it.wikipedia.org/wiki?curid=474468", "title": "Vampyros Lesbos - Erbin des Dracula", "text": ""}
{"id": "474471", "revid": "4327", "url": "https://it.wikipedia.org/wiki?curid=474471", "title": "On Moonlight Bay", "text": ""}
{"id": "474473", "revid": "1318658", "url": "https://it.wikipedia.org/wiki?curid=474473", "title": "Blue Velvet", "text": ""}
{"id": "474474", "revid": "4327", "url": "https://it.wikipedia.org/wiki?curid=474474", "title": "They Won't Forget", "text": ""}
{"id": "474475", "revid": "2175", "url": "https://it.wikipedia.org/wiki?curid=474475", "title": "The Mystery of Mr. Wong", "text": ""}
{"id": "474476", "revid": "1318658", "url": "https://it.wikipedia.org/wiki?curid=474476", "title": "Hungry Hill", "text": ""}
{"id": "474477", "revid": "339392", "url": "https://it.wikipedia.org/wiki?curid=474477", "title": "Cavallo di Przewalski", "text": ""}
{"id": "474478", "revid": "2175", "url": "https://it.wikipedia.org/wiki?curid=474478", "title": "The Hit", "text": ""}
{"id": "474480", "revid": "2175", "url": "https://it.wikipedia.org/wiki?curid=474480", "title": "The Long Memory", "text": ""}
{"id": "474482", "revid": "124582862", "url": "https://it.wikipedia.org/wiki?curid=474482", "title": "Erec e Enide", "text": "Erec e Enide (\"Erec et Enide\") \u00e8 un romanzo cortese in forma di poema in ottosillabi a rima baciata dello scrittore francese Chr\u00e9tien de Troyes, composto intorno al 1170. Tutta la storia ruota intorno alla difficile conciliazione tra il perfetto valore cavalleresco e il perfetto amore.\nTrama.\nL'opera racconta le avventure di Erec, prode cavaliere della Tavola Rotonda, e di Enide, una bellissima fanciulla figlia di un valvassore.\nLa storia inizia con il banchetto di Pasqua alla corte di re Art\u00f9. Al termine del banchetto il re dichiara l'inizio della tradizionale caccia al cervo bianco. Colui che uccida il cervo bianco, conquista il diritto di dare un bacio alla pi\u00f9 bella damigella della corte. Erec decide di non partecipare alla gara, ma di restare con la regina e la sua damigella. Mentre si addentrano nella foresta incontrano un cavaliere, una pulzella e un nano. Quest'ultimo frusta sul dorso della mano la damigella e poi anche Erec, sul viso. Erec decide di seguirli per riparare l'affronto subito con un duello. Giunge ad un castello dove chiede alloggio ad un valvassore. \nDurante il soggiorno viene a conoscenza della tradizionale gara dello sparviero e decide di parteciparvi. Alla gara si presentano anche il cavaliere, la pulzella e il nano incontrati nella foresta. Allora Erec decide di presentarsi con la figlia del valvassore. Sfida a duello il cavaliere e ne esce vincitore. Dopo la vittoria fa ritorno alla corte di Art\u00f9 insieme alla figlia del valvassore (il cui nome, Enide, viene finalmente svelato) di cui \u00e8 innamorato e che ha deciso di sposare. \nArrivati a corte, Art\u00f9 e tutti i cavalieri presenti concordano sul fatto che Enide sia la pi\u00f9 bella damigella di tutta la corte. Pochi giorni dopo i due si sposano e per pi\u00f9 di quindici giorni continuano i festeggiamenti. Erec, preso dalla passione e dall'amore per l'amata, dimentica i suoi doveri di cavaliere e cos\u00ec attira su di s\u00e9 le critiche dei suoi compagni. Enide, correndo il rischio di farlo adirare, lo avvisa delle dicerie che circolano sul suo conto. Irritato, Erec parte in cerca di avventure portando con s\u00e9 Enide alla quale impone di non rivolgergli mai la parola. Lei infrange quest'ordine pi\u00f9 volte e sempre per salvare la vita del marito. \nDopo il combattimento contro due giganti Erec \u00e8 talmente stremato da perdere i sensi e viene quindi creduto morto. Enide, distrutta dal dolore, desidera la morte ma viene fermata dal conte Oringle de Limors, il quale la conduce al suo castello insieme al corpo di Erec. Giunti al castello il conte le propone di sposarlo, ma la ragazza lo rifiuta. L'uomo allora comincia a percuoterla ed Erec, svegliatosi all'improvviso, salva l'amata trafiggendo a morte il conte. Dopo questo episodio Erec decide di perdonare Enide per la sua sfrontatezza e le dichiara nuovamente il suo amore. \nL'ultima tappa dei due sposi \u00e8 chiamata \"Gioia della corte\", una sfida persa da molti cavalieri. Erec riesce a vincerla sconfiggendo un cavaliere condannato da un giuramento a difendere l'amica (una cugina di Enide, come si scoprir\u00e0 dopo) in un verziere. Dopo la vittoria di Erec, si conclude il romanzo con l'incoronazione ufficiale a Nantes di Erec e Enide.\nIl tema.\nIl problema trattato nell'opera \u00e8 quello della conciliazione necessaria tra amore e prodezza della cavalleria, poich\u00e9 finora l'amore era stato esaltato come valore autonomo rispetto alla dimensione guerriera, quest'ultima completamente indipendente.\nL'autore propone la sintesi di questi due aspetti della vita del feudo: Erec \u00e8 accusato di vilt\u00e0 a causa del suo amore per la moglie; la vicenda, dimostra al contrario che l'amore per Enide porta Erec alla prodezza e quindi a realizzare compiutamente i suoi doveri di cavaliere.\nInfluenze sulla letteratura successiva.\nQuesto poema dell'amore perfetto \u00e8 stato imitato in tedesco, verso il 1200, da Hartmann von Aue e ha ispirato uno degli \"Idilli del re\" di Alfred Tennyson."}
{"id": "474486", "revid": "339392", "url": "https://it.wikipedia.org/wiki?curid=474486", "title": "Takhi", "text": ""}
{"id": "474487", "revid": "4327", "url": "https://it.wikipedia.org/wiki?curid=474487", "title": "Raw Wind in Eden", "text": ""}
{"id": "474488", "revid": "4327", "url": "https://it.wikipedia.org/wiki?curid=474488", "title": "Legends of the Fall", "text": ""}
{"id": "474490", "revid": "196390", "url": "https://it.wikipedia.org/wiki?curid=474490", "title": "The Bachelor and the Bobby-Soxer", "text": ""}
{"id": "474491", "revid": "228587", "url": "https://it.wikipedia.org/wiki?curid=474491", "title": "True Believer", "text": ""}
{"id": "474492", "revid": "767487", "url": "https://it.wikipedia.org/wiki?curid=474492", "title": "Ricochet (Tangerine Dream)", "text": "Ricochet \u00e8 il primo album dal vivo del gruppo di musica elettronica tedesco Tangerine Dream, pubblicato nel 1975. Le sonorit\u00e0 presenti nel disco sono simili a quelle dei precedenti lavori, \"Phaedra\" e \"Rubycon\". Gli strumenti che predominano in tutto l'album e che creano trame ricche di atmosfere ambient sono il sintetizzatore e il famoso sequencer. L'unica grande differenza che intercorre tra \"Ricochet\" e i due dischi precedenti \u00e8 l'uso di molti strumenti tradizionali, come la batteria e la chitarra elettrica, come si pu\u00f2 notare ascoltando dal secondo minuto in poi della prima parte. L'innovazione principale che avviene nel corso l'album \u00e8 l'uso massiccio di complessi strumenti ritmici che condizioneranno la carriera della band durante tutti gli anni '80. Gran parte del materiale che venne remixato per creare \"Ricochet\" proviene da diverse registrazioni dal vivo del tour europeo di quell'anno, soprattutto dal concerto di ottobre al Fairfield Halls a Croydon, Londra. Le vendite dell'album andarono meno bene di quelle di \"Phaedra\" e \"Rubycon\" e \"Ricochet\" rimase appena quattro settimane nella classifica inglese degli album pi\u00f9 venduti, raggiungendo il numero 40. Tuttavia negli ultimi anni il disco \u00e8 diventato uno dei pi\u00f9 popolari dei Tangerine Dream.\nCuriosit\u00e0.\nNella versione originale di \"Ricochet\", all'inizio della seconda traccia si pu\u00f2 sentire un battito di mani, rimosso nelle ristampe successive.\nCrediti.\nComposto e suonato da Chris Franke, Edgar Froese e Peter Baumann.\nRegistrato dal vivo nell'autunno 1975 in varie localit\u00e0 di Francia e Bretagna.\nIngegnere del suono in registrazione: Chris Blake.\nMixato in studio da Peter Baumann.\nIngegnere del suono in missaggio: Mick Glossop.\nProduttori: Tangerine Dream.\nEquipaggiamento: Moog, ARP, Projekt Electronic, Palm Development, Farfisa, Electronic Music Studios, Hohner, Mellotronic, German-Studio-Hoffschneider.\nFotografia di copertina: Monique Froese."}
{"id": "474493", "revid": "4327", "url": "https://it.wikipedia.org/wiki?curid=474493", "title": "P\u00e5 solsidan", "text": ""}
{"id": "474495", "revid": "2175", "url": "https://it.wikipedia.org/wiki?curid=474495", "title": "The Sunchaser", "text": ""}
{"id": "474496", "revid": "4327", "url": "https://it.wikipedia.org/wiki?curid=474496", "title": "Les bas-fonds", "text": ""}
{"id": "474498", "revid": "4327", "url": "https://it.wikipedia.org/wiki?curid=474498", "title": "Marjorie Morningstar", "text": ""}
{"id": "474499", "revid": "19933", "url": "https://it.wikipedia.org/wiki?curid=474499", "title": "Gone with the Wind", "text": ""}
{"id": "474500", "revid": "1226", "url": "https://it.wikipedia.org/wiki?curid=474500", "title": "Journey to the Center of the Earth", "text": ""}
{"id": "474501", "revid": "1318658", "url": "https://it.wikipedia.org/wiki?curid=474501", "title": "Fantastic Voyage", "text": ""}
{"id": "474502", "revid": "1346043", "url": "https://it.wikipedia.org/wiki?curid=474502", "title": "Just Married", "text": "Just married \u2013 espressione inglese che corrisponde grosso modo, nel significato e nell'uso, all'italiano \"oggi sposi\" (letteralmente \"appena sposati\"). Significati derivati includono:"}
{"id": "474503", "revid": "4327", "url": "https://it.wikipedia.org/wiki?curid=474503", "title": "In His Steps", "text": ""}
{"id": "474504", "revid": "4327", "url": "https://it.wikipedia.org/wiki?curid=474504", "title": "Le voyage dans la Lune", "text": ""}
{"id": "474505", "revid": "4327", "url": "https://it.wikipedia.org/wiki?curid=474505", "title": "Sunset Blvd.", "text": ""}
{"id": "474506", "revid": "4327", "url": "https://it.wikipedia.org/wiki?curid=474506", "title": "Waltzes from Vienna", "text": ""}
{"id": "474507", "revid": "767487", "url": "https://it.wikipedia.org/wiki?curid=474507", "title": "Two Lovers", "text": "Two Lovers \u00e8 un film del 2008 diretto da James Gray, interpretato da Joaquin Phoenix e Gwyneth Paltrow, presentato in corcorso al 61\u00ba Festival di Cannes.\nIl film \u00e8 stato distribuito nelle sale italiane il 27 marzo 2009.\nTrama.\nLeonard Kraditor \u00e8 un giovane uomo che, dopo aver affrontato una delusione d'amore e un brutto periodo di depressione -culminato in un tentativo di suicidio e successivo lungo ricovero in ospedale psichiatrico-, una volta ritornato a casa, tenta nuovamente di togliersi la vita gettandosi in mare da un pontile; ma proprio mentre sta per annegare, ci ripensa e all'ultimo riesce a mettersi in salvo. Tornato a casa dai suoi genitori ebrei, che abitano nel popolare quartiere di Brighton Beach, a New York, conosce Sandra Cohen, figlia di una coppia di amici dei genitori, e i due stringono amicizia.\nNei giorni seguenti incontra la sua nuova vicina di casa, Michelle, ragazza attraente ed espansiva, della quale rimane subito folgorato. Leonard, in maniera timida e impacciata, fa di tutto per reincontrarla e riesce ad uscire con lei; dopo una serata in discoteca, per\u00f2, scopre che la ragazza ha una difficile relazione con un altro, un facoltoso uomo sposato di nome Ronald, che le mantiene l'appartamento. Michelle sembra vedere in Leonard pi\u00f9 che altro un confidente e lo invita ad una cena a tre, con il suo amante, affinch\u00e9 possa darle un parere da amico sulla loro relazione. Pochi giorni pi\u00f9 tardi, nonostante i suoi genitori lo vogliano a casa dei Cohen -e la stessa Sandra gli telefoni chiedendogli di farsi vivo-, Leonard accetta l'invito di Michelle e raggiunge i due al ristorante, pur di accontentarla ed elemosinare le sue attenzioni.\nQuella sera stessa, appena rientrato dalla frustrante cena, sente bussare alla porta: \u00e8 Sandra. I genitori di Leonard, a cena con quelli di lei, hanno spinto quest'ultima ad andare a fargli visita, fingendo che ci\u00f2 fosse una sua precisa ed espressa volont\u00e0. Cos\u00ec incastrato, mentre il suo pensiero \u00e8 tutto concentrato su Michelle, lui cerca di fare gli onori di casa, ma lei si rende conto che l'invito non \u00e8 partito da lui e si rabbuia; a quel punto lui la bacia teneramente e i due finiscono a letto insieme. Tra Leonard e Sandra inizia cos\u00ec una relazione 'ufficiosa' che trova l'apprezzamento delle due famiglie: il padre di lei, proprietario di una catena di lavanderie, assieme al padre di lui, inizia a fare progetti sul loro futuro.\nUna bella mattina, tuttavia, mentre \u00e8 in compagnia di Sandra che gli ha portato un pensiero -un paio di guanti, dei quali finge d'essere contento-, Leonard riceve una chiamata da Michelle: lei non si sente affatto bene, ha bisogno di un dottore e il suo amante sembra essere sparito proprio nel momento del bisogno; cos\u00ec lo prega di raggiungerla. Leonard si precipita da lei e la accompagna in ospedale, dove la ragazza viene sottoposta ad un piccolo intervento a seguito di un aborto spontaneo. Quella stessa notte lui la riporta a casa e la accompagna a letto, ma improvvisamente sopraggiunge Ronald: Leonard si nasconde dietro la porta, mentre Michelle, delusa dal comportamento dell'amante per non esser stato presente in quel momento di difficolt\u00e0, chiede a quest'ultimo di lasciarla riposare e andarsene subito. Una volta soli, Michelle prega Leonard di restare un altro po' e scriverle qualcosa sul braccio con il dito. Mentre lei scivola in un sonno tranquillo, con l'indice lui le disegna le parole \"I love you\".\nDue settimane pi\u00f9 tardi i due si incontrano nuovamente e Michelle lo informa di aver rotto definitivamente con Ronald; Leonard, a quel punto, le dichiara il suo amore e, in un impeto di passione, la travolge con un bacio. Michelle, confusa, gli confessa che ha intenzione di trasferirsi a San Francisco, non potendo pi\u00f9 rimanere nell'appartamento; Leonard, al settimo cielo, si propone per l'acquisto dei biglietti e per l'organizzazione del viaggio: vuole seguirla e partire assieme a lei il giorno dopo, Capodanno. L'indomani, dopo un appuntamento col padre di Sandra, il quale gli prospetta il suo futuro lavorativo nell'azienda dei Cohen, Leonard si reca ad acquistare un costosissimo anello di fidanzamento per Michelle; la sera stessa tenta di lasciare la casa dei genitori in sordina, mentre la festa per il nuovo anno -organizzata dalla madre- \u00e8 in pieno svolgimento, ma quest'ultima lo sorprende sulle scale: lui le assicura che sar\u00e0 felice e la saluta con un abbraccio.\nMa Michelle tarda a scendere all'appuntamento per andare all'aeroporto; finalmente arrivata, scura in viso, gli confessa di non voler pi\u00f9 partire, perch\u00e9 Ronald ha lasciato moglie e figli: intendono sposarsi e Leonard viene piantato in asso. Col cuore spezzato, il protagonista si dirige alla spiaggia per gettare in acqua l'anello e forse per un ulteriore tentativo di suicidio ma, mentre calpesta incerto il bagnasciuga, uno dei guanti che Sandra gli aveva regalato cade in acqua e lui, raccogliendolo, si rende conto che forse \u00e8 il caso di darsi almeno una possibilit\u00e0 assieme all'altra donna. Cos\u00ec, dopo aver recuperato il gioiello, torna a casa dei suoi, dove si sta ancora svolgendo la festa di Capodanno: si siede vicino a Sandra e, con le lacrime agli occhi per il dolore che prova in fondo all'animo, dicendole d'esser felice, le regala l'anello destinato a Michelle. I due si abbracciano, mentre gli occhi di Leonard fuggono lontano."}
{"id": "474508", "revid": "4327", "url": "https://it.wikipedia.org/wiki?curid=474508", "title": "When Tomorrow Comes", "text": ""}
{"id": "474509", "revid": "1318658", "url": "https://it.wikipedia.org/wiki?curid=474509", "title": "Viribus unitis", "text": "Viribus unitis \u00e8 una locuzione latina che significa letteralmente \"con le forze unite\" ed \u00e8 pi\u00f9 liberamente traducibile con \"tutti assieme\" o \"l'unione fa la forza\". \nEssa pu\u00f2 indicare:"}
{"id": "474511", "revid": "4327", "url": "https://it.wikipedia.org/wiki?curid=474511", "title": "Se vende un palacio", "text": ""}
{"id": "474512", "revid": "212348", "url": "https://it.wikipedia.org/wiki?curid=474512", "title": "Judgment at Nuremberg", "text": ""}
{"id": "474513", "revid": "4327", "url": "https://it.wikipedia.org/wiki?curid=474513", "title": "The Young One", "text": ""}
{"id": "474515", "revid": "4327", "url": "https://it.wikipedia.org/wiki?curid=474515", "title": "A Dog's Life", "text": ""}
{"id": "474517", "revid": "4327", "url": "https://it.wikipedia.org/wiki?curid=474517", "title": "Zycie rodzinne", "text": ""}
{"id": "474518", "revid": "4327", "url": "https://it.wikipedia.org/wiki?curid=474518", "title": "La vie de famille", "text": ""}
{"id": "474519", "revid": "196390", "url": "https://it.wikipedia.org/wiki?curid=474519", "title": "The Private Life of Sherlock Holmes", "text": ""}
{"id": "474521", "revid": "4327", "url": "https://it.wikipedia.org/wiki?curid=474521", "title": "Sonnenstrahl", "text": ""}
{"id": "474522", "revid": "4327", "url": "https://it.wikipedia.org/wiki?curid=474522", "title": "Viva la vie!", "text": ""}
{"id": "474523", "revid": "4327", "url": "https://it.wikipedia.org/wiki?curid=474523", "title": "Ikiru", "text": ""}
{"id": "474525", "revid": "3442983", "url": "https://it.wikipedia.org/wiki?curid=474525", "title": "Decreto Legislativo", "text": ""}
{"id": "474526", "revid": "1318658", "url": "https://it.wikipedia.org/wiki?curid=474526", "title": "Teen Wolf", "text": ""}
{"id": "474527", "revid": "363629", "url": "https://it.wikipedia.org/wiki?curid=474527", "title": "To Be or Not to Be", "text": ""}
{"id": "474528", "revid": "4327", "url": "https://it.wikipedia.org/wiki?curid=474528", "title": "She Married Her Boss", "text": ""}
{"id": "474529", "revid": "4327", "url": "https://it.wikipedia.org/wiki?curid=474529", "title": "Hab mich lieb", "text": ""}
{"id": "474530", "revid": "643494", "url": "https://it.wikipedia.org/wiki?curid=474530", "title": "Whirlpool", "text": ""}
{"id": "474531", "revid": "869733", "url": "https://it.wikipedia.org/wiki?curid=474531", "title": "Weekend", "text": "Weekend, week-end o week end (fine settimana, in lingua inglese) pu\u00f2 riferirsi a:"}
{"id": "474532", "revid": "22475", "url": "https://it.wikipedia.org/wiki?curid=474532", "title": "The X Files", "text": ""}
{"id": "474533", "revid": "2175", "url": "https://it.wikipedia.org/wiki?curid=474533", "title": "The Yakuza", "text": ""}
{"id": "474534", "revid": "4327", "url": "https://it.wikipedia.org/wiki?curid=474534", "title": "Yossi VeJagger", "text": ""}
{"id": "474536", "revid": "4327", "url": "https://it.wikipedia.org/wiki?curid=474536", "title": "Z\u00e9ro de conduite", "text": ""}
{"id": "474537", "revid": "4327", "url": "https://it.wikipedia.org/wiki?curid=474537", "title": "Attack Force Z", "text": ""}
{"id": "474538", "revid": "599013", "url": "https://it.wikipedia.org/wiki?curid=474538", "title": "Dawn of the Dead", "text": ""}
{"id": "474540", "revid": "339392", "url": "https://it.wikipedia.org/wiki?curid=474540", "title": "Superior stabat lupus", "text": ""}
{"id": "474541", "revid": "287204", "url": "https://it.wikipedia.org/wiki?curid=474541", "title": "Cratere Chekhov", "text": "Chekhov \u00e8 un cratere d'impatto presente sulla superficie di Mercurio, a 36,22\u00b0 di latitudine sud e 61,33\u00b0 di longitudine ovest. Il suo diametro \u00e8 pari a 194\u00a0km.\nIl cratere \u00e8 stato battezzato dall'Unione Astronomica Internazionale in onore del drammaturgo e scrittore russo Anton \u010cechov."}
{"id": "474543", "revid": "38120", "url": "https://it.wikipedia.org/wiki?curid=474543", "title": "Zorro's Fighting Legion", "text": ""}
{"id": "474544", "revid": "124123", "url": "https://it.wikipedia.org/wiki?curid=474544", "title": "Alberto Erede", "text": "Biografia.\nInizi\u00f2 a studiare con Felix Weingartner a Basilea, e successivamente con Fritz Busch a Dresda.\nNel 1930 ha debuttato conducendo l'Accademia di Santa Cecilia a Roma, e nel 1934 ha condotto l'apertura della stagione del \"Glyndebourne Festival Opera\"; che poi ha diretto fino al 1939. Per Glyndebourne nel 1938 dirige \"Le nozze di Figaro\" e \"Don Giovanni\" e nel 1955 \"Il barbiere di Siviglia\" con Sesto Bruscantini e la Royal Philharmonic Orchestra al Kings Theatre di Edimburgo.\nNel 1935 dirige le riprese nel Teatro Regio di Torino di \"L'oro del Reno\" con Italo Tajo, di \"La valchiria\" e di \"Sigfrido\".\nNel 1939 ha debuttato negli Stati Uniti conducendo la \"Toscanini, NBC Symphony Orchestra\".\nRientrato in Italia, durante la seconda guerra mondiale ha diretto spettacoli sinfonici e operistici. \nNel 1941 dirige la prima rappresentazione nel Teatro delle Arti di Roma di \"Renard\" di Stravinsky.\nAl Teatro La Fenice di Venezia nel 1949 dirige \"L'incoronazione di Poppea\" con Boris Christoff, nel 1954 un concerto e nel 1956 un concerto con Bruno Giuranna.\nNel novembre 1950 debutta al Metropolitan Opera House di New York dirigendo \"La traviata\" con Ferruccio Tagliavini, in dicembre \"Il barbiere di Siviglia\" di Rossini con Lily Pons, Giuseppe Di Stefano e Cesare Siepi e \"Il trovatore\" con Leonard Warren e Fedora Barbieri, nel 1951 \"Cavalleria rusticana\" con Richard Tucker, \"Pagliacci\", \"Madama Butterfly\" con Victoria de los \u00c1ngeles, \"Rigoletto\" e \"La boh\u00e8me\", nel 1952 \"Gianni Schicchi\" con Roberta Peters, \"Cos\u00ec fan tutte\", \"Alceste\" di Gluck con Kirsten Flagstad e \"Don Carlo\" con Tucker, Robert Merrill e la Barbieri e nel 1954 \"The Rake's Progress\".\nAl Wiener Staatsoper debutta nel 1952 con \"Tosca\", poi \"Turandot\" ed \"Aida\", nel 1958 \"Rigoletto\" con Di Stefano ed Ettore Bastianini, \"Don Carlo\" con Giulietta Simionato, \"La traviata\" e \"Salom\u00e8\", nel 1959 \"Il flauto magico\", \"La Cenerentola\" con Walter Berry e Christa Ludwig e \"Un ballo in maschera\", nel 1960 \"Madama Butterfly\" con Gundula Janowitz, nel 1961 \"Andrea Ch\u00e9nier\", \"Otello\", \"La forza del destino\" con Antonietta Stella e Giuseppe Taddei, \"Le nozze di Figaro\" e \"La boh\u00e8me\", nel 1962 \"Cos\u00ec fan tutte\" con Graziella Sciutti, \"Cavalleria rusticana\" e \"Pagliacci\", nel 1963 \"Il ratto dal serraglio\" ed \"Il trovatore\" con Franco Corelli ed Ivo Vinco, nel 1974 \"Luisa Miller\" con Bonaldo Giaiotti, nel 1978 \"Il barbiere di Siviglia\" e nel 1981 \"L'elisir d'amore\". Il maestro diresse in 73 rappresentazioni viennesi.\nAl Royal Opera House, Covent Garden di Londra dirige nel 1953 \"Il trovatore\" con Maria Callas e la Simionato, nel 1960 \"Aida\" con Gabriella Tucci e nel 1962 \"La traviata\" con Joan Sutherland.\nAl Grand Th\u00e9\u00e2tre di Ginevra nel 1963 dirige \"Tristano e Isotta\" con Wolfgang Windgassen ed Anja Silja e nel 1975 \"Manon Lescaut\".\nAncora a Edimburgo nel 1963 dirige \"Don Pasquale\" con Fernando Corena, Renato Capecchi ed Alfredo Kraus e \"Luisa Miller\" con Piero Cappuccilli nelle trasferte del Teatro San Carlo di Napoli, nel 1965 \"Le pescatrici\" di Franz Joseph Haydn, nel 1969 \"Rigoletto\" nella trasferta del Teatro Comunale di Firenze con Renata Scotto, nel 1972 \"Otello\" con Kiri Te Kanawa e \"La rappresentatione di Anima e di Corpo\" di Emilio de' Cavalieri per la Deutsche Oper am Rhein di D\u00fcsseldorf e nel 1976 \"Die Drei Pintos\" di Carl Maria von Weber.\nNel 1963 dirige la prima rappresentazione nel Teatro del Maggio Fiorentino di \"I puritani\" con Kraus e Bruscantini, la ripresa nel Teatro Comunale di Bologna di \"Luisa Miller\" con Cappuccilli e la ripresa nel Teatro San Carlo di Napoli di \"Don Pasquale\" con Kraus, Capecchi e Corena.\nNel 1965 dirige \"Manon\" di Massenet al Teatro dell'Opera di Roma con Anna Moffo e Di Stefano e \"Un ballo in maschera\" con Adriana Lazzarini.\nAl Bayreuther Festspiele nel 1968 dirige \"Lohengrin\" con Heather Harper.\nNel 1971 dirige la ripresa nel Teatro Regio di Parma di \"Il trovatore\" con Tucker e Renato Bruson.\nAncora per il Metropolitan nel 1974 dirige \"Turandot\" con Corelli e \"Tosca\" con Corena. Il maestro diresse in 281 rappresentazioni per il Met fino al 1975.\nCarriera Musicale.\nHa diretto nei principali teatri del mondo, esplicando notevole attivit\u00e0 concertistica soprattutto in Inghilterra, Austria, Germania e Italia.\nCuriosit\u00e0.\nIn relazione con Arturo Toscanini, i rapporti con questi si raffreddarono quando Erede decise di divorziare, essendo Toscanini completamente a favore della indissolubilit\u00e0 del matrimonio.\nVita personale.\nUno dei figli di Alberto, Marco, intraprese per alcuni anni la carriera di direttore d'orchestra, interrotta causa l'emergere di un raro problema all'udito."}
{"id": "474546", "revid": "72396", "url": "https://it.wikipedia.org/wiki?curid=474546", "title": "Nuccio D'Angelo", "text": "La sua prima formazione musicale \u00e8 avvenuta in famiglia, attraverso gli insegnamenti di uno zio musicista. Tra il 1976 e il 1983 studia al conservatorio di Firenze. Dopo essersi diplomato \"cum laude\" in chitarra, nel 1984 nasce uno dei suoi brani pi\u00f9 fortunati, \"\"Due Canzoni Lidie\", che ha avuto molte incisioni, e viene suonato in tutto il mondo e presentato a molti concorsi di chitarra. \nNei suoi concerti alterna sue composizioni e di brani tratti dal repertorio spagnolo e sud-americano. La \"Suite Barocca\"\" del 1991 elabora temi di compositori barocchi come Gaspar Sanz, Francesco Corbetta e Santiago de Murcia; la composizione, per orchestra di chitarre e percussioni, venne incisa con la \"Guitar Symphonietta\" diretta da L. Brouwer). Il brano \"\"Raga\" \u00e8 stato scritto per pianoforte preparato; nella \"Ballad\" (jazzistica) per pianoforte sono previsti percorsi scritti o, a scelta, improvvisazioni su materiali dati). Due quintetti (del 1993 e del 1994) sono dedicati e ispirati allo stile di Astor Piazzolla, del quale viene anche elaborato il brano \"Caf\u00e8 1930\".\nSempre su questa linea di esplorazione verso mescolanze stilistiche, per il suo album \"Homages\" D'Angelo ha collaborato con alcuni jazzisti come i contrabbassisti Lello Pareti e Pippo Pedol, il percussionista Alessio Riccio e il pianista Peppe Porcelli, con il quale ha inoltre collaborato per i suoi album \"Isola\" e \"Rilevamenti da un sestante\".\n\"Electric Suite\"\" (per chitarra) \u00e8 un brano dedicato all'arte della chitarra elettrica, nel quale vengono esplorati e citati diversi effetti ed armonie, ispirati alla strumentalit\u00e0 della chitarra elettrica e trasversali a vari generi in cui essa viene utilizzata.\nNella sua attivit\u00e0 concertistica \u00e8 stato ospite nei festival di varie associazioni concertistiche italiane e si \u00e8 esibito come solista e in formazioni cameristiche in Francia, Grecia, Svizzera, Portogallo, Germania, U.S.A. e Canada. Le sue musiche sono state suonate da musicisti come L. Brouwer, R. Smith-Brindle e T. Riley. Insegna inoltre chitarra presso l'istituto musicale \"Mascagni\" di Livorno ed ha tenuto seminari di composizione in Germania, U.S.A., Canada, Spagna e in molte citt\u00e0 italiane."}
{"id": "474548", "revid": "31886", "url": "https://it.wikipedia.org/wiki?curid=474548", "title": "\u010cechov (disambigua)", "text": ""}
{"id": "474549", "revid": "486946", "url": "https://it.wikipedia.org/wiki?curid=474549", "title": "Chekhov", "text": ""}
{"id": "474551", "revid": "287204", "url": "https://it.wikipedia.org/wiki?curid=474551", "title": "Cratere Chiang K'ui", "text": "Chiang K'ui \u00e8 un cratere d'impatto presente sulla superficie di Mercurio, a 14,74\u00b0 di latitudine nord e 102,77\u00b0 di longitudine ovest. Il suo diametro \u00e8 pari a 41\u00a0km.\nIl cratere \u00e8 stato battezzato dall'Unione Astronomica Internazionale in onore del compositore cinese del XII secolo Ji\u0101ng Ku\u00ed."}
{"id": "474553", "revid": "1169970", "url": "https://it.wikipedia.org/wiki?curid=474553", "title": "Giovanni Battista de La Salle", "text": "Fondatore della prima congregazione laicale della storia della Chiesa cattolica, ha contribuito a standardizzare le pratiche dell'istruzione in Francia. Grande innovatore nel campo della pedagogia, ha scritto varie opere sulla missione dell'educazione: un catechismo, testi di \"buone maniere\" e vademecum per insegnanti e studenti. Divenne il catalizzatore e la fonte di molte altre congregazioni religiose dedicate all'educazione fondate nel XVIII e XIX secolo. \u00c8 venerato come santo dalla Chiesa cattolica.\nBiografia.\nI suoi genitori, Louis de La Salle e Nicole de Mo\u00ebt de Brouillet, appartenevano ad una famiglia nobile (di sangue e di virt\u00f9) di giuristi. Dei dieci figli che ebbero Giovanni fu il primogenito.\nIl padre voleva che intraprendesse la carriera da giurista, ma Giovanni sent\u00ec la vocazione religiosa. Studi\u00f2 alla Sorbona e al seminario di san Sulpizio, la cui spiritualit\u00e0 lo segn\u00f2 profondamente.\nIl 7 gennaio 1667, a soli 16 anni, fu nominato canonico della cattedrale di Reims. Studi\u00f2 teologia a Parigi, e venne ordinato sacerdote a 26 anni, il 9 aprile 1678. Due anni dopo, nel 1680, consegu\u00ec il dottorato in teologia.\nL'arcivescovo di Reims gli affid\u00f2 la fondazione di scuole parrocchiali per bambini poveri nella sua citt\u00e0 natale. A partire dal 1679 fond\u00f2 quindi una scuola gratuita per i poveri. Nel 1683 lasci\u00f2 il suo incarico di canonico e fond\u00f2 una comunit\u00e0 religiosa dedicata all'insegnamento. Un anno, durante un inverno particolarmente rigido, distribu\u00ec i suoi averi ai poveri.\nIl 25 maggio 1684 fond\u00f2 la congregazione dei Fratelli delle scuole cristiane, e cominci\u00f2 ad aprire scuole professionali, scuole domenicali e istituti per ragazzi di strada.\nSi accorse allora che quello che mancava di pi\u00f9 ai ragazzi erano dei maestri validi. De La Salle pens\u00f2 che quella del maestro dovesse essere una missione, e che gli educatori si dovessero dedicare esclusivamente ai propri studenti. Ide\u00f2 quindi un nuovo tipo di insegnante, un docente che prende i voti, cio\u00e8 rinuncia a sposarsi e a formare una sua famiglia.\nSi mise quindi alla ricerca di giovani maestri, ai quali propose una forma di vita consacrata a Dio, pur rimanendo questi laici. Per loro redasse una sorta di regola. Gett\u00f2 cos\u00ec le basi per il futuro istituto dei Fratelli delle scuole cristiane, votato all'istruzione e all'educazione dei bambini dei ceti popolari. Per la formazione, sia culturale che spirituale, dei \"fratelli\", cre\u00f2 nel 1692 a Vaugirard (antico comune del dipartimento della Senna) il primo noviziato; nel 1698 termin\u00f2 la messa a punto delle regole della Congregazione.\nNel 1685 fond\u00f2 a Reims un seminario per gli insegnanti, organizzato come una vera scuola normale per istitutori. Fu un'innovazione quasi assoluta, se si esclude la formazione data ai propri religiosi da parte dei Gesuiti per l'insegnamento ai ceti pi\u00f9 agiati (in verit\u00e0 i Gesuiti fornivano istruzione anche ai ceti pi\u00f9 poveri). Nel 1688, trasferitosi a Parigi, vi apr\u00ec le prime scuole della congregazione.\nNel 1694 de La Salle venne eletto superiore della nuova congregazione dandole una regola pi\u00f9 elaborata. Continu\u00f2 la sua opera culturale e spirituale scrivendo opere catechistiche e pedagogiche, tra cui \"R\u00e8gles de la biens\u00e9ance et de la civilit\u00e9 chr\u00e9tienne\" (1703), galateo per tutti e libro di lettura per gli alunni, ove la vita quotidiana \u00e8 passata in rassegna per indicare atteggiamenti e comportamenti \"cristiani\" e socialmente dignitosi e corretti.\nChiamato a Rouen nel 1705 dall'arcivescovo di quella diocesi, Jacques-Nicolas de Colbert, apr\u00ec un pensionato nel sobborgo di Manoir de Saint-Yon.\nPoco prima di morire, lasci\u00f2 tutti gli incarichi direttivi. Mor\u00ec nella casa madre della congregazione che aveva fondato a Rouen, il 7 aprile 1719, venerd\u00ec santo. Dopo la sua morte, l'istituto continu\u00f2 a svilupparsi rapidamente in Francia e nel mondo intero.\nIl culto.\nGiovanni Battista de La Salle fu sepolto nella chiesa di Saint-Sever, un quartiere di Rouen. Nel 1734 il suo corpo fu riportato a Saint-Yon nella cappella del suo pensionato, poi nel 1835 fu traslato in quella della Scuola normale di Rouen. A Reims fu fatta costruire, nel 1898, una chiesa dedicata a lui. Nel 1937 le sue reliquie furono trasferite a Roma.\nIl processo di beatificazione cominci\u00f2 nel 1835 e, l'8 maggio 1840, fu dichiarato venerabile. Fu proclamato beato il 19 febbraio 1888 e santo il 24 maggio 1900, canonizzato da papa Leone XIII.\nLa sua memoria liturgica si celebra il 7 aprile. Il 15 maggio 1950 papa Pio XII lo dichiar\u00f2 santo patrono degli insegnanti e degli educatori.\nLe principali innovazioni pedagogiche.\nDue importanti innovazioni da lui attuate hanno rivoluzionato la pedagogia in Francia:\nTra le altre intuizioni:"}
{"id": "474555", "revid": "1718925", "url": "https://it.wikipedia.org/wiki?curid=474555", "title": "Casa Baggins", "text": "Casa Baggins (secondo Lo Hobbit: \"Casa Baggins, Vicolo Cieco, Sottocolle\"; in ovestron: \"Labin-nec, o Laban-nec, o Laban-neg\"; nell'originale inglese: \"Bag End\") \u00e8 un luogo di Arda, nell'universo immaginario fantasy creato dallo scrittore inglese J.R.R. Tolkien. \u00c8 la residenza di Bilbo Baggins; costruita all'incirca nel 2880 della Terza Era da Bungo Baggins, padre di Bilbo, \u00e8 situata a Hobbiville in Via Saccoforino.\nLe case Hobbit.\nInizialmente gli Hobbit costruivano le loro case sotto terra, ma il rapido sfruttamento delle colline ha portato la necessit\u00e0 di costruire strutture sopraelevate. Poco amanti delle altezze, gli Hobbit hanno comunque mantenuto la struttura di base, edificando casette a un piano dai muri tondeggianti.\nAll'epoca di Bilbo, le case sotto terra, dette \"smial\", sono riservate ai benestanti e ai pi\u00f9 ricchi. Le case dei poveri sono poco pi\u00f9 di un buco nel terreno: costituite da un unico ambiente, con una sola finestra ma spesso privi di aperture. Le abitazioni dei ricchi invece presentano numerosi ambienti, in particolare dispense, sono ampie e ben ramificate. Alcune, come Villa Brandy, sono abitate da pi\u00f9 generazioni della stessa famiglia.\nCasa Baggins \u00e8 l'unica abitazione hobbit del tipo tradizionale descritta nelle opere di Tolkien. Si tratta di una tipica villa hobbit: costruita sotto terra, a un solo piano, ben piena di stanze perfettamente aerate e non umide, con numerose dispense. Nei libri di Tolkien vengono in realt\u00e0 descritti solo l'atrio (di cui esiste persino un'illustrazione autografa dell'autore), la cucina e la dispensa, mentre le effettive dimensioni della struttura sono vagamente indicate.\nIl periodo di Bilbo.\nBilbo visse pacificamente a Casa Baggins fino all'arrivo di Gandalf e dei Nani nel 2941 della Terza Era, evento che diede l'avvio alle vicende narrate ne Lo Hobbit. Al suo ritorno, l'anno successivo, ritenendolo morto, i mobili vennero messi all'asta, ma il ritorno dell'hobbit avvenuto esattamente nel giorno dell'asta imped\u00ec la dispersione della mobilia.\nIl periodo di Frodo e Sam.\nAlla partenza di Bilbo, dopo il festeggiamento del suo centoundicesimo compleanno, Casa Baggins pass\u00f2 in eredit\u00e0 a suo nipote Frodo. \nDopo 17 anni, nell'ottica di un piano per depistare gli informatori di Sauron, Frodo la vendette a Lobelia Sackville-Baggins, che da molto tempo desiderava entrarne in possesso.\nLobelia abit\u00f2 a Casa Baggins con suo figlio Lotho dal settembre del 3018 T.E. fino a quando, dopo l'arrivo di Saruman nella Contea, non venne imprigionata nei Bianchi Poggi e divenne la base operativa dello Stregone Multicolore.\nDopo la fine della Guerra dell'Anello, e il ritorno di Frodo nella Contea, Casa Baggins venne liberata da Saruman. Sam Gamgee, sposatosi con Rosie Cotton, si trasfer\u00ec alla casa di Bukburgo acquistata da Frodo all'inizio della sua avventura. Grazie ad un sacchetto di terra di Lothl\u00f3rien, dono di Dama Galadriel, Sam riport\u00f3 il \"verde\"nella Contea e, inoltre, riusc\u00ec a far crescere una pianta di mallorn, una delle piante pi\u00f9 belle in tutte le terre conosciute, l'unica ad est delle terre immortali e a ovest di L\u00f3rien.\nNel 3021 Frodo lasci\u00f2 la Terra di Mezzo, a causa delle ferite troppo profonde per poter essere curate, e si imbarc\u00f2 verso Aman. Casa Baggins pass\u00f2 a tutti gli effetti sotto il controllo di Sam, che la trasmise poi ai figli.\nIl nome.\nIl nome italiano \"Casa Baggins\" riprende il nome inglese \"Bag End\", che contiene quel \"bag\" (\"sacco\", \"borsa\") che \u00e8 anche in \"Baggins\", nome non tradotto in italiano. Il nome Ovestron di Casa Baggins \u00e8 proprio \"Labin-nec\" o \"Laban-nec\" o \"Laban-neg\", con \"labin\" o \"laban\" (\"sacco\", \"borsa\") che \u00e8 anche in \"Labingi\", termine Ovestron per la famiglia \"Baggins\"."}
{"id": "474556", "revid": "486946", "url": "https://it.wikipedia.org/wiki?curid=474556", "title": "Cechov", "text": ""}
{"id": "474557", "revid": "121405884", "url": "https://it.wikipedia.org/wiki?curid=474557", "title": "Filippo Eredia", "text": "Biografia.\nFrequent\u00f2 la Facolt\u00e0 di Scienze dell'Universit\u00e0 di Catania, dove si laure\u00f2 in fisica nel 1901 con Annibale Ricc\u00f2; nel frattempo, divenne anche assistente all'Osservatorio Astrofisico di Catania. Dal 1901 al 1904, fu poi assistente all'Istituto di Fisica dell'universit\u00e0 etnea.\nStudioso di meteorologia, entr\u00f2 nel 1905 all'Ufficio centrale meteorologico di Roma, dove rimase fino al 1926, raggiungendo la carica di geofisico capo. \nNel 1913 inizi\u00f2 ad insegnare meteorologia all'Universit\u00e0 di Roma, nonch\u00e9 matematica e fisica nelle scuole pubbliche di Roma, dove ebbe come studenti Enrico Fermi ed Enrico Persico, che tenne in particolare considerazione.\nSuccessivamente si dedic\u00f2 con profitto alle previsioni del tempo, divenendone uno dei massimi esperti. Nominato direttore del servizio geofisico dell'aeronautica, partecip\u00f2 alla spedizione polare Amundsen-Ellsworth col dirigibile Norge, e successivamente alle crociere atlantiche del 1931 e 1933. Si occup\u00f2 anche di meteorologia medica, di termodinamica e anemologia dell'atmosfera, e si impegn\u00f2 nella stesura di molti trattati e scritti divulgativi, partecip\u00f2 a conferenze scientifiche e collabor\u00f2 con molti periodici. Diede il via ai moderni studi meteorologici in Italia.\nDal 1934 al 1937 insegn\u00f2 meteorologia e oceanografia all'Istituto Superiore Navale di Napoli, all'Accademia aeronautica di Caserta, alla Scuola di applicazioni di Firenze, alla Scuola di guerra aerea di Roma e dal 1938 all'Universit\u00e0 di Roma, come ordinario alla Facolt\u00e0 d'Ingegneria. Fond\u00f2 la \"Rivista di Meteorologia Aeronautica\", fece parte dei pi\u00f9 importanti organismi geofisici e meteorologici internazionali, nonch\u00e9 insegn\u00f2 pure all'Accademia Aeronautica e alla Scuola di guerra aerea. \nMassone, fu iniziato nella Loggia \"Universo\" di Roma nel 1912. A nome suo era intitolato l'aeroporto internazionale di Catania, fin quando, nel 2008, la Provincia Regionale di Catania lo intitol\u00f2 a Vincenzo Bellini.\nA suo nome \u00e8 anche intitolata la Scuola enologica di Catania."}
{"id": "474558", "revid": "1573940", "url": "https://it.wikipedia.org/wiki?curid=474558", "title": "Ji\u0101ng Ku\u00ed", "text": "A lui \u00e8 stato intitolato il cratere Chiang K'ui, sulla superficie di Mercurio."}
{"id": "474560", "revid": "287204", "url": "https://it.wikipedia.org/wiki?curid=474560", "title": "Jiang Kui", "text": ""}
{"id": "474561", "revid": "27723", "url": "https://it.wikipedia.org/wiki?curid=474561", "title": "Chiang K'ui", "text": ""}
{"id": "474562", "revid": "2156516", "url": "https://it.wikipedia.org/wiki?curid=474562", "title": "Tubulidentata", "text": "I Tubulidentati sono un ordine di mammiferi euterii rappresentati dall'unica famiglia degli Oritteropodidi, di cui fa parte una sola specie vivente: l'oritteropo (\"Orycteropus afer\").\nDiffusi nell'Africa subsahariana, sono caratterizzati da una particolare struttura dei denti, tutti uguali e posti solo nella parte posteriore della mascella. Essi sono costituiti da prismi esagonali di dentina, privi di smalto e di radici, che circondano una cavit\u00e0 cilindrica tubulare ripiena di polpa dentaria. Trattasi di una dentatura debole e a crescita continua.\nI primi fossili documentati di Tubulidentati risalgono all'Oligocene e sono stati trovati in Europa. Durante il Miocene e il Pliocene inferiore si diffusero anche in Africa e in Asia meridionale. Oltre al genere vivente, \"Orycteropus\", si conoscono i seguenti generi estinti:\nCollegamenti esterni.\nTubulidentata in Tree of Life web project"}
{"id": "474565", "revid": "287204", "url": "https://it.wikipedia.org/wiki?curid=474565", "title": "Cratere Ch\u014fng Ch'\u014fl", "text": "Ch\u014fng Ch'\u014fl \u00e8 un cratere d'impatto presente sulla superficie di Mercurio, a 46,4\u00b0 di latitudine nord e 116,2\u00b0 di longitudine ovest. Il suo diametro \u00e8 pari a 143\u00a0km.\nIl cratere \u00e8 stato battezzato dall'Unione Astronomica Internazionale in onore del poeta coreano Ch\u014fng Ch'\u014fl."}
{"id": "474570", "revid": "767487", "url": "https://it.wikipedia.org/wiki?curid=474570", "title": "Ch\u014fng Ch'\u014fl", "text": "Fu uno dei principali esponenti del gasa e del sijo, due forme di poesia coreana.\nIn suo onore \u00e8 stato battezzato il cratere Ch\u014fng Ch'\u014fl, sulla superficie di Mercurio."}
{"id": "474573", "revid": "27723", "url": "https://it.wikipedia.org/wiki?curid=474573", "title": "Jeong Cheol", "text": ""}
{"id": "474575", "revid": "287204", "url": "https://it.wikipedia.org/wiki?curid=474575", "title": "Chong Ch'ol", "text": ""}
{"id": "474576", "revid": "27723", "url": "https://it.wikipedia.org/wiki?curid=474576", "title": "Chong Chol", "text": ""}
{"id": "474578", "revid": "287204", "url": "https://it.wikipedia.org/wiki?curid=474578", "title": "Camba", "text": "Camba o kamba (dal guaran\u00ed \"K\u00e4amb\u00e1\", probabilmente \"uomo negro\") \u00e8 il termine con cui vengono definite le popolazioni dell'oriente boliviano, un territorio che copre i due terzi della Bolivia e che appartiene ai dipartimenti di Pando, Beni, Santa Cruz e parte di Chuquisaca, Tarija e Cochabamba.\nI kamba del Brasile derivano da loro.\nL'espressione \"camba\" viene associata sia alla popolazione di origine europea, sia alla meticcia come a quella indigena e colloquialmente non \u00e8 considerata una definizione dispregiativa.\nIn Bolivia si contrappone spesso a \"colla\" o \"kolla\", che definisce genericamente le popolazioni andine, siano esse di origine europea, meticce o indigene. In alcuni casi pu\u00f2 assumere una forma dispregiativa, per quanto il \"collasuyo\" (o \"qullasuyo\", regione del Tahuantinsuyo, l'Impero Inca), comprendesse grosso modo la regione andina dell'odierna Bolivia.\nLa contrapposizione tra \"camba\" e \"colla\" era inesistente fino a pochi decenni or sono per gli scarsissimi contatti e legami, storici, culturali, linguistici, tra gli attuali occidente andino e oriente tropicale della Bolivia. Come hanno potuto testimoniare viaggiatori del XIX secolo, come i naturalisti francesi D'Orbigny e Castelneau, l'arrivo di un forestiero in terra \"camba\" era considerato, senza alcun disprezzo, come l'arrivo di un \"colla\", procedesse questi dall'Europa o dalle regioni andine delle Bolivia.\nSolo dopo la rivoluzione del 1952 e il graduale processo di integrazione oriente-occidente boliviani, hanno portato ad evidenziare le notevoli differenze e percorsi culturali, linguistici ed economici di \"camba\" e \"colla\". Gi\u00e0 alla fine degli anni cinquanta un'incursione nell'area di Santa Cruz delle milizie contadine dell'altipiano andino, inviate dal governo del Movimento Nazionale Rivoluzionario, port\u00f2 all'uccisione di alcune decine di contadini \"camba\" accusati di fomentare un movimento separatista nella regione. All'epoca per\u00f2 le differenze potevano essere associate pi\u00f9 a questione politiche (contrasti Falange-MNR) che etniche anche se l'episodio dell'incursione delle milizie \"ucure\u00f1as\" rest\u00f2 nella memoria della popolazione \"camba\".\nSolo negli ultimi anni le contrapposizioni \"camba-colla\" si sono acuite anche per il notevole sviluppo economico e demografico dell'oriente, grazie anche alla massiccia migrazione \"colla\". Inoltre, l'accusa di \"centralismo andino\" nella conduzione del governo mossa da una grossa fetta della popolazione della parte orientale del Paese, ha determinato l'insorgere di movimenti autonomisti e di gruppi che rivendicano o cercano di appropriarsi della storia e lo spirito culturale \"camba\", tra i quali il controverso movimento \"Naci\u00f3n Camba\".\nLa Cultura Camba.\nNonostante richieda studi di approfondimento, si pu\u00f2 affermare l'esistenza di una genuina forma culturale camba, esclusiva delle pianure tropicali orientali della Bolivia, appartenenti ai dipartimenti di Santa Cruz e Beni, e parte di Pando, Chuquisaca, Cochabamba e Tarija.\nQuesta cultura ha le sue principali manifestazioni nelle forme linguistiche, architettoniche ed urbanistiche, musicali ed, in questi ultimi anni, anche nelle arti figurative.\nNella musica, importanti espressioni odierne della cultura camba sono i ritmi di taquirari, chovena, carnavalito e il ballo del \"brincao\".\nNelle arti figurati i pittori e muralisti Lorgio Vaca ed Erminio Pedraza.\nEsiste anche una corposa letteratura camba naif della quale il principale rappresentante \u00e8 German Coimbra Sainz e il poeta \"costumbrista\" Camba Florencio.\nSono numerosissime le espressioni linguistiche, ed anche gli aspetti comportamentali, che fanno della cultura camba un caso molto peculiare ed interessante tra le culture americane creole, tra le quali la cultura camba \u00e8 una delle meno valorizzate e studiate."}
{"id": "474581", "revid": "86599", "url": "https://it.wikipedia.org/wiki?curid=474581", "title": "Cratere Chopin", "text": "Chopin \u00e8 un cratere d'impatto presente sulla superficie di Mercurio, a 65,5\u00b0 di latitudine sud e 123,51\u00b0 di longitudine ovest. Il suo diametro \u00e8 pari a 131\u00a0km.\nIl cratere \u00e8 dedicato al compositore polacco Fryderyk Chopin."}
{"id": "474584", "revid": "212348", "url": "https://it.wikipedia.org/wiki?curid=474584", "title": "Lausdomini", "text": "Lausdomini (\"Layhuommeni\" in dialetto locale: \"Laya homines\", gli uomini della Laya) \u00e8 una frazione del comune di Marigliano, situata nella citt\u00e0 metropolitana di Napoli.\nStoria.\nLo storico locale Tommaso Turboli pubblic\u00f2 alla fine del XVIII secolo nel territorio della frazione, tra le attuali piazza tenente Valentino e via del Sole, un cippo di confine di et\u00e0 augustea, oggi disperso, che indicava in quel punto il limite della \"Colonia Felix Augusta Nolana\" (Nola). Riferisce inoltre l'uso di celebrare cerimonie religiose nei pressi del cippo nei giorni della domenica delle Palme e dell'Ascensione.\nLausdomini venne utilizzata come ambientazione di \"Familie Villano kehrt nicht zur\u00fcck\" (\"La famiglia Villano non ritorna\"), parte del documentario tedesco in cinque parti \"Europa, ein transnationaler Traum\" (\"Europa, un sogno transnazionale\", del 1981), nella quale il regista Hans Andreas Guttner raccontava le conseguenze dell'immigrazione nella Repubblica Federale Tedesca.\nMonumenti e luoghi d'interesse.\nGrangia della Compagnia di Ges\u00f9.\nUna grangia dei Gesuiti, denominata \"grangia di Ges\u00f9\" o \"del Monaco\", venne eretta alla fine del XVI secolo su un preesistente edificio medievale, di cui si conservano tratti di cortina muraria costituita da blocchi tufacei misti a pietrame calcareo locale (la cosiddetta pietra di Pantano) e mattoni.\nNella prima met\u00e0 del XVII secolo venne ampliato ulteriormente, assumendo la forma attuale, a seguito delle accresciute capacit\u00e0 produttive. I lavori di adattamento e adeguamento funzionale comportarono una ristrutturazione delle fabbriche destinate alla vita dei religiosi (refettorio, dormitorio, cucine) e un potenziamento delle strutture agricole (stalle, magazzini, forni, granai, torchi enologici, celle vinarie ottenute in una serie di cavit\u00e0 sotterranee preesistenti). I lavori comportarono anche il restauro dell'antica chiesa dedicata a San Girolamo, abbellita con dipinti, affreschi, marmi, stucchi, pavimenti in cotto e maioliche. L'edificio \u00e8 rappresentato nella tela seicentesca del Museo diocesano di Nola raffigurante i confini della diocesi.\nNel 1767, a seguito del decreto di espulsione della Compagnia di Ges\u00f9 dal Regno di Napoli di Ferdinando IV di Borbone, l'antica grangia e gli attigui possedimenti furono venduti alla famiglia De Lerma dei duchi di Castelmezzano e successivamente, agli inizi del XX secolo dagli antichi coloni. A partire dagli anni cinquanta il complesso venne progressivamente abbandonato, subendo un degrado accentuato dal terremoto dell'Irpinia del 1980."}
{"id": "474585", "revid": "86599", "url": "https://it.wikipedia.org/wiki?curid=474585", "title": "Cratere Chu Ta", "text": "Chu Ta \u00e8 un cratere d'impatto presente sulla superficie di Mercurio, a 2,02\u00b0 di latitudine nord e 105,66\u00b0 di longitudine ovest. Il suo diametro \u00e8 pari a 100\u00a0km.\nIl cratere \u00e8 dedicato al pittore cinese Chu Ta vissuto nel XVII secolo."}
{"id": "474586", "revid": "27723", "url": "https://it.wikipedia.org/wiki?curid=474586", "title": "Chu Ta", "text": ""}
{"id": "474587", "revid": "287204", "url": "https://it.wikipedia.org/wiki?curid=474587", "title": "Zhu Da", "text": ""}
{"id": "474589", "revid": "124316808", "url": "https://it.wikipedia.org/wiki?curid=474589", "title": "Xenarthra", "text": "Gli xenartri (Xenarthra) (comunemente noti come edentati, sdentati o maldentati), sono un ordine dei mammiferi euteri. Molti scienziati, attualmente, pensano che gli xenartri siano in realt\u00e0 un superordine, comprendente gli ordini dei cingolati (Cingulata) e dei pelosi (Pilosa). Ne fanno parte poche specie dell'America del Sud e centrale, tra cui gli armadilli, i bradipi e i formichieri.\nCaratteristiche e classificazione.\nGli appartenenti a questo gruppo di mammiferi non hanno dentatura, o ne presentano una molto ridotta con denti senza smalto e a crescita continua. Si caratterizzano per la presenza di vertebre provviste di processi articolari supplementari (donde il nome, che significa \"strane giunture\"). Nel passato, gli xenartri erano classificati insieme ad altri mammiferi come i pangolini e l'oritteropo nel gruppo degli sdentati (Edentata). Successivamente, per\u00f2, gli scienziati capirono che il gruppo era polifiletico: conteneva famiglie non strettamente imparentate fra di loro, ed era quindi artificiale. Attualmente, oritteropi e pangolini vengono classificati negli ordini, rispettivamente, dei tubulidentati e dei folidoti.\nDal momento che gli xenartri sono sprovvisti di molte caratteristiche comuni agli altri mammiferi euplacentati e possiedono una termoregolazione solo in parte efficiente, gli scienziati li considerano estranei agli epiteri (Epitheria), che comprendono tutti gli altri euteri. Alcuni scienziati considerano gli xenartri come parte del gruppo degli Atlantogenata.\nLa morfologia degli xenartri suggerisce che i formichieri e i bradipi siano strettamente imparentati fra di loro. \u00c8 stato quindi creato per questi due gruppi il comune ordine dei pelosi (Pilosa), mentre gli armadilli sono considerati gli unici rappresentanti viventi dell'ordine dei cingolati (Cingulata).\nOrigine ed evoluzione.\nL'origine degli xenartri pu\u00f2 essere fatta risalire fino al Terziario inferiore (circa 60 milioni di anni fa), appena dopo la fine dell'et\u00e0 dei dinosauri. Nel corso del Cenozoico, in Sudamerica (rimasto isolato dagli altri continenti), gli xenartri si svilupparono in una quantit\u00e0 di forme, molte delle quali sopravvissero fino alla fine del Pleistocene (circa 10.000 anni fa). Le poche forme attuali, quindi, non sono che le specie relitte, sopravvissute all'interscambio faunistico tra Nordamerica e Sudamerica e alle successive glaciazioni. Tra le forme pi\u00f9 caratteristiche ormai estinte sono da ricordare i cosiddetti bradipi terricoli giganti (tra cui \"Megatherium\" e \"Glossotherium\"), i corazzati gliptodontidi, simili a tartarughe, e \"Pampatherium\", un gigantesco armadillo."}
{"id": "474590", "revid": "124123", "url": "https://it.wikipedia.org/wiki?curid=474590", "title": "Zh\u016b D\u0101", "text": "Era di nobile origini, discendente del principe Zhu Quan della dinastia Ming. Gli storici dell'arte lo hanno indicato come figura leader nella pittura del periodo. Si dice che fosse un bambino prodigio: durante l'infanzia ha iniziato a dipingere e scrivere poesie.\nNel 1644, Chongzhen si suicida e da nord l'esercito manci\u00f9 attacca Pechino, il giovane cerca rifugio in un Vihara (\u0935\u093f\u0939\u093e\u0930, vih\u0101ra, monastero Buddhista). Dato il cambio di potere politico, la sua posizione nella societ\u00e0 diviene critica, visto che era un principe Ming.\nCol passare degli anni il potere della dinastia Qing diventa pi\u00f9 stabile e diminuisce anche la possibilit\u00e0 di ribellioni ad opera dei fedeli Ming. Dato questo panorama sereno, Zh\u016b D\u0101 lascia il monastero (dopo 40 anni) rientra in societ\u00e0 e inizia la carriera di pittore professionista, adotta una serie di pseudonimi descrittivi, in particolare Bada Shanren il quale \u00e8 il pi\u00f9 conosciuto.\nSi finse, per non addivenire a patti coi Mancesi, infermo di mente, urlando e facendo strani suoni mentre dipingeva. La scrittura verticale stilizzata del suo pseudonimo Bada Shanren (\u516b\u5927\u5c71\u4eba) sembrano i caratteri ridere (\u7b11) e piangere (\u54ed): questo miscuglio di sentimenti sembra associarlo alle sorti del suo paese e della casa. Tra i suoi generi preferiti si ricordano i paesaggi montani, oltre ai dipinti di uccelli e fiori.\nNei suoi dipinti ci sono pennellate taglienti che sono spiegate dal modo di tenere il pennello di lato. La vigorosit\u00e0, talvolta la violenza, del tratto s'evince dai disegni di rocce scoscese e quasi umanizzate, come lo sono i rami, somiglianti ad arti umani in movimento. Gli uccelli sprigionano una forza inaudita ed impressionante.\nNel 1930, il pittore Zhang Daqian aveva prodotto diverse opere false di Bada Shanren ma facilmente riconoscibili da un occhio esperto, perch\u00e9 le copie moderne erano molto pi\u00f9 morbide e rotonde. Fred Fangyu Wang, uno studente dell'Universit\u00e0 di Yale \u00e8 stato il maggiore collezionista dei dipinti di Bada Shanren dal 1960 fino alla sua morte nel 1997. \nTra le opere pi\u00f9 significative, si annoverano \"Un cormorano su uno stelo di loto\" e i \"Due corvi\"."}
{"id": "474593", "revid": "1008732", "url": "https://it.wikipedia.org/wiki?curid=474593", "title": "Cratere Coleridge", "text": "Coleridge \u00e8 un cratere d'impatto presente sulla superficie di Mercurio, a 55,42\u00b0 di latitudine sud e 66,23\u00b0 di longitudine ovest. Il suo diametro \u00e8 pari a 112\u00a0km.\nIl cratere \u00e8 stato dedicato dall'Unione Astronomica Internazionale al poeta britannico Samuel Taylor Coleridge."}
{"id": "474594", "revid": "92723", "url": "https://it.wikipedia.org/wiki?curid=474594", "title": "Coleridge", "text": ""}
{"id": "474595", "revid": "287204", "url": "https://it.wikipedia.org/wiki?curid=474595", "title": "Cratere Copley", "text": "Copley \u00e8 un cratere d'impatto presente sulla superficie di Mercurio, a 38,56\u00b0 di latitudine sud e 85,95\u00b0 di longitudine ovest. Il suo diametro \u00e8 pari a 34\u00a0km.\nIl cratere \u00e8 stato battezzato dall'Unione Astronomica Internazionale in onore del pittore statunitense John Singleton Copley."}
{"id": "474596", "revid": "827882", "url": "https://it.wikipedia.org/wiki?curid=474596", "title": "Copley", "text": ""}
{"id": "474597", "revid": "339392", "url": "https://it.wikipedia.org/wiki?curid=474597", "title": "Konstantin Stanislavski", "text": ""}
{"id": "474599", "revid": "83531", "url": "https://it.wikipedia.org/wiki?curid=474599", "title": "John Singleton Copley", "text": "Biografia.\nApprese le prime lezioni di arte dal patrigno Peter Pelham, incisore e miniatore.\nNel 1774 Copley si trasfer\u00ec in Inghilterra, dove inizi\u00f2 a specializzarsi in opere storiche spesso considerate dai critici prive dell'immediatezza caratteristica della sua prima fase.\nIn quegli anni soggiorn\u00f2 in Italia dove rimase influenzato dal neoclassicismo."}
{"id": "474600", "revid": "339392", "url": "https://it.wikipedia.org/wiki?curid=474600", "title": "Konstantin Stanislavskij", "text": ""}
{"id": "474601", "revid": "767487", "url": "https://it.wikipedia.org/wiki?curid=474601", "title": "Paulo Wanchope", "text": "\u00c8 stato a lungo il miglior marcatore nella storia della Nazionale costaricana con 45 gol in 73 partite, ora superato da Rolando Fonseca.\nNel 2005 Wanchope fu premiato dalla ESPN per avere segnato il miglior gol della Liga spagnola nella stagione 2004-2005 contro il Numancia con la maglia del M\u00e1laga.\nCarriera.\nGiocatore.\nClub.\nAbbandonata precocemente la carriera di giocatore di pallacanestro, debutt\u00f2 in patria con l'Herediano nel 1994 e vi rimase per un triennio.\nApprod\u00f2 in Inghilterra, al , per 390.000 dollari nel 1997. All'esordio con la sua nuova squadra segn\u00f2 un memorabile gol contro il , superando quattro giocatori del Manchester e battendo il portiere Peter Schmeichel. Dopo aver segnato 28 gol in 79 partite fu ceduto al West Ham per 5,4 milioni di dollari, per\u00f2 non riusc\u00ec mai ad ambientarsi (nonostante i 15 gol in 46 partite). Con il club londinese, in cui debutt\u00f2 nell'agosto 1999, vinse la Coppa Intertoto. Nella stagione seguente pass\u00f2 al Manchester City per 5,4 milioni di dollari, vivendo forse il periodo pi\u00f9 bello della sua carriera in Inghilterra: guadagn\u00f2 la promozione in Premier League nel 2002 e partecip\u00f2 alla Coppa UEFA 2002-2003. Fu quello l'anno della nascita di sua figlia.\nAlla fine del campionato inglese 2003-2004 fu ceduto al M\u00e1laga (Spagna) per 500.000 sterline. Il suo rendimento fu soddisfacente nella prima met\u00e0 del campionato, mentre nella seconda ebbe problemi con i tifosi, il tecnico Antonio Tapia e la dirigenza.\nIn seguito milit\u00f2 nell'Al-Gharafa, nel campionato qatariota. Giunse con grandi aspettative nel calcio qatariota, ma alla fine la sua esperienza fu breve. And\u00f2 via per divergenze con il tecnico francese Bruno Metsu. La FIFA obblig\u00f2 il club del Qatar a pagargli due mesi di stipendio arretrato.\nFirm\u00f2 quindi per due anni col Rosario Central. Rimase in Argentina solo da luglio a dicembre del 2006, in un periodo nel quale ebbe due tecnici, Leonardo Astrada e N\u00e9stor Gorosito. Il club gli rescisse il contratto per decisioni tecniche.\nIl 29 dicembre 2006 si accord\u00f2 con il Tokyo, squadra della J League giapponese con cui gioc\u00f2 solo 12 partite nella J. League. Rescisse il contratto, non essendosi adattato al ritmo di gioco del Tokyo e del tecnico della squadra della capitale, Hiromi Hara. A luglio 2007 cominci\u00f2 la sua militanza nel Chicago Fire, per il quale aveva firmato un contratto della durata di un anno, ma il suo rendimento fu basso: solo due gol.\nRitorn\u00f2, quindi, nel proprio paese e il 16 novembre 2007 annunci\u00f2 il ritiro dal calcio giocato a causa dei postumi del serio infortunio al ginocchio subito quando giocava con il Manchester City. Il 16 gennaio 2008 disput\u00f2 la sua ultima partita ufficiale, con l'Herediano, nel Torneo de Verano 2008.\nNazionale.\nEsord\u00ec nella Nazionale costaricana il 3 ottobre 1996 contro il Venezuela e con la quale disput\u00f2 il Mondiale 2002, il Mondiale 2006 e alcune edizioni della Gold Cup. Considerato un idolo, l'8 ottobre 2005 divenne il migliore realizzatore nella storia dei \"Ticos\" segnando il primo gol della vittoria casalinga per 3-0 contro gli Stati Uniti, successo che qualific\u00f2 la squadra per i Mondiali di Germania 2006. Il 9 giugno 2006 segn\u00f2 una doppietta in Germania-Costa Rica 4-2, partita inaugurale dei Mondiali poi vinti dall'Italia. L'ultima partita giocata con la maglia della Nazionale risale al 13 gennaio 2008, quando Wanchope gioc\u00f2 i 35 minuti finali della sfida contro la allo Stadio Ricardo Saprissa.\nAllenatore.\nIl 1\u00ba aprile 2008 \u00e8 tornato alla sua prima squadra, l'Herediano, in qualit\u00e0 di allenatore. Il suo obiettivo \u00e8 la vittoria del campionato, che manca dal 1993. L'11 marzo 2009 si dimette dopo risultati mediocri.\nIl 19 settembre 2011 viene nominato assistente del nuovo ct della Costa Rica Jorge Luis Pinto. Il 23 dicembre 2013 per problemi economici e impegni per la nazionale si dimette dalla guida dell'Uruguay de Coronado. Il 25 luglio 2014 con le dimissioni di Pinto viene nominato allenatore interim. Il 19 settembre gli viene affidata anche la panchina dell'Under-21. Il 1 febbraio 2015 viene nominato commissario tecnico della Costa Rica. Il 12 agosto dopo una rissa con uno steward durante una partita della nazionale under-23 si dimette dalla carica di CT della Costa Rica."}
{"id": "474602", "revid": "15756", "url": "https://it.wikipedia.org/wiki?curid=474602", "title": "Ereditariet\u00e0 genetica", "text": "L'ereditariet\u00e0 genetica \u00e8 la trasmissione, da una generazione alle successive, dei caratteri originati dall'assetto genetico. L'avvenire di una specie \u00e8 legato a due condizioni: il patrimonio ereditario, cio\u00e8 l'insieme di caratteri e di potenzialit\u00e0 che ogni individuo riceve dai genitori al momento della nascita, e le condizioni ambientali in cui si sviluppa e che nel caso della specie umana assumono anche il carattere di processo educativo.\nStoria.\nGli antichi avevano una serie di idee riguardo l'ereditariet\u00e0, ad esempio Teofrasto propose che i fiori maschili causavano la maturazione dei fiori femminili; Ippocrate ipotizz\u00f2 che i \"semi\" venivano prodotti da varie parti del corpo e trasmessi alla prole, al momento del concepimento, mentre Aristotele pensava che al momento del concepimento il seme maschile e quello femminile si unissero.\nPer molti secoli si \u00e8 pensato che il fenomeno dell'atavismo mescolasse a caso i caratteri ereditari e solo con lo studio dei fenomeni genetici si \u00e8 giunti ad una piena comprensione dell'ereditariet\u00e0.\nNel corso del XVII secolo, il microscopista olandese Antoni van Leeuwenhoek (1632-1723) scopri degli \"animaletti\" nello sperma degli esseri umani. Alcuni scienziati specularono dichiarando che ci fosse un \"piccolo uomo\" (\"homunculus\") all'interno di ogni spermatozoo. Questi scienziati formarono una scuola di pensiero conosciuta come \"spermisti\" la quale sosteneva che i soli contributi della femmina per la generazione di un figlio si limitassero ad ospitare la crescita dell\"'homunculus\" nel proprio grembo. Una scuola di pensiero opposta, gli ovisti, affermava invece che il futuro uomo risiedeva all'interno dell'ovulo materno e che lo sperma serviva solo a stimolare la sua crescita e che addirittura il sesso della prole fosse gi\u00e0 determinata ancor prima del concepimento.\nAgli inizi del XX secolo, con la riscoperta delle teorie di Mendel, le scienze evoluzionistiche \"incrociarono\" le sue scoperte con le ipotesi di Charles Darwin: si ebbe cos\u00ec la nascita della cosiddetta \"sintesi moderna\", ovvero la teoria evolutiva pi\u00f9 autorevole, che rimase in auge fino agli anni settanta. Questa teoria postulava la graduale selezione dei caratteri pi\u00f9 favorevoli, alla luce delle teorie genetiche, seguendo un adattamento delle specie all'ambiente. Questa teoria \u00e8 stata in parte modificata e resa pi\u00f9 rispondente alle prove empiriche dalla \"teoria degli equilibri punteggiati\", che comunque riconosce le leggi di Mendel e il fondamentale contributo della genetica per studiare i processi evolutivi.\nIl biologo statunitense Walter Sutton, studiando i fenomeni di segregazione mendeliana e confrontandoli con il comportamento dei cromosomi, afferm\u00f2 che i geni si trovavano all'interno dei cromosomi, in posizioni fisse, definite \"loci\", e che i fenomeni di riduzione cromatinica erano la causa delle leggi mendeliane.\nIn seguito si svilupparono i modelli strutturali degli acidi nucleici, molecole capaci di duplicarsi, con gli studi di Watson e Crick, e si affront\u00f2 la decifrazione del codice genetico e le modalit\u00e0 con le quali i diversi caratteri ereditari vengono \"registrati\" e trasmessi.\nL'ereditariet\u00e0 mendeliana.\nCon considerazione delle patologie, invece, si possono elencare altre tipologie di ereditariet\u00e0:\nL'ereditariet\u00e0 di fenotipi patologici.\nDifferentemente dal passato oggi si sa che le infezioni congenite non sono ereditarie ma vengono trasmesse dallo stesso microbo all'interno della placenta, come nella sifilide congenita o ereditaria, e che l'unica trasmissione dal genitore al figlio riguarda la predisposizione alla malattia e non l'infezione stessa.\nAltri tipi di malattie, come quelle ereditarie o familiari (ad esempio l'emofilia, alcune forme di malattie nervose) vengono invece trasmesse tramite i geni come se fossero caratteri ereditari al pari del colore degli occhi dei tratti somatici."}
{"id": "474603", "revid": "2005182", "url": "https://it.wikipedia.org/wiki?curid=474603", "title": "Camicia", "text": "La camicia \u00e8 un capo d'abbigliamento di stoffa che copre il busto. Di solito ha un colletto, maniche, un taschino (a volte due taschini, con o senza bottone) ed \u00e8 abbottonata sul davanti.\nLa camicia nei secoli.\nLa camicia, seppur non nel senso in cui noi ora la intendiamo, \u00e8 molto antica. Una veste leggera, di lino o di bisso, da portare rigorosamente sotto la tunica, era nota fin dai tempi della tarda romanit\u00e0 e aveva la caratteristica di essere molto lunga e soprattutto nascosta. Anche il termine \u00e8 antico: gi\u00e0 alla fine dell'VIII secolo nel testamento del Patriarca Fortunato ai suoi chierici si parla di \"camisas et bragas\". Fino al 1500 essa era mostrata solo attraverso i tagli delle maniche della veste. Aveva diversi scopi: quello di essere indossata durante il bagno comune tra un uomo e una donna (fino al primo Rinascimento i sessi si lavavano e mangiavano assieme in una tinozza di legno); quello di separare il corpo nudo dagli indumenti di tessuto pesante e da formare una barriera contro epidermidi poco pulite; dono e pegno d'amore nel Medioevo e, dalla fine del Seicento quando fu ornata di pizzi, quello di essere uno status symbol che divideva l'aristocrazia dalla plebe, la quale a sua volta spesso la indossava come unico abito. C'era poi la camicia da notte, non sempre portata. In epoche pi\u00f9 recenti la camicia poteva indicare l'appartenenza a un'idea politica: le camicie rosse dei garibaldini, le camicie nere dei fascisti e le camicie brune dei nazisti.\nL'importanza della camicia crebbe nell'abbigliamento maschile nel periodo barocco, quando fu inventata la cravatta che all'inizio era una semplice striscia di lino bianco che girava attorno al collo e cadeva negligentemente sul torace. I polsi erano coperti da mezze maniche di lino terminanti in cascate di merletti. Fino al 1900 la camicia fu rigorosamente staccata dai polsini e dal colletto. Il collo della camicia vera e propria era corto e verticale (pistagna, noto oggi anche come \"colletto alla coreana\"), quel tanto che bastava per cucirvi sopra i bottoni che fermavano il colletto. L'importanza del colletto derivava dal fatto che era rigido, alto e inamidato e, con l'avvento del costume borghese del 1800, doveva essere rigorosamente bianco e racchiuso in una cravatta dal nodo impeccabile. Lo stile era stato dettato da Lord Brummell che riteneva la pulizia personale una distinzione del vero dandy. I polsini, pure quelli inamidati, erano chiusi da gemelli. Per accentuare la rigidezza della camicia, che era piuttosto lunga e poteva formare antipatiche piegoline, si inventarono anche i davanti in celluloide.\nAttorno al 1860 cominciarono a comparire le prime camicie colorate, all'inizio portate solo per gli abiti da giorno, mentre per quelli da sera il bianco restava di rigore. Lo sport, diffusosi dalla seconda met\u00e0 del secolo, introdusse utili novit\u00e0: il colletto floscio e attaccato, la camicia sportiva portata anche senza la giacca, in flanella, in jeans. Quest'ultima all'inizio faceva parte di una divisa da lavoro, ma venne poi adottata dai giovani come segno di contestazione. Durante gli anni venti fu molto di moda la cosiddetta camicia button down, col collo fermato da due bottoncini sul davanti, che ormai \u00e8 diventata un classico della moda. Per evitare che le estremit\u00e0 del collo si arricciassero, soprattutto con la cravatta, si usavano le apposite stecche o tendicollo.\nTessuti per camicie.\nLa stragrande maggioranza dei tessuti per camiceria \u00e8 rappresentata dai seguenti:\nTutti i suddetti tessuti si distinguono poi per titolo, l'unit\u00e0 di misura che rappresenta il numero di fili per centimetro quadrato; la scala di titoli varia da 30 a 300. Pi\u00f9 \u00e8 alto il titolo pi\u00f9 \u00e8 pregiato il tessuto, e la sensazione al tatto diventa davvero piacevole per morbidezza, setosit\u00e0 e lucentezza.\nOgni stoffa pu\u00f2 essere altres\u00ec compatta, ritorta e doppia ritorta; in quest'ultimo caso il tessuto sar\u00e0 composto da 2 fili, uno perpendicolare (detto filo di finissaggio) ed uno orizzontale (detto filo d'orditura)."}
{"id": "474604", "revid": "1793900", "url": "https://it.wikipedia.org/wiki?curid=474604", "title": "Campo caravan", "text": "Un campo caravan \u00e8 un insediamento urbano che consiste di un'area di terra attrezzata con piazzole in cemento e connessione rimovibile a servizi di acqua corrente, elettricit\u00e0, gas e fognature dove le caravan possono parcheggiare per lungo tempo rimanendo pienamente operativi come abitazioni.\nQuando utilizzato adeguatamente, il termine si riferisce soltanto ad aree dove stazionano caravan, roulotte o altri veicoli che sono progettati per l'impiego ricreativo, e che soltanto come ripiego possono essere impiegati come abitazioni stabili. Il termine pu\u00f2 anche essere utilizzato in un modo denigratorio per riferirsi ai parcheggi di case mobili o comunit\u00e0 abitative (temporanee o semi-permanenti) di prefabbricati, spesso sistemati o edificati come risposta alla presenza di persone sfollate in seguito ad una calamit\u00e0 naturale.\nDescrizione.\nNegli Stati Uniti, i tornado e gli uragani spesso infliggono i peggiori danni sulle comunit\u00e0 di caravan, di solito perch\u00e9 le loro strutture non vengono saldamente assicurate al terreno e dal momento che i materiali di cui sono costruiti sono significativamente meno capaci di sopportare alte velocit\u00e0 dei venti rispetto alle costruzioni abitative normali.\nIn alcuni paesi il vivere in un trailer \u00e8 una delle opzioni di residenza indipendente pi\u00f9 economiche, soltanto un gradino al di sopra della condizione di senzatetto. Come risultato negli USA si sono consolidati molti stereotipi riguardo alle persone che abitano in questo tipo di campeggi, che sono simili ad altri stereotipi riguardanti i poveri oppure la gente che espone certi tipi di convinzioni politiche. \nD'altra parte, negli anni recenti \u00e8 diventato pi\u00f9 accettabile socialmente il vivere in un \"trailer park\". Miglioramenti sostanziali nelle dimensioni e nelle amenit\u00e0 dei caravan e di altri veicoli ricreativi, assieme allo sviluppo della rete internet, hanno fatto diventare uno stile di vita semi-nomade molto popolare tra i pensionati, scrittori, consulenti di ogni tipo e molti di quelli che hanno un reddito non dipendente dallo stabilirsi in una localit\u00e0 prefissata. L'aumento della popolarit\u00e0 di veicoli autocaravan come il Winebago ha portato a vistosi miglioramenti delle strutture di molti di questi parchi attrezzati per roulottes.\nIn Europa, particolarmente in Germania e Spagna, vi sono alcuni campi di trailer in aree occupate da squatter, anche nell'ambito dei centri urbani (Amburgo, Barcellona, Berlino, ecc). Sono comunemente conosciuti come \"wagenburg\" (borghi di vagoni), \"wagendorf\" o \"bauwagenplatz\" e la gente che vi risiede spesso viene associata con il movimento punk e l'etica punk DIY.\nAltri progetti.\n "}
{"id": "474605", "revid": "775372", "url": "https://it.wikipedia.org/wiki?curid=474605", "title": "Personaggi di Veronica Mars", "text": "Elenco dei personaggi della serie televisiva \"Veronica Mars\".\nPersonaggi principali.\nVeronica Mars.\nVeronica Mars (stagioni 1-3), interpretata da Kristen Bell, doppiata da Valentina Mari.\u00c8 una studentessa prima della Neptune High Scholl e poi dell'Hearst College, dove studia criminologia. Sia al liceo che al college risolve i problemi dei suoi compagni e amici. Durante la prima stagione cerca di scoprire la verit\u00e0 sull'omicidio della sua migliore amica, Lilly Kane. Aiuta il padre lavorando nell'agenzia \"Mars Investigation\".\nKeith Mars.\nKeith Mars (stagioni 1-3), interpretato da Enrico Colantoni, doppiato da Massimo Lodolo.\u00c8 il padre di Veronica. Ex sceriffo rimosso dal suo incarico per aver cercato di scoprire la verit\u00e0 sull'omicidio di Lilly Kane, accusando il padre della ragazza. Dopo il licenziamento apre un'agenzia investigativa, la \"Mars Investigation\". Nella terza stagione viene reintegrato sceriffo \"ad interim\".\nWallace Fennel.\nWallace Fennel (stagioni 1-3), interpretato da Percy Daggs III, doppiato da Simone Crisari.Nuovo arrivato a Neptune, fa amicizia con Veronica, che lo salva dal gruppo di motociclisti PCH. Torna a Neptune dopo una fuga a Chicago con il padre. Anche lui frequenta l'Hearst College, grazie ad una borsa di studio per lo sport.\nDuncan Kane.\nDuncan Kane (stagioni 1-2), interpretato da Teddy Dunn, doppiato da Marco Vivio.\u00c8 il fratello di Lilly ed ex-fidanzato di Veronica. Tornano insieme dopo che lui l'aveva lasciata perch\u00e9 credeva fossero fratello e sorella. Ha avuto una relazione con Meg Manning, dalla quale ha avuto una bambina. Prima di morire, Meg gli chiede di non lasciare la bambina nella mano dei nonni materni (i genitori di Meg), poich\u00e9 maltrattavano lei e le sorelle. Per rispettare le sue volont\u00e0 rapisce la bambina e fugge con lei in Australia.\nLogan Echolls.\nLogan Echolls (stagioni 1-2-3), interpretato da Jason Dohring, doppiato da Stefano Crescentini.Era il fidanzato di Lilly e il migliore amico di Duncan. Ha avuto una relazione complicata con Veronica i due si sono messi insieme e lasciati pi\u00f9 volte. Nella terza stagione ha una relazione con Parker Lee, ma lei lo lascia perch\u00e9 capisce che lui ama ancora Veronica.\nEli \"Weevil\" Navarro.\nEli \"Weevil\" Navarro (stagioni 1-3), interpretato da Francis Capra, doppiato da Paolo Vivio. Membro della parte non ricca di Neptune (California), Weevil vive con sua nonna, i fratelli minori e per un breve tempo con suo cugino. La nonna di Weevil era una domestica che lavorava per la famiglia Echolls, circostanza che indusse Logan Echolls e i suoi amici a schernire spesso e volentieri Weevil. Weevil ha 21 anni e vive da quando \u00e8 nato a Neptune, California. L'et\u00e0 di Weevil \u00e8 comunque incerta in quanto all'inizio della prima stagione la signora Navarro afferma che Weevil ha 17 anni. Come leader dei PCHers, Weevil \u00e8 spesso nei guai con la legge. Questo porta alla sua introduzione nella serie quando appende il nuovo studente Wallace Fennel all'asta della bandiera della scuola poich\u00e9 aveva mostrato un video della camera di sicurezza che mostrava alcuni membri dei PCHers rubare nel negozio nel quale lavorava. Nonostante Weevil prometta a Wallace un'altra punizione, questa \u00e8 l'unica volta che Veronica interviene per salvare Wallace. La ragazza infatti fa in modo che il video incriminatorio sia scambiato con un video che ritrae una persona interna al dipartimento mentre fa del sesso orale con un'accompagnatrice. Il caso contro la gang di Weevil fu cos\u00ec lasciato perdere e Weevil accett\u00f2 di non vendicarsi nuovamente contro Wallace. Weevil vuole far felice sua nonna cos\u00ec comincia a prendere delle lezioni private per riuscire a diplomarsi. Nell'ultimo episodio della seconda stagione \"Nessuna foto\", Weevil viene per\u00f2 arrestato durante la cerimonia di diploma per l'omicidio di Thumper. La terza stagione comincia con Weevil che lascia in anticipo la prigione perch\u00e9 ha ottenuto la libert\u00e0 vigilata a condizione che trovi e mantanga un lavoro che dimostri quanto sia difficile per un uomo tenere un certo temperamento. Con l'aiuto di Veronica, Weevil riesce ad ottenere un lavoro come uomo della manutenzione all'Hearst College. Veronica espone durante un corso di criminologia il suo passato, dicendo che ha passato circa 700 giorni nel carcere minorile di Neptune e che rub\u00f2 la sua prima bicicletta a 6 anni. Diventa il primo sospettato nella rapina di un casino illegale all'interno del campus ma Veronica riesce a dimostrare che Weevil \u00e8 innocente. Weevil sembra essere diventato un ragazzo onesto ma Veronica gli chiede di rubare la macchina di Madison Sinclare (in cambio di soldi), e di organizzare un appuntamento tra di lei e il nuovo leader dei PCHers. Weevil acconsente ad entrambe le richieste, nonostante il pericolo che, nel caso fosse scoperto, la sua libert\u00e0 vigilata sarebbe revocata. Nel penultimo episodio, Weevil viene accusato di aver venduto illegalmente carte di credito degli studenti dell'Hearst dal valore di $1000 a soli $100. Veronica riabilita il suo nome ma non prima di aver scoperto che esiste una terza macchina che produce carte di credito false. Weevil prende la macchina, ma \u00e8 incerto se usarle o meno. Nel film, ambientato anni dopo, Weevil \u00e8 sposato e padre della piccola Valentina, per cui stravede, ama la sua vita da padre di famiglia e ha aperto un'officina per conto suo, lasciandosi alle spalle il passato criminale.\nSceriffo Don Lamb (stagioni 1-3), interpretato da Michael Muhney, doppiato da Francesco Prando. Ex vice-sceriffo sotto Keith Mars, ne prende il posto dopo il suo licenziamento. Nella terza stagione rimane ucciso e viene sostituito da Mars.\nCindy \"Mac\" Mackenzie.\nCindy \"Mac\" Mackenzie (stagioni 1-3), interpretata da Tina Majorino, doppiata da Domitilla D'Amico.\u00c8 un genio del computer ed esperta hacker amica di Veronica. Nella terza stagione assume una maggiore importanza e il suo personaggio viene sviluppato ulteriormente.\nDick Casablancas.\nDick Casablancas (stagioni 1-3), interpretato da Ryan Hansen, doppiato da Gabriele Trentalance.Primogenito della facoltosa famiglia dei Casablancas e bullo della scuola. \u00c8 il migliore amico di Logan Echolls.\nCassidy Casablancas.\nCassidy Casablancas (stagioni 1-2), interpretato da Kyle Gallner, doppiato da Leonardo Graziano.\u00c8 l'introverso fratello minore di Dick. Genio della finanza, organizza l'esplosione dell'autobus e tenta di uccidere Veronica e suo padre. Si suicida al termine della seconda stagione.\nLilly Kane.\nLilly Kane (stagione 1), interpretata da Amanda Seyfried.Migliore amica di Veronica e sorella di Duncan. L'intera prima stagione ruota attorno alle indagini sul suo omicidio. Appare spesso a Veronica e Duncan, come una sorta di allucinazione.\nJackie Cook.\nJackie Cook \u00e8 interpretata da Tessa Thompson. Jackie Cook si iscrive alla Neptune High all'inizio della seconda stagione. \u00c8 la figlia della leggenda del baseball dei Neptune Sharks, Terrence Cook.Jackie diventa subito molto popolare a scuola, grazie non solo al padre ma per la sua personalit\u00e0 e bellezza. Jackie inoltre \u00e8 consapevole dell'opinione che i suoi compagni hanno nei suoi riguardi e ama essere corteggiata. Jackie stringe subito amicizia con Wallace Fennel quando il ragazzo l'aiuta a trovare chi ha colpito la Porsche del padre. Nonostante Wallace e Jackie si fidanzino ben presto, Veronica si scontra con la ragazza molte volte soprattutto quando a Veronica viene fatto uno scherzo durante un programma televisivo, ideato proprio da Jackie, molto possessiva e gelosa. I loro rapporti cambiano quando il padre di Jackie viene accusato di aver causato l'incidente dello scuolabus durante il quale rimasero uccisi diversi studenti dalla Neptune High. Alla fine Jackie e Veronica diventano amiche e il rapporto con Wallace si consolida. Purtroppo emerge un giro di scommesse e partite vendute in cui Terrace \u00e8 coinvolto cos\u00ec quando l'uomo si trova in ospedale, la sua carriera \u00e8 finita. Questo periodo per\u00f2 riavvicina Jackie al padre. Ma Terrace decide per il suo bene (dato che \u00e8 stato reclutato come scagnozzo dal boss con cui era in affari) di rispedirla a vivere con la madre. La ragazza \u00e8 cos\u00ec costretta a lasciare a Wallace una lettera in cui rivela di essersi trasferita a Parigi per frequentare la Sorbona. Veronica scopre per\u00f2 che Jackie si \u00e8 in realt\u00e0 trasferita a Brooklyn, New York. Sebbene affermi di essere figlia di una modella cresciuta nell'Upper Est Side, Jackie \u00e8 in realt\u00e0 figlia di una cameriera e ora a Brooklyn lavora con la madre in un ristorante. Jackie ha una figlia di due anni cresciuta da sua madre mentre lei era a Neptune. Jackie intercetta Wallace mentre si trova all'aeroporto di New York e gli rivela di dover rimanere a Brooklyn per essere una buona madre per suo figlio.\nStosh \"Piz\" Piznarski.\nStosh \"Piz\" Piznarski (stagione 3), interpretato da Chris Lowell, doppiato da Davide Chevalier.Il timido compagno di stanza di Wallace al college. \u00c8 appassionato di musica ed \u00e8 il presentatore della radio dell'universit\u00e0. Ha una relazione con Veronica.\nParker Lee.\nParker Lee (stagione 3), interpretata da Julie Gonzalo. Parker Lee \u00e8 la compagna di stanza all'Hearst College di Cindy \"Mac\" Mackenzie. Parker \u00e8 subito propensa a stringere amicizia con Mac. Quando incontra per la prima volta la migliore amica di Mac, Veronica, dice: \"Gli amici di Mac sono miei amici\" e d\u00e0 il benvenuto a Veronica a braccia aperte. Parker adora partecipare ai party e passare del tempo coi ragazzi cos\u00ec quando Veronica scopre Mac seduta fuori dalla porta della sua camera, Mac le rivela che Parker \u00e8 all'interno con un ragazzo e che i biglietti per il cinema della serata sono dentro. Veronica entra nella stanza, cercando il modo migliore per evitare di vedere Parker \"in azione\", prende i biglietti e lascia la stanza. Quella notte Veronica dorme nella stanza di Mac perch\u00e9 troppo stanca dopo il cinema. La mattina successiva le due ragazze vengono svegliate dalle urla di Parker che ha scoperto la sua testa rasata a zero: lo stupratore dell'Hearst College ha colpito ancora. Veronica scopre che la sera prima Parker non aveva avuto un rapporto consensuale e che i rumori che aveva sentito erano dello stupratore soltanto. Veronica si sente in parte colpevole per quel che \u00e8 successo in quanto non ha saputo fermarelo stupratore che si trovava a pochi passi da lei. Inizialmente Parker si dimostra particolarmente arrabbiata nei confronti di Veronica ma in seguito diventano amiche poich\u00e9 Veronica rivela a Parker di essere stata lei stessa vittima di uno stupro da parte di un altro ragazzo: Cassidy Casablancas. Nell'episodio Ciao,infedelt\u00e0 Parker va al bowling con Veronica, Logan e Piz e scopre di sentirsi attratta da Piz. Quando Veronica e Parker vanno a trovare Piz alla radio, Parker incontra Mercer, il responsabile del casin\u00f2 illegale rapinato nell'episodio precedente, e capisce che il suo profumo \u00e8 uguale a quello dello stupratore. Veronica comincia cos\u00ec ad indagare su Mercer e scopre tra i suoi vestiti un rasorio... ci\u00f2 le fa pensare che probabilmente Mercer \u00e8 lo stupratore dell'Hearst College. Nell'episodio finale del prima parte della terza stagione, vi \u00e8 un party dei Pi Sig poich\u00e9 il rettore Dean O'Dell ha reintegrato le confraternite. Lo stupratore annuncia, attraverso un annuncio sul quotidiano, che sceglier\u00e0 la sua prossima vittima proprio a quella festa. Cercando di aiutare le sue compagne di classe, Parker scopre uno speciale sottobicchiere in grado di provare che una bibita contiene della droga ed evitare cos\u00ec alle ragazze di essere stuprate. Veronica scopre chi sar\u00e0 la prossima vittima di Mercer e decide cos\u00ec di nascondersi nel letto della vittima. Quando Mercer scopre Veronica al posto della vittima, i due cominciano a combattere e la ragazza riesce a scappare e ad arrivare alla porta della stanza di Wallace e Piz. I due ragazzi si trovano per\u00f2 alla festa cos\u00ec Veronica viene aiutata da Moe, il responsabile di quell'ala del dormitorio, che la porta nella sua stanza. Qui Veronica viene per\u00f2 drogata da Moe per diventare la prossima vittima dello stupratore. Veronica prova a chiamare il padre che per\u00f2 non risponde. Decide cos\u00ec di usare il fischitto anti-stupro che le aveva dato Parker. Quando Parker capisce che qualcuno sta per essere stuprato e vede Mercer uscire dalla stanza di Moe, comincia ad urlare \"Stupro! Stupro! Stupro!\" attirando cos\u00ec una dozzina di studenti che vedono Mercer e Moe scappare. Parker entra nella stanza di Moe e vede Veronica distesa sul pavimento. Parker \u00e8 riuscita a fare quel che Veronica non aveva fatto. In seguito Parker comincia una relazione con Logan. Entrambi chiedono per\u00f2 il permesso a Veronica in momenti diversi. Mentre i due stanno insieme per\u00f2 Logan fa a pugni con Piz per proteggere Veronica e in seguito con un altro ragazzo. Parker capisce che Logan \u00e8 ancora innamorato di Veronica."}
{"id": "474606", "revid": "287204", "url": "https://it.wikipedia.org/wiki?curid=474606", "title": "Cratere Couperin", "text": "Couperin \u00e8 un cratere d'impatto presente sulla superficie di Mercurio, a 29,74\u00b0 di latitudine nord e 151,9\u00b0 di longitudine ovest. Il suo diametro \u00e8 pari a 80\u00a0km.\nIl cratere \u00e8 stato battezzato dall'Unione Astronomica Internazionale in onore del compositore francese Fran\u00e7ois Couperin."}
{"id": "474608", "revid": "196390", "url": "https://it.wikipedia.org/wiki?curid=474608", "title": "Tabella della storia della filosofia", "text": ""}
{"id": "474610", "revid": "682118", "url": "https://it.wikipedia.org/wiki?curid=474610", "title": "Couperin", "text": ""}
{"id": "474611", "revid": "486946", "url": "https://it.wikipedia.org/wiki?curid=474611", "title": "Chekov", "text": ""}
{"id": "474612", "revid": "919135", "url": "https://it.wikipedia.org/wiki?curid=474612", "title": "Geometria del taxi", "text": "In matematica, la geometria del taxi o distanza di Manhattan (in inglese \"Taxicab geometry\" o \"Manhattan distance\") \u00e8 un concetto geometrico introdotto da Hermann Minkowski secondo il quale la distanza tra due punti \u00e8 la somma del valore assoluto delle differenze delle loro coordinate.\nIl nome \u00e8 riferito al sistema stradale tipico di luoghi come il borough newyorkese di Manhattan, in cui gran parte delle vie di scorrimento sono ortogonali tra di loro; in Italia un tipico esempio sono le citt\u00e0 di Torino e Bari.\nDefinizione.\nFormalmente, si pu\u00f2 definire la distanza nella geometria del taxi, indicata come distanza formula_1, tra due punti nello spazio euclideo con un fissato sistema di coordinate cartesiane, la somma delle lunghezze delle proiezioni sugli assi cartesiani dei segmenti che congiungono i due punti.\nPer esempio, nel piano, la distanza formula_1 tra due punti formula_3 di coordinate formula_4 e il punto formula_5 di coordinate formula_6 \u00e8\nDa notare che la distanza formula_1 varia se il sistema di assi cartesiani ruota, mentre \u00e8 invariante per traslazioni degli assi o per riflessioni rispetto a un asse coordinato.\nLa distanza formula_1 \u00e8 anche detta distanza del taxi, perch\u00e9 \u00e8 la minore distanza che dovrebbe essere percorsa da un'automobile per muoversi tra due punti situati in una citt\u00e0 suddivisa in isolati quadrati, come Manhattan (tralasciando naturalmente i sensi unici e le eventuali strade oblique, e anche il fatto che nelle citt\u00e0 le strade esistono solo ai bordi degli isolati, non esiste la 3.14-esima strada).\nOgni percorso che va da un punto a un altro punto situato 3 isolati a est e 6 isolati a nord dovr\u00e0 essere lungo almeno 9 isolati.\nTutte le strade pi\u00f9 dirette sono lunghe esattamente 9 isolati.\nRispetto alla geometria euclidea, nella geometria del taxi non vale il primo criterio di congruenza dei triangoli: \u00e8 possibile generare due triangoli diversi aventi due lati e l'angolo fra essi compreso ordinatamente congruenti.\nRimane valido, invece, il postulato delle parallele.\nUna circonferenza nella geometria del taxi \u00e8 il luogo di punti che hanno la stessa distanza formula_1 dal centro.\nDette circonferenze sono in realt\u00e0 quadrati i cui lati formano un angolo di 45\u00b0 con gli assi coordinati.\nIn questo contesto, il rapporto fra la lunghezza di una circonferenza e il raggio formula_1 non \u00e8 formula_12, bens\u00ec 8.\nScacchi.\nNel gioco degli scacchi, la distanza tra le caselle sulla scacchiera per una torre viene misurata secondo la distanza della geometria del taxi. Il re e la regina usano invece la distanza di Chebyshev, e l'alfiere usa invece la distanza della geometria del taxi (tra caselle dello stesso colore) sulla scacchiera ruotata di 45 gradi, cio\u00e8 con le diagonali coincidenti con gli assi cartesiani. Per spostarsi da una casella a un'altra, solo i re hanno bisogno di un numero di mosse uguali alla distanza; torri, regine e alfieri hanno bisogno invece di una o due mosse (su una scacchiera vuota e assumendo, per l'alfiere, che la mossa sia possibile)."}
{"id": "474613", "revid": "31360", "url": "https://it.wikipedia.org/wiki?curid=474613", "title": "Campi di caravan", "text": ""}
{"id": "474618", "revid": "964", "url": "https://it.wikipedia.org/wiki?curid=474618", "title": "Tecniche del balletto", "text": "L'evoluzione e la diffusione del balletto classico ha portato alla nascita di diverse scuole e correnti ciascuna basata su una diversa tecnica del balletto.\nOgni tecnica ha un suo metodo di rappresentazione e di gestione dei passi e delle movenze.\nI pi\u00f9 importanti tra i numerosi e differenti metodi, ciascuno legato ad una scuola, sono:\nLe tecniche possono inoltre rinviare pi\u00f9 genericamente alle abilit\u00e0 e alle capacit\u00e0 del singolo ballerino. In generale, un'adeguata tecnica richiede delle buone posizioni (o allineamenti) e delle buone movenze. L'allineamento fa riferimento all'abilit\u00e0 del ballerino di mantenere la testa, le spalle e i fianchi allineati verticalmente. Le movenze si riferiscono alla capacit\u00e0 del ballerino di completare i movimenti con le gambe rivolte verso l'esterno."}
{"id": "474620", "revid": "2124998", "url": "https://it.wikipedia.org/wiki?curid=474620", "title": "Kristen Bell", "text": "Biografia.\nKristen Anne Bell, discendente da una famiglia di origini irlandesi e polacche, \u00e8 nata e cresciuta a Huntington Woods, sobborgo di Detroit. Sua madre, Lorelei Bell (nata Frygier), \u00e8 un'infermiera e suo padre, Tom Bell, lavora come direttore del telegiornale WOAI-TV di San Antonio. I suoi genitori si sono separati quando lei aveva due anni e suo padre si \u00e8 risposato. Dal secondo matrimonio di suo padre sono nate le sue sorellastre Sara e Jody. Kristen \u00e8 affetta all'occhio destro da una forma di strabismo. L'ha ereditata da sua madre, che l'aveva corretta da bambina. L'attrice ha dichiarato che se non dorme abbastanza, il problema peggiora. Ha chiamato il suo occhio destro \"Winky\", in \"onore\" del problema.\nQuando aveva quattro anni non le piaceva il suo nome, cos\u00ec che la madre la convinse ad usare il nome Anne. L'attrice utilizz\u00f2 la variante Annie fino al liceo. Ha frequentato ad Huntington Woods la Burton Elementary School, la stessa scuola frequentata dall'attrice Jessy Hodges e dall'attore David Geister. Ha partecipato alla sua prima audizione all'et\u00e0 di 11 anni, vincendo il doppio ruolo della banana e dell'albero in una produzione del Suburban Detroit Theater dal titolo \"Raggedy Ann e Andy\". Successivamente frequenta la Shrine Catholic High School a Royal Oak (Michigan).\nQui, nel 1997, intraprende il ruolo di attrice, e nella produzione dello spettacolo teatrale scolastico \"Il mago di Oz\" \u00e8 Dorothy Gale. \u00c8 apparsa anche in \"Fiddler on the Roof\" (1995), \"Lady, Be Good\" (1996), e \"Li'l Abner\" (1998). Nel 1998, l'anno in cui si diploma all'Universit\u00e0 di New York, la prestigiosa Tisch School of the Arts, dove ha studiato teatro musicale, appare in \"Amori &amp; segreti\" (\"Polish Wedding\"), un film che veniva girato localmente. Lo stesso anno Kristen \u00e8 stata nominata \"Ragazza pi\u00f9 bella dell'anno\", da una votazione di adulti.\nKristen Bell si laurea alla prestigiosa New York University nel 2001; subito dopo ottiene il ruolo di Becky Thatcher nel musical di Broadway \"The Adventures of Tom Sawyer\" e poi ottiene una parte anche nel musical Halloween Horror sempre a Broadway. Lo stesso anno fa un'apparizione nel film \"Pootie Tang\", ma solo durante la sequenza dei titoli di coda. Nel 2002 recita nel revival di Broadway \"The Crucible\".\nIn seguito Kristen Bell partecipa come guest star in diversi episodi di alcune serie televisive. Nel 2003 recita nel film televisivo \"Alla scoperta di mio padre\"; un anno dopo in \"Gracie's Choice\". Nel 2004 fa il suo debutto sul grande schermo nel film di David Mamet \"Spartan\" come Laura Newton, la figlia rapita del presidente, al fianco di Val Kilmer. La sua carriera fa un balzo ulteriore quando si aggiudica il ruolo principale nella serie TV \"Veronica Mars\". Questa serie ottiene ottimi giudizi dalla critica e dal pubblico per la performance di Kristen, tanto da supporre la possibile nomination per gli Emmy. \u00c8 stata inoltre guest star in due episodi di \"Deadwood\".\nKristen Bell ha il ruolo di Gracie in \"Fifty Pills\", film uscito nell'aprile 2006, continuando nel frattempo il suo lavoro per Veronica Mars. Kristen vive a Los Angeles ed \u00e8 stata ospite di alcuni show-tv serali molto popolari negli Stati Uniti. Una versione cinematografica del musical \"\" (ispirato a un film del 1938, che invece aveva scopi di propaganda anti-marijuana) esce sul network Showtime nell'aprile 2005, con Kristen nuovamente a recitare in un musical. Appare anche nel cortometraggio indipendente \"The Receipt\". Infine ha ruoli importanti nei film \"Roman\" e \"Pulse\", entrambi usciti nel 2006; l'ultimo \u00e8 un remake del film horror giapponese \"Kairo\". Ha preso parte anche a \"Fanboys\", sempre nel 2006. Nello stesso anno ha vinto il titolo PETA di \"vegetariana pi\u00f9 sexy\".\nNel 2007, terminata la serie \"Veronica Mars\", Kristen entra a far parte del cast regolare della seconda stagione del serial TV \"Heroes\", dove interpreta Elle Bishop. Sempre nel 2007 presta volto e voce al personaggio di Lucy Stillman nel videogioco \"Assassin's Creed\", e ha fatto lo stesso nel 2009 per Assassin's Creed II e nel 2010 per . Nel 2008 ha preso parte ai film \"Non mi scaricare\", nel ruolo di Sarah Marshall, e \"Fanboys\", nel ruolo di Zoe. Sua inoltre \u00e8 la voce narrante della serie televisiva \"Gossip Girl\". Nel 2010 prende parte al film \"Burlesque\", di Steve Antin, con Christina Aguilera e Cher, dove interpreta Nikki, la prima ballerina del Burlesque Lounge e rivale di Ali, il personaggio interpretato dalla Aguilera.\nNel 2011 la Bell viene scelta per la serie TV \"House of Lies\", dove interpreta Jeannie, una brillante ragazza laureatasi alla Columbia che si ritrova attratta, pur senza volerlo, dal collega Marty. Nel 2012 viene annunciata la partecipazione dell'attrice al film \"Stuck In Love\" di Josh Boone. Kristen Bell ha partecipato all'ultimo episodio di \"Gossip Girl\", interpretando se stessa, insieme a Rachel Bilson, impegnata nella realizzazione del film tratto dai libri di Dan Humphrey, uno di personaggi principali della serie. Nel 2013 partecipa al film d'animazione \"Frozen - Il regno di ghiaccio\", della Disney, doppiando la protagonista Anna; Kristen ha interpretato anche le parti cantate del personaggio. Nel 2014 torna ad interpretare Veronica Mars nel film tratto dall'omonima serie tv. Nel 2016 \u00e8 protagonista della sitcom \"The Good Place\". Nello stesso anno, torna a doppiare in un film Disney, prestando la voce al bradipo Priscilla nel film \"Zootropolis\".\nVita privata.\nVegetariana e membro dell'associazione PETA, dal 2007 Kristen comincia a frequentare l'attore Dax Shepard. La coppia annuncia il fidanzamento, ma dichiara di volersi sposare solo quando verr\u00e0 riconosciuto il matrimonio tra persone dello stesso sesso negli Stati Uniti. Il 28 marzo 2013 la coppia ha una bambina, che viene chiamata Lincoln. Dopo la decisione della Corte Suprema degli Stati Uniti di rendere incostituzionale la legge che approva solo il matrimonio tra uomo e donna, Kristen ha chiesto al fidanzato di sposarla tramite Twitter. Nell'ottobre del 2013 Kristen e Dax Shepard si sono sposati in una cerimonia civile a Beverly Hills. Il 20 dicembre 2014, Kristen e Dax annunciano tramite Twitter la nascita di Delta Bell Shepard.\nDoppiatrici italiane.\nNelle versioni in italiano dei suoi lavori, Kristen Bell \u00e8 stata doppiata da:\nDa doppiatrice \u00e8 sostituita da:"}
{"id": "474621", "revid": "991694", "url": "https://it.wikipedia.org/wiki?curid=474621", "title": "Sagra della Primavera", "text": ""}
{"id": "474622", "revid": "767487", "url": "https://it.wikipedia.org/wiki?curid=474622", "title": "Strutture superficiali di Mercurio", "text": "Segue un elenco delle liste delle strutture superficiali di Mercurio. La nomenclatura di Mercurio \u00e8 regolata dall'Unione Astronomica Internazionale; le liste contengono solo formazioni esogeologiche ufficialmente riconosciute da tale istituzione.\nEsistono inoltre delle formazioni che ricadono tre le albedo, la pi\u00f9 generica delle categoria utilizzate dall'UAI. Si tratta di caratteristiche significative, ma per le quali vi \u00e8 una significativa incertezza sulla loro reale natura fisica, oppure di nomi attribuiti nelle epoche storiche dell'osservazioni planetarie, prima che venissero adottate convenzioni di denominazione, e successivamente entrati nell'uso comune a tal punto da renderne impossibile una modifica."}
{"id": "474630", "revid": "78273", "url": "https://it.wikipedia.org/wiki?curid=474630", "title": "Alma Mahler", "text": ""}
{"id": "474637", "revid": "78273", "url": "https://it.wikipedia.org/wiki?curid=474637", "title": "Alma Mahler-Werfel", "text": ""}
{"id": "474656", "revid": "124705833", "url": "https://it.wikipedia.org/wiki?curid=474656", "title": "Schlager", "text": "Lo Schlager (pronuncia: Scilagher) (letteralmente \"battito\" o \"colpo\", usato anche per intendere una \"canzonetta di successo\") \u00e8 un genere di musica popolare diffuso prevalentemente nell'Europa Centrale e Settentrionale, in particolar modo in Austria, Germania, Ungheria, Svizzera, Paesi Bassi, Lituania, Slovenia, Croazia, Serbia e nei paesi scandinavi. \nCaratteristiche.\nLo Schlager \u00e8 caratterizzato da ballate dolci e sentimentali, melodie semplici e orecchiabili e arrangiamenti pop di facile presa e poco impegnativi. I testi generalmente sono incentrati sull'amore e i sentimenti. Questo genere \u00e8 stato spesso rappresentato all'Eurovision Song Contest.\nStoria.\nLa musica Schlager ha avuto un periodo di popolarit\u00e0 anche in Gran Bretagna e negli Stati Uniti, mentre dagli anni settanta il genere ha subito un calo di gradimento. Oggi la maggior parte dei giovani associa la musica schlager al gusto camp. Dalla met\u00e0 degli anni novanta, tuttavia, lo Schlager \u00e8 stato oggetto di un revival in Germania. Molte discoteche o club alla moda tedeschi programmano playlist di genere Schlager durante la serata e numerosi gruppi musicali realizzano cover di celebri brani Schlager degli anni settanta, oppure creano nuova musica con questo stile.\nSchlager Move.\nOgni anno i fan di musica Schlager si radunano ad Amburgo vestiti con abiti freak per la \"street parade\" Schlager Move."}
{"id": "474671", "revid": "25884", "url": "https://it.wikipedia.org/wiki?curid=474671", "title": "Tronco dell'encefalo", "text": ""}
{"id": "474682", "revid": "6923", "url": "https://it.wikipedia.org/wiki?curid=474682", "title": "Palatino Linotype", "text": "In tipografia, Palatino \u00e8 un tipo di carattere con grazie creato da Hermann Zapf nel 1948. \u00c8 ammirato da molti per la sua grazia e potenza. \u00c8 stato adattato praticamente a tutte le tecnologie tipografiche, ed \u00e8 probabilmente uno dei pi\u00f9 usati e copiati tipi di carattere esistenti.\nChiamato cos\u00ec in onore di Giambattista Palatino, un maestro della calligrafia italiano del sedicesimo secolo, il Palatino \u00e8 basato sui tipi di carattere del Rinascimento italiano, che imitano la scrittura calligrafica. Ma mentre i tipi rinascimentali tendenzialmente usavano lettere pi\u00f9 piccole con tratti verticali pi\u00f9 lunghi (ascendenti e discendenti) e spessori pi\u00f9 fini, Palatino ha proporzioni pi\u00f9 ampie, ed \u00e8 considerato molto pi\u00f9 facile da leggere.\nLe fonderie Linotype e Adobe vendono entrambe versioni autentiche del Palatino; Il \"Palatino Linotype\" \u00e8 autorizzato da Zapf come la versione definitiva del Palatino."}
{"id": "474687", "revid": "729019", "url": "https://it.wikipedia.org/wiki?curid=474687", "title": "Egoismo", "text": "Per egoismo si intende un insieme di atteggiamenti e comportamenti finalizzati unicamente, o in maniera molto spiccata, al conseguimento dell'interesse del soggetto che ne \u00e8 autore, il quale persegue i suoi fini anche a costo di danneggiare, o comunque limitare, gli interessi del prossimo (questa \u00e8 gi\u00e0 un'accezione peggiorativa dell'egoismo). La radice del termine \u00e8 la parola latina \"ego\", che significa \"io\". Il comportamento opposto all'egoismo \u00e8 l'altruismo.\nDescrizione.\nI comportamenti egoistici possono a volte degenerare in forme patologiche, determinando condizioni di solitudine sociale che possono sfociare persino nel suicidio (il \"suicidio egoistico\" teorizzato da \u00c9mile Durkheim).\nIn sociologia e politica si parla a volte di \"egoismo sociale\", con riferimento a gruppi di persone che, sentendosi avvantaggiate, di solito economicamente, rispetto ad altri gruppi di persone appartenenti alla loro stessa compagine sociale, si adoperano per mantenere ed ampliare il proprio stato di vantaggio, per esempio appoggiando le organizzazioni politiche e sindacali pi\u00f9 conservatrici. L'opposto dell'egoismo sociale \u00e8 la solidariet\u00e0.\nKant riconosce un \"egoismo logico\", attraverso il quale un soggetto reputa del tutto superfluo sottoporre le proprie idee alla verifica di quelle altrui, superandone in questo modo l'eventuale dissenso; un \"egoismo estetico\", nel quale il principio universale del bello \u00e8 unicamente formato dal gusto personale di chi lo idealizza; un \"egoismo morale\", in cui il beneficio personale diventa il fine unico del comportamento.\nAltra interpretazione la si ha per l'egoismo cosciente in Friedrich Nietzsche, in (minima) parte riconducibile ai concetti di volont\u00e0 di potenza e oltreuomo, concetti comunque complessi e non sintetizzabili in brevi definizioni.\nSar\u00e0 soprattutto Max Stirner a ribaltare completamente i presupposti etici morali e sociali di egoismo. \nLa libert\u00e0, unica, dell'individuo \u00e8 teoricamente infinita e senza confini, io individuo e solo io posso sottoporla a dei limiti. Di fronte al singolo tutto si connota come propriet\u00e0 di esso. \u00c8 una propriet\u00e0 estendibile tanto quant'\u00e8 il potere in possesso dell'unico. Tutto ci\u00f2 che sta intorno all'unico, quindi anche gli altri unici, non sono che mezzi per l'esercizio del suo potere per il soddisfacimento della sua volont\u00e0.\nPer sfruttare la mia libert\u00e0 posso usare, correttamente, ogni mezzo, addirittura l'ipocrisia e l'inganno.\nEgoismo etico.\nL'egoismo etico (anche semplicemente chiamato egoismo) \u00e8 una posizione etica normativa per cui l'ente morale dovrebbe muoversi in base ai propri interessi personali. Esso differisce dall'egoismo psicologico, che afferma che la gente \"agisce\" solo in base ai propri interessi. L'egoismo etico si differenzia anche dall'egoismo razionale, il quale sostiene che semplicemente \u00e8 razionale agire nei propri interessi personali. Queste concezioni di pensiero, tuttavia, possono essere combinate con l'egoismo etico.\nL'egoismo etico \u00e8 in contrasto con l'altruismo etico, il quale afferma che il garante morale ha l'obbligo di aiutare e servire gli altri. Sia l'egoismo che l'altruismo sono in disaccordo con l'utilitarismo etico, che afferma che il garante morale dovrebbe considerare i propri interessi (meglio noti come soggetti) senza avere alcun riguardo per gli altri (come fa l'egoismo, elevando i propri interessi e il proprio \"io\" su gli altri), ma allo stesso tempo un individuo non dovrebbe (come invece l'altruismo fa) sacrificare uno dei propri interessi per aiutare quelli degli altri, dal momento che uno degli interessi personali (ad esempio, un proprio desiderio o benessere) \u00e8 sostanzialmente equivalente ai medesimi altrui. Egoismo, utilitarismo, e altruismo sono tutte forme derivate dal consequenzialismo, ma l'egoismo e l'altruismo contrastano con l'utilitarismo, giacch\u00e9 entrambi sono delle forme derivate dal consequenzialismo che focalizzano sull'agente morale; anche se l'utilitarismo viene definito neutrale verso l'agente (presentandosi come obiettivo e imparziale), allo stesso modo \u00e8 indifferente verso i bisogni individuali del soggetto stesso, cos\u00ec come non considera questi come uguali ai bisogni primari, ai desideri, o al benessere di tutti gli altri.\nL'egoismo etico, tuttavia, non richiede agenti morali per ledere gli interessi e il benessere degli altri quando \u00e8 artefice di una deliberazione morale; ad esempio, che cosa \u00e8 presente negli interessi personali di un agente pu\u00f2 essere dannoso per inciso, favorevole o neutrale nei suoi effetti sugli altri. L'individualismo permette che gli interessi e il benessere altrui siano presi o non, in considerazione, a patto che ci\u00f2 che viene scelto sia efficace nel soddisfare gli interessi personali dell'agente stesso. N\u00e9 l'egoismo etico comporta necessariamente che, nel perseguire gli interessi personali, si dovrebbe sempre fare ci\u00f2 che si vuole; a lungo termine, la realizzazione di desiderare a breve termine pu\u00f2 risultare dannosa per il proprio io. Sulle parole di James Rachels, \"l'egoismo etico [...] approva l'egocentrismo, ma non accetta la follia.\"\nL'egoismo etico \u00e8 stato spesso la base filosofica per svariate dottrine quali il libertarianismo o l'anarco-individualismo come ad esempio si pu\u00f2 riscontrare in Max Stirner, anche se nella sua filosofia si pu\u00f2 riscontrare una leggera dose di altruismo. Queste sono posizioni politiche basate in parte sul pensiero che gli individui non dovrebbero impedire coercitivamente agli altri di esercitare la propria libert\u00e0 di azione.\nEgoismo psicologico.\nL'egoismo psicologico \u00e8 la concezione per cui gli esseri umani sono sempre motivati dai propri interessi legittimi ovvero dalla convenienza, anche in azioni che sembrano mostrarsi come atti di altruismo. Afferma che, quando le persone decidono di aiutare gli altri, alla fine lo fanno semplicemente per ricavarne dei benefici personali, che gli individui stessi si aspettano di ottenere, direttamente o indirettamente, dal fare ci\u00f2. Ad esempio secondo alcuni psicologi e sociologi non esiste un altruismo totalmente disinteressato e gratuito, in quanto un beneficio (non materiale) del donatore potrebbe sempre essere individuato: si pensi alla gratificazione, alla cessazione da empatia, all'autorealizzazione e all'appagamento del senso di giustizia. Tuttavia, questa visione \u00e8 strettamente legata ad altre forme di egoismo, come l'egoismo etico o l'egoismo razionale. \u00c8 una visione non convenzionale, giacch\u00e9 si pone solo delle questioni su come le cose appaiono, e non come dovrebbero essere.\nUna forma specifica dell'egoismo psicologico \u00e8 l'edonismo psicologico, l'idea per cui il motivo finale di ciascun'azione delle volont\u00e0 umana \u00e8 il desiderio di sperimentare il piacere o di evitare il dolore. Molti dibattiti sull'egoismo psicologico si concentrano su questa diversit\u00e0, ma entrambi non sono la stessa cosa: si pu\u00f2 ritenere che tutte le azioni sono strettamente motivate da considerazioni di interesse esclusivamente personale senza pensare che tutti gli agenti concepiscano i propri interessi in termini di sensazioni di piacere e dolore.\nL'egoismo psicologico \u00e8 controverso. I fautori sostengono che ci\u00f2 sia vero sia perch\u00e9 \u00e8 stabilito da riflessioni sulla psicologia umana sia su semplici prove empiriche.\nEgoismo razionale.\nIn etica, l'egoismo razionale (chiamato anche egotismo) \u00e8 il principio per cui un'azione \u00e8 razionale se e solo se si enfatizzano gli interessi personali di un individuo. Tale forma di pensiero \u00e8 una concezione normativa dell'egoismo. Tuttavia, \u00e8 diverso dalle altre forme di egoismo, come l'egoismo etico e psicologico. Mentre l'egoismo psicologico si muove in base al motivo e quello etico sulla moralit\u00e0, l'egoismo razionale \u00e8 una visione riguardo alla razionalit\u00e0. L'egoismo etico inoltre si differenzia dall'amoralit\u00e0."}
{"id": "474688", "revid": "125492420", "url": "https://it.wikipedia.org/wiki?curid=474688", "title": "Tradimento (album)", "text": "Tradimento \u00e8 il terzo album in studio del rapper italiano Fabri Fibra, pubblicato il 26 maggio 2006 dalla Universal Music Group.\nL'album \u00e8 considerato il disco che ha aperto l'hip hop al grande pubblico in Italia.\nDescrizione.\nIl titolo \u00e8 un esplicito riferimento al tradimento che il rapper commise agli occhi degli amanti del genere pi\u00f9 hardcore, ovvero la firma con la major Universal Music Group, dopo diverse produzioni distribuite tramite l'etichetta indipendente Vibrarecords. Le basi del disco sono di Nesli, di Big Fish e di DJ Nais. Il disco \u00e8 stato registrato tra il Teste Mobili Studio di Senigallia e il Doner Studio di Milano.\nL'album \u00e8 stato certificato disco di platino in Italia, entrando nella prima settimana direttamente alla prima posizione della classifica. \"Tradimento\" ha venduto oltre copie ed \u00e8 considerato uno tra i migliori album italiani del decennio dalle classifiche di Rockol.\nRiedizioni.\nIl 1\u00ba dicembre 2006 \u00e8 stata pubblicata la \"Platinum Edition\", una versione speciale che consiste in un doppio disco pubblicata per celebrare il disco di platino ottenuto dal rapper con \"Tradimento\". Il primo disco \u00e8 l'album standard, mentre il secondo (denominato \"Pensieri scomodi\") contiene 11 tracce inedite, tutte prodotte da Big Fish.\nNel 2016, a distanza di dieci anni dalla pubblicazione dell'album, Fabri Fibra ha annunciato \"Tradimento 10 anni - Reloaded\", edizione speciale comprensiva di un secondo CD comprendente 14 remix dei brani originari realizzati da svariati rapper e produttori, tra cui Don Joe e Big Fish; in aggiunta verr\u00e0 commercializzata anche un'edizione deluxe costituita anche dal mixtape \"Pensieri scomodi\" del 2006, la versione doppio vinile di \"Tradimento\", una maglietta e un poster.\nCritiche.\nIl brano \"Cuore di latta\" parla di Erika e Omar, i due giovani di Novi Ligure che uccisero la madre e il fratellino della ragazza. Al Tribunale dei minori di Milano, credettero che Fibra stesse facendo apologia di reato, dicendo che Erika ed Omar avevano fatto la cosa giusta ad uccidere: il presidente Livia Pomodoro ha ampiamente criticato il testo e i modi dell'artista. Il disco \"Tradimento\" ha raggiunto le vette delle classifiche nonostante il linguaggio esplicito e lo scarso rispetto della donna contenuti in alcuni testi."}
{"id": "474699", "revid": "124156842", "url": "https://it.wikipedia.org/wiki?curid=474699", "title": "Aldo Spallicci", "text": "Biografia.\nDalla nascita al 1945.\nDiscendente da famiglia di piccola ma antica nobilt\u00e0 originaria di Filottrano, Aldo fu figlio secondogenito di un medico condotto, Silvestro Spallicci, e di Maria Bazzocchi.\nVisse gioiosamente gli anni dell'infanzia in campagna: trascorse tutto il tempo libero con i figli dei contadini che vivevano a S. Maria Nuova. Sapeva inoltre che sarebbe diventato medico, per volere del padre: quando questi mor\u00ec, nel 1904, la madre si trasfer\u00ec a Forl\u00ec per fornirgli un sicuro avvenire.\nFrequent\u00f2 il Liceo Morgagni. Al liceo conobbe Maria Martinez (1885-1967), che nel 1911 divent\u00f2 sua moglie e da cui, nello stesso anno, ebbe la prima figlia, Ada. L'anno seguente (1912) si laure\u00f2 in Medicina e chirurgia all'Universit\u00e0 di Bologna. Discusse la tesi con Augusto Murri. Il suo primo impiego \u00e8 all'Arcispedale Sant'Anna di Ferrara. Successivamente \u00e8 medico interino: dapprima a Lugo (RA), poi a Cervia ed a Sant'Alberto (Ravenna).\nMazziniano nell'animo, nel 1912 s'iscrisse al Partito Repubblicano Italiano (PRI). Nello stesso anno si arruol\u00f2 tra i ranghi della spedizione di volontari italiani (la Legione Garibaldina, guidata dal figlio di Garibaldi, Ricciotti), che combatterono al fianco della Grecia contro la Turchia. Partecip\u00f2 alla battaglia per la conquista della quota di Drisko (9-10-11 dicembre 1912).\nNell'agosto 1914 scoppi\u00f2 la prima guerra mondiale. L'Italia scelse una posizione neutralista. Ma non Spallicci, convinto interventista, che si arruol\u00f2 come medico volontario nella Legione Garibaldina. Forn\u00ec il suo apporto alle truppe che combattevano per la difesa della Francia a N\u00eemes.\nNella primavera del 1915 nacque la secondogenita, Anna. Il 24 maggio l'Italia annunci\u00f2 l'entrata in guerra contro l'Impero austriaco. Spallicci, desideroso che Trento e Trieste si riunissero alla madrepatria, si arruol\u00f2 volontario; venne assegnato all'11\u00ba Reggimento fanteria \"Casale\", di stanza sulla linea del fronte tra il Monte Podgora e la piazzaforte di Gorizia come ufficiale medico. Prest\u00f2 la propria opera in trincea e nei posti di medicazione allestiti dietro le linee di combattimento. Rimase tra i ranghi della Brigata \"Casale\" fino alla primavera del 1917, quando venne trasferito al XXXI Gruppo Bombarde. Si trovava nel Carso quando l'Austria-Ungheria lanci\u00f2 l'offensiva di Caporetto, che determin\u00f2 lo sfondamento delle linee difensive italiane e il ripiegamento sul Piave.\nSuccessivamente Spallicci venne trasferito al 207\u00ba Reggimento della Brigata \"Taro\". Fu congedato con il grado di capitano. Durante il conflitto fu insignito di tre croci di guerra. Al ritorno dal fronte apr\u00ec un proprio studio medico a Forl\u00ec e, come molti forlivesi, prese una casa al mare sul litorale cervese. Nel 1919 nacque il terzo figlio, Mario. Per tutta la sua vita, Spallicci affianc\u00f2 alla sua professione l'attivit\u00e0 di divulgatore della cultura romagnola.\nNel 1920 diede vita alla rivista \u00abLa Pi\u00ea\u00bb, che cur\u00f2 fino alla fine dei suoi giorni e rappresent\u00f2 la sua iniziativa editoriale pi\u00f9 importante. L'anno seguente organizz\u00f2, con B. Pergoli ed E. Rosetti, le \u00abEsposizioni romagnole riunite\u00bb (Forl\u00ec), antesignane del Museo etnografico. Nel 1925 ottenne la libera docenza in Clinica pediatrica. A causa della sua opposizione al fascismo fu minacciato, poi arrestato (novembre 1926) e recluso nel carcere della Rocca di Forl\u00ec. La libera docenza gli fu revocata. Fu costretto a trasferirsi in domicilio coatto a Milano con la famiglia e la madre (febbraio 1927). Nel capoluogo lombardo apr\u00ec un ambulatorio e visse poveramente, ma dignitosamente, mantenendo i rapporti con gli altri \"esuli\" romagnoli.\nNel 1941 fu inviato per alcuni mesi al confino a Mercogliano (Avellino), da dove torn\u00f2 in agosto a Milano. Nel 1943 il capoluogo lombardo fu colpito dai bombardamenti alleati. Spallicci si rifugi\u00f2 a Cervia-Pineta (l'odierna Milano Marittima). Qui fu arrestato e ricondotto a Milano nel carcere di San Vittore, dove rimase detenuto fino alla caduta del regime (25 luglio 1943). Liberato, dapprima partecip\u00f2 alla riorganizzazione del Partito Repubblicano lombardo, poi ritorn\u00f2 con la famiglia nella cittadina ravennate. Nel periodo del passaggio del fronte (1944), si un\u00ec alla VIII armata britannica e pronunci\u00f2 undici discorsi radiofonici (poi raccolti in volume) per incitare i romagnoli a continuare a combattere fino alla vittoria finale. Dopo la Liberazione decise di stabilirsi definitivamente a Milano Marittima. Abit\u00f2 dapprima in viale Gramsci, poi si trasfer\u00ec in via G. Vasari, dove prese residenza in una villa cui diede il nome di \"Buscarola\" (la sterpazzola, un passeraceo che nidificava nei cespugli della stessa villa)\nNel dopoguerra.\nAldo Spallicci fu uno dei maggiori esponenti del Partito repubblicano in Romagna. Il 2 giugno 1946 fu eletto deputato all'Assemblea Costituente per il PRI nel XIII Collegio (Bologna-Ferrara-Forl\u00ec-Ravenna). Collabor\u00f2 soprattutto alla stesura del punto 5 dei Principi fondamentali (autonomie locali e decentramento amministrativo). Fu eletto senatore nella I legislatura, sempre per il PRI, nel collegio di Ravenna, e nella II legislatura nel collegio di Cesena. Durante la II Legislatura fu, assieme ad altri deputati, membro italiano dell'Assemblea parlamentare del Consiglio d'Europa.\nEbbe anche incarichi governativi: per tutta la seconda legislatura (1948-1953) fu Alto commissario aggiunto per l'igiene e la sanit\u00e0 pubblica, collaborando alla nascita del Ministero della Sanit\u00e0. Fu Sottosegretario di Stato al Turismo nel VI e VII Governo De Gasperi (1950 e 1951). Una volta cessati gli impegni politici, continu\u00f2 a Cervia la professione di medico pediatra e l'attivit\u00e0 di divulgatore e promotore della cultura romagnola. Nel 1955 inaugur\u00f2 a Forl\u00ec il Giardino della flora spontanea della Romagna, da lui fatto allestire con il naturalista Pietro Zangheri. Nel 1961 decide di raccogliere la sua produzione poetica in un volume unico: esce \"Poesie in volgare di Romagna\" (sar\u00e0 seguita da una nuova raccolta, \"Tutte le poesie in volgare di Romagna\", uscita nel 1975).\nNella seconda met\u00e0 degli anni cinquanta, ravvisando nella linea politica del PRI un'attrazione innaturale verso le concezioni marxiste, decise di distanziarsi dalla dirigenza del partito, affermando la propria autonomia. Nel 1964, in seguito all'espulsione dal Partito Repubblicano di Randolfo Pacciardi, lo segu\u00ec nella nuova formazione politica da lui fondata, l'Unione Democratica Nuova Repubblica. Nel 1965 ottenne la libera docenza in Storia della medicina.\nIl 4 maggio 1967 mor\u00ec la moglie Maria. Il 28 agosto 1972 mor\u00ec anche la figlia secondogenita Anna. Spallicci si trasfer\u00ec presso la primogenita Ada a Premilcuore, centro dell'Appennino forlivese.\nQui si spense il 14 marzo 1973 all'et\u00e0 di 87 anni. Riposa nel cimitero di Santa Maria Nuova con i suoi congiunti.\nL'autonomia della Romagna.\nSpallicci affianc\u00f2 all'attivit\u00e0 medica un'intensa opera di divulgazione dell'idea dell'autonomia amministrativa della Romagna. Cos\u00ec spiegava il motivo:\nSpallicci fu sempre contrario allo \"stato accentrato, napoleonico\" e favorevole alla \"regionalizzazione\". Espresse la sua posizione in sede di dibattito in Aula ed in Commissione all'Assemblea Costituente (1946-47), dove chiese l'istituzione della Regione Romagna, precisandone anche i confini.\nNel suo intervento all'Assemblea Costituente del 4 giugno 1947, Spallicci si richiam\u00f2 alla Romagna con questi termini: \nSpallicci intervenne spesso in difesa del patrimonio naturale (faunistico, botanico e paesaggistico) della sua terra, anche con proposte e interrogazioni parlamentari.\nPer le sue battaglie politiche in favore del territorio, Spallicci \u00e8 stato chiamato \"E' ba' dla Rum\u00e2gna\" (il babbo della Romagna), per la quale propose anche una bandiera.\nPoesie e cante.\nLa produzione poetica di Aldo Spallicci \u00e8 stata ampia: possono essergli attribuiti quasi una ventina di titoli, dal 1908 al 1973. Sin dall'inizio sceglie di esprimersi in romagnolo, che sente la lingua pi\u00f9 vicina agli aspetti della realt\u00e0 che descrive e la pi\u00f9 adatta ad esprimere i suoi stati d'animo. Scrive nel dialetto di Forl\u00ec, citt\u00e0 che l'ha accolto all'et\u00e0 di 18 anni. Spallicci propone una nuova idea di dialetto: non pi\u00f9 solo poesia d'occasione o ricreativa, ma poesia lirica, conferendo al romagnolo lo statuto di lingua dei sentimenti e delle emozioni.\nLa sua opera d'esordio \u00e8 una raccolta di sonetti in forlivese (\"Rum\u00e2gna\", 1908). I suoi temi sono la campagna, gli animali e la vita dei contadini. La sua seconda silloge poetica \u00e8 \"I campi\u00f9n d'Furl\u00e8\" (1910). Il suo interesse deriva dal desiderio di \u00abrimettere in onore le tradizioni spente o vicine a spegnersi\u00bb. L'intento di Spallicci non \u00e8 conservativo, cio\u00e8 volto a \"salvare\" le usanze dei tempi passati cos\u00ec com'erano: al contrario desiderava rinnovarle e vivificarle. Insieme alle poesie in romagnolo, Spallicci scrive delle cante (termine romagnolo per \"canzoni popolari\").\nLe prime vengono musicate dall'amico forlivese Cesare Martuzzi. Nascono cos\u00ec \"La Maj\u00e9\", \"Pr'e cheld\", \"A gramadora\", \"A trebb\". \"La Maj\u00e8\" \u00e8 la prima canta popolare romagnola su testo d'autore (fino ad allora le cante si tramandavano oralmente e non se ne conoscevano gli autori). Viene eseguita la prima volta a Bertinoro nel 1910.\nLa tensione poetica spinge Spallicci ad approfondire la conoscenza delle tradizioni locali: si interessa ai lavori che fanno i contadini, a come vivono e quali sono le loro usanze. Nasce il fervido interesse per gli studi folclorici che accompagner\u00e0 Spallicci per tutta la vita e ne far\u00e0 uno dei massimi conoscitori delle tradizioni popolari romagnole. In questo periodo Spallicci svolge le proprie ricerche etnografiche presso la Biblioteca civica di Forl\u00ec, dov'\u00e8 depositato il Fondo Piancastelli; per esplorare le campagne usa la bicicletta. Nel 1912 pubblica \"La Cav\u00eaja dagli dagli an\u00ebll\". Per la prima volta la caveja esce dal ristretto ambito rurale ed entra a far parte del mondo letterario. \u00c8 opinione degli studiosi che Spallicci sia stato il principale artefice dell'elevazione della caveja a simbolo della Romagna.\nLa lingua romagnola non aveva mai avuto una grafia uniforme, valida per tutte le varianti locali. Spallicci \u00e8 il primo a sviluppare un sistema di grafia unificato per la scrittura del romagnolo che risponda a criteri di rigore scientifico. A Spallicci si deve anche l'ideazione del \"trebbo poetico\". Il primo si tiene a Montemaggio di Bertinoro il 13 settembre 1914. Spallicci riprende la tradizione romagnola delle veglie notturne nelle case dei contadini, dove le famiglie trascorrevano le fredde sere invernali in compagnia di cantastorie e favolisti.\nNel 1920 esce la raccolta \"Al Canti\", dedicata nuovamente al canto corale popolare. Spallicci scrive di suo pugno nuove cante e le fa musicare dal lughese Francesco Balilla Pratella. Il teorico del futurismo crea melodie nuove, armonizzazioni e polifonie moderne, in maniera che le nuove cante non siano copie di quelle originali, ma una loro evoluzione. Il progetto spallicciano di innestare il nuovo nel solco della tradizione dar\u00e0 nuova linfa alle cante romagnole, genere che, grazie anche a Spallicci viene tuttora eseguito a distanza di vari decenni dalla sua morte.\nAttivit\u00e0 editoriale.\nAldo Spallicci \u00e8 stato attivo sia come curatore editoriale che come editore:\nMerito fondamentale di Spalicci \u00e8 stato l'aver conferito al romagnolo la dignit\u00e0 di lingua letteraria, al pari di ogni lingua nazionale. Negli anni in cui Spallicci esordiva come poeta, il romagnolo era considerato la lingua \"dei poveri e degli ignoranti\", incapace di esprimere sentimenti e finezze letterarie. \u00abSe c'\u00e8 da iscriversi all'elenco degli ignoranti e dei poveri, questa \u00e8 la mia scelta\u00bb, tagli\u00f2 corto Spallicci, che aggiunse:\nOpere.\nPoesia in lingua romagnola.\nAldo Spallicci \u00e8 il poeta romagnolo che ha composto il maggior numero di opere e nel pi\u00f9 lungo arco di tempo (1909-1973):\nEditoria scolastica.\nL'Opera Omnia di Spallicci \u00e8 stata curata da Dino Pieri e da Maria Assunta Biondi. Si compone dei seguenti volumi:"}
{"id": "474712", "revid": "1543377", "url": "https://it.wikipedia.org/wiki?curid=474712", "title": "Eredoatassia cerebellare", "text": "L'eredoatassia cerebellare \u00e8 una malattia di tipo ereditario che compare nel corso dell'adolescenza o dopo i venti anni. \u00c8 un'atassia progressiva causata da atrofia dei lobi laterali del cervelletto.\nLa malattia causa una mancanza di coordinazione dei movimenti e dell'andatura oltre a disturbi della vista e del linguaggio. Pu\u00f2 causare una diminuzione della forza muscolare, nistagmo, esagerazione dei riflessi osteotendinei, tremore agli arti superiori."}
{"id": "474713", "revid": "1564499", "url": "https://it.wikipedia.org/wiki?curid=474713", "title": "Fonologia della lingua russa", "text": "La lingua russa possiede cinque vocali, che sono scritte con lettere differenti a seconda del fatto che palatalizzino o no la consonante a loro precedente. Le consonanti sono considerate tipicamente in coppia, chiamate consonanti \"dure\" (non palatalizzate) o \"deboli\" (palatalizzate).\nLa lingua standard, basata sul dialetto moscovita, possiede un forte accento, che pu\u00f2 svolgere una funzione di differenziazione lessicale, e una moderata modulazione di tono (che non ha funzioni lessicali). Alcune vocali atone tendono ad essere ridotte ad una vocale di timbro indistinto (scev\u00e0) e i gruppi consonantici tendono ad essere semplificati. I dialetti parlati mostrano un gran numero di variazioni.\nVocali.\nIl russo standard moderno ha cinque vocali:\nLa seconda lettera in ogni coppia (eccetto ) indica il suono prodotto dalla \"iotizzazione\" (all'inizio della parole) o dalla \"palatalizzazione\" (quando preceduta da una consonante) della vocale stessa.\nLa pronuncia delle vocali russe dipende per la maggior parte dal dialetto. Nel russo standard la pronuncia viene modificata come segue.\nVocali atone.\nLa pronuncia standard prevede che solo le vocali toniche vengano pronunciate chiaramente. In posizione atona le vocali vengono \"ridotte\" in vari modi, a seconda della posizione della vocale in relazione alla sillaba tonica. L'ortografia standard non riflette la riduzione delle vocali.\nSemivocali.\nIl russo possiede la semivocale \u0439 , equivalente all'italiana \"i\" di ieri\" (scritto infatti in passato jeri\"). La non si trova mai tra due consonanti. Se segue una vocale, come in \"\u0440\u0443\u0441\u0441\u043a\u0438\u0439\" , viene visualizzata nella scrittura come \u0439. Se la precede (\"iotizzazione\"), viene incorporata nella vocale successiva nella scrittura, con i segni adibiti a rappresentare le vocali \"iotizzate\"/\"palatalizzate\", come spiegato in precedenza: \"\u0435\u043c\" \"mangio\". In alcune parole straniere, comunque, la \u0439 viene scritta prima della vocale ugualmente: \"\u0439\u043e\u0433\u0430\" \"yoga\" (la parola non esistente *\"\u0451\u0433\u0430\" verrebbe ad ogni modo pronunciata uguale). Se la segue immediatamente una consonante e precede una vocale, viene separata dalla consonante scrivendo nella scrittura usando il \"segno duro\" o \"tvjordyj znak\", \u044a, o dal \"segno molle\" o \"mjagkij znak\", \u044c: \"\u0441\u044a\u0435\u0437\u0434\u0438\u0442\u044c\" , \"andare con un mezzo di trasporto\"; \"\u043f\u0430\u043d\u044a\u0435\u0432\u0440\u043e\u043f\u0435\u0439\u0441\u043a\u0438\u0439\" \"pan-europeo\"; \"\u043f\u044c\u044e\" \"bevo\"; \"\u043f\u044c\u0435\u0441\u0430\" \"spettacolo teatrale\".\nConsonanti.\nConsonanti dure e deboli.\nLe consonanti russe sono di due tipi: \"dure\" (\"\u0442\u0432\u0451\u0440\u0434\u044b\u0435\") e \"deboli\" (\"\u043c\u044f\u0433\u043a\u0438\u0435\"). La pronuncia \"dura\" \u00e8 quella impiegata anche in italiano (con l'eccezione della \u043b, pronunciata invece che ). Nella pronuncia \"debole\" o \"palatalizzata\" la lingua \u00e8 schiacciata contro il palato duro, come per pronunciare una (trascritta foneticamente con ) sovrapposta alla pronuncia della consonante da palatalizzare.\nConsonanti con distinzione tra dure e deboli.\nLe consonanti \u0431 , \u0432 , \u0433 , \u0434 , \u0437 , \u043a , \u043b , \u043c , \u043d , \u043f , \u0440 , \u0441 , \u0442 , \u0444 , \u0445 possono prendere una pronuncia sia dura sia debole. Queste consonanti sono palatalizzate se:\nLa \u0445 dura \u00e8 simile alla \u2039ch\u203a tedesca in \"ach\". Il suo punto di articolazione \u00e8 \"velare\". La \u0445 debole , la sua equivalente palatalizzata, non viene pronunciata come la \u2039ch\u203a debole tedesca in \"ich\", che \u00e8 invece una consonante palatale.\nConsonanti senza distinzione tra dure e deboli.\nLe consonanti \u0436 , \u0446 , \u0447 , \u0448 e \u0449 non vengono distinte in dure e deboli. \nPer motivi storici, nella scrittura dei nomi femminili e in alcune forme non flessive a fine parola le consonanti \u0436, \u0447, \u0448 e \u0449 (non la \u0446) sono seguite dal segno debole \u044c.\nLa \u0436 pu\u00f2 avere anche una pronuncia palatalizzata (), oggi tendenzialmente sostituita da quella non palatalizzata. La palatalizzazione, del tutto facoltativa, pu\u00f2 essere realizzata nei gruppi consonantici \u2039\"\u0436\u0436\"\u203a (\"\u0436\u0436\u0451\u0448\u044c\" ) e \u2039\"\u0437\u0436\"\u203a (\"\u0435\u0437\u0436\u0443\" ) e nella parola \"\u0436\u044e\u0440\u0438\" (). In tutti gli altri casi la \u0436 non ha pronuncia palatalizzata.\nMutazioni fonetiche.\nNella lingua parlata la pronuncia delle consonanti subisce mutazioni che non vengono riflesse nell'ortografia.\nLa trasformazione storica di in al caso genitivo (e anche all'accusativo per le entit\u00e0 animate) singolare maschile e neutro di aggettivi e pronomi non viene riflesso nella moderna ortografia: \"\u0435\u0433\u043e\" , \"\u0431\u043e\u043b\u044c\u0448\u043e\u0433\u043e\" , \"\u0431\u0435\u043b\u043e\u0433\u043e\" , \"\u0441\u0438\u043d\u0435\u0433\u043e\" .\nAccento.\nUn forte \"accento\", piuttosto che il tono o la lunghezza delle vocali, determina lessicalmente il russo. L'accento pu\u00f2 cadere su ogni sillaba e pu\u00f2 variare all'interno del paradigma flessionale: \"\u0434\u043e\u0301\u043c\u0430\" , della casa, genitivo singolare; \"\u0434\u043e\u043c\u0430\u0301\" , le case, nominativo/accusativo plurale. Si notino le differenti riduzioni della \u043e atona prima e dopo l'accento.\nVarianti dialettali.\nIl russo \"standard\", di Mosca, ha come caratteristiche:\nLa pronuncia tipica di San Pietroburgo \u00e8 tradizionalmente pi\u00f9 monotonica e pi\u00f9 fedele a come le parole appaiono nel testo e tende a conservare inalterata la pronuncia dei prestiti.\nLe varie regioni mostrano un gran numero di variazioni, tuttavia, come accade in molte altre lingue, i mass media hanno considerevolmente livellato le differenze regionali.\n scandito lettera per lettera."}
{"id": "474714", "revid": "287204", "url": "https://it.wikipedia.org/wiki?curid=474714", "title": "Francesco Melzi", "text": "Biografia.\nCome l'archivio storico Melzi e tutti i documenti originali denunciano, il suo nome fu Giovanni Francesco. Solo a partire dal Novecento tra gli storici dell'arte il nome fu semplificato in Francesco.\nMisterioso personaggio, era figlio di Gerolamo Melzi, conte palatino, capitano della milizia milanese, soprintendente alla costruzione delle mura di fortificazione con cui Francesco Sforza voleva cingere la citt\u00e0 di Milano. Divenne allievo prediletto di Leonardo da Vinci nel 1506 all'et\u00e0 di quindici anni, stringendo col maestro toscano una profonda amicizia.\nNacque nel 1491, come si desume da un disegno firmato e datato 1510 dove si dichiara diciannovenne, conservato alla Pinacoteca Ambrosiana. Apparteneva alla ricca famiglia patrizia dei Melzi, proprietari di una villa tuttora esistente nel comune di Vaprio d'Adda, dove lo stesso Leonardo soggiorn\u00f2 pi\u00f9 volte. Dopo aver conosciuto il maestro in occasione del suo secondo soggiorno milanese (1508 - 1513), lo accompagn\u00f2 nel suo viaggio a Roma nel 1513 e in seguito in Francia nel 1517, dove gli rimase accanto fino alla morte avvenuta il 2 maggio 1519. Fu stipendiato dal Re di Francia Francesco I per la sua attivit\u00e0 di assistente del maestro toscano.\nIl 25 aprile 1518, nel castello di Cloux, Amboise, Leonardo da Vinci lo nomin\u00f2 nel suo testamento erede di \"tutti et ciascheduno li libri che edicto testatore ha de presente et altri istrumenti et portracti circa l'arte sua et industria de pictori\".\nDopo la morte di Leonardo, eredit\u00f2 tutti i disegni e i manoscritti artistici e scientifici del maestro, li trasfer\u00ec nella villa di famiglia a Vaprio d'Adda e li conserv\u00f2 fedelmente con s\u00e9 fino alla fine della sua vita. Alberto Bendidio, corrispondente di Alfonso d'Este, nel 1523 ricorda che erano in possesso del Melzi le carte di Leonardo. Giorgio Vasari, nell'edizione delle \"Vite dei pittori\" del 1568, scrive che Francesco \"ha care e tiene per reliquie tal carte insieme con il ritratto della felice memoria di Leonardo\".\nNel 1520 fu insignito del privilegio di gentiluomo di camera dal re Francesco I di Francia. Spos\u00f2 Angiola dei conti Landriani ed ebbe otto figli.\nNegli anni successivi egli redasse, quasi seguendo un accordo col maestro, il cosiddetto \"Libro di Pittura\" (noto anche come \"Trattato della Pittura\") di Leonardo, coordinando in un unico manoscritto (il codice \"Urbinate 1270\" della Biblioteca Apostolica Vaticana) scritti e pensieri sparsi, raccolti anche da fonti oggi non pi\u00f9 reperibili. Per compiere questa impresa Francesco organizz\u00f2 e numer\u00f2 l'intero complesso di manoscritti originali apponendo paragrafi e brevi note di sua mano, con rigoroso metodo filologico.\nIl patrimonio lasciato dal maestro toscano a Francesco fu poi ceduto dal suo figlio primogenito Orazio, dottore giureconsulto, a Pompeo Leoni, scultore ufficiale del Re di Spagna Filippo II, il quale promise in cambio cariche pubbliche presso il Senato di Milano. Questo fu l'inizio della dispersione dell'opera grafica di Leonardo.\nOpere.\nLe uniche opere certe di Francesco Melzi, firmate in lettere greche dall'artista, sono il \"Vertumno e Pomona\" conservato alla Gem\u00e4ldegalerie di Berlino, la \"Flora\" dell'Ermitage di San Pietroburgo, e il \"Gentiluomo con Pappagallo\" della Collezione Gallarati Scotti a Milano.\nA lui sono assegnate alcune opere leonardesche o copie da Leonardo, come la \"Leda col cigno\" degli Uffizi.\nFu un artista dotato di buon talento, come provano alcuni lavori degli ultimi anni di Leonardo in cui la sua mano si sostituisce spesso a quella del maestro, ormai impossibilitato a disegnare. Alcune opere che fino a qualche tempo fa erano attribuite a Leonardo da Vinci, sono state in seguito riconosciute come lavori di Francesco Melzi.\nRiferimenti culturali.\nLa \"Flora\" appare sulla copertina del disco \"Gli amori son finestre\" di Mango."}
{"id": "474715", "revid": "767487", "url": "https://it.wikipedia.org/wiki?curid=474715", "title": "Eremberto di Tolosa", "text": "Biografia.\nDapprima monaco a Fontenelle in Neustria, fu nominato vescovo di Tolosa nel 657 da Clotario III. Si dimise nel 668 a causa di gravi problemi di salute, ritirandosi a Fontenelle. Successivamente alla sua morte anche suo fratello Camargo ed i suoi due figli seguirono le sue orme entrando nel convento di Fontenelle, dopo aver donato tutti i propri possedimenti alla Chiesa.\nCulto.\nLa festa liturgica di sant'Eremberto si celebra il 14 maggio.\nDal Martirologio Romano: \"Nel monastero di Fontenelle nel territorio della Neustria, in Francia, sant'Eremberto, gi\u00e0 vescovo di Tolosa, che visse seguendo la regola monastica\"."}
{"id": "474721", "revid": "92723", "url": "https://it.wikipedia.org/wiki?curid=474721", "title": "Strugatski", "text": ""}
{"id": "474724", "revid": "729019", "url": "https://it.wikipedia.org/wiki?curid=474724", "title": "Andrej Ivanovi\u010d Er\u00ebmenko", "text": "Prese parte alla Rivoluzione d'Ottobre e nel 1918 ader\u00ec al Partito Comunista dell'Unione Sovietica. Protagonista di molte battaglie sul fronte orientale durante la seconda guerra mondiale, ebbe un ruolo decisivo soprattutto durante la battaglia di Stalingrado, in cui diresse la prima fase difensiva per poi prendere parte alla seconda fase offensiva (operazione Urano), contribuendo all'accerchiamento delle forze tedesche. In seguito continu\u00f2 a guidare vari \"fronti\" sovietici: comandante del secondo fronte baltico, conquist\u00f2 la Crimea (1943); partecip\u00f2 all'offensiva del Baltico (fine del 1944); comandante del quarto fronte ucraino riusc\u00ec a conquistare i Carpazi. Concluse la guerra partecipando all'offensiva su Praga.\nNel 1956 entr\u00f2 a far parte del Comitato centrale del PCUS e divenne alto funzionario al Ministero della Difesa.\nBiografia.\nNato a Markovka (ora Markivka, nell'attuale Ucraina) da una famiglia di contadini, Er\u00ebmenko fu arruolato nell'esercito imperiale nel 1913. Prest\u00f2 servizio sul fronte romeno durante la prima guerra mondiale. Fu arruolato nell'Armata Rossa nel 1918, dove prest\u00f2 servizio nella leggendaria cavalleria di Sem\u00ebn Michajlovi\u010d Bud\u00ebnnyj (Prima armata di cavalleria russa). Frequent\u00f2 la Scuola di Cavalleria di Leningrado e poi l'accademia militare Frunze, in cui si gradu\u00f2 nel 1935. Fu membro del partito comunista dal 1918.\nSeconda guerra mondiale.\nConsiderato uno dei giovani generali pi\u00f9 promettenti dell'Armata Rossa ed un esperto della nuova guerra con mezzi corazzati, Er\u00ebmenko nel 1939, fu posto al comando del 6\u00ba Corpo di cavalleria (meccanizzato) con cui partecip\u00f2 all'invasione della Polonia orientale a seguito del Patto Molotov-Ribbentrop. L'operazione fu caratterizzata da carenze organizzative e il generale fu costretto a chiedere un ponte aereo di emergenza per la fornitura del carburante. Dopo aver partecipato anche all'occupazione dei Paesi Baltici nella primavera 1940, assunse il comando del nuovo 3\u00ba Corpo meccanizzato, in fase di costituzione nel Distretto militare speciale Nord-Occidentale. Mentre poi pass\u00f2 a controllare il Distretto Militare di Transbaikal, nel periodo in cui l'Operazione Barbarossa ebbe inizio, nel giugno del 1941.\nOperazione Barbarossa.\nOtto giorni dopo l'inizio dell'invasione, Er\u00ebmenko fu richiamato a Mosca, dove fu fatto il Comandante facente funzione del Fronte occidentale sovietico, due giorni dopo che il comandante precedente, il generale dell'Esercito Dmitrij Grigor'evi\u010d Pavlov, era stato giustiziato per incompetenza. Il 4 luglio il comando del gruppo di armate occidentali fu assunto direttamente dal Commissario del Popolo maresciallo Sem\u00ebn Konstantinovi\u010d Timo\u0161enko ed Er\u00ebmenko divenne suo vice. Il 14 agosto 1941 Er\u00ebmenko fu posto a capo\ndel gruppo di armate di Bryansk con il compito di contenere l'offensiva tedesca verso Mosca condotta dai carri armati dal generale Heinz Guderian. Il 24 agosto Stalin, in cambio della promessa di Er\u00ebmenko di bloccare Guderian, gli assegn\u00f2 alcune divisioni di rinforzo ma l'urto dei carri armati tedeschi non fu sopportato dall'Armata Rossa. Nei primi giorni dell'ottobre, quando inizi\u00f2 la battaglia di Mosca, Er\u00ebmenko dovette accusare alcune pesanti sconfitte e tra il 7 e il 19 ottobre gran parte delle sue truppe rimase vittima dell'accerchiamento e dell'annientamento nelle sacche di Briansk e di Vjaz'ma.\nStalingrado.\nNel 1942, in difesa di Stalingrado, riusc\u00ec ad accerchiare l'armata di Friedrich Paulus. Nel marzo del 1943, fu trasferito al Fronte di Kalinin, che rimase relativamente tranquillo fino a settembre. Cooper\u00f2 quindi col maresciallo F\u00ebdor Ivanovi\u010d Tolbukhin per la riconquista della Crimea.\nLe campagne del 1943-1945.\nSuccessivamente fu comandante sul fronte ucraino e, tra il 1944 e il 1945, riconquist\u00f2 la zona dei Monti Tatra e dei Monti Beschidi, nei Carpazi.\nDopoguerra.\nTra il 1945 e il 1946, fu Comandante in Capo del Distretto Militare dei Carpazi, dal 1946 al 1952 Comandante in Capo del Distretto Militare della Siberia occidentale, e dal 1953 al 1958 Comandante in Capo del Distretto Militare del Caucaso del Nord.\nL'11 marzo 1955, Er\u00ebmenko, insieme a cinque altri comandanti, fu nominato Maresciallo dell'Unione Sovietica. Dal 1956 cominci\u00f2 a far parte del comitato centrale del PCUS e nel 1958 fu nominato Ispettore Generale per il Ministero della Difesa, un ruolo prettamente cerimoniale che gli permise di andare in pensione nello stesso anno. Mor\u00ec 19 novembre 1970. L'urna contenente le sue ceneri si trova nella necropoli delle mura del Cremlino."}
{"id": "474727", "revid": "38120", "url": "https://it.wikipedia.org/wiki?curid=474727", "title": "Eremiaphila", "text": "Eremiaphila (dal greco \"\u00e9r\u00e9mos\" = solitario e \"philos\" = amico) \u00e8 un genere di insetti dell'ordine dei Mantoidei, diffuso nelle regioni desertiche del Vecchio Mondo.\nDescrizione.\nPossiedono ali rudimentali, zampe posteriori molto lunghe e livree che si uniformano al colore del substrato.\nTassonomia.\nIl genere comprende le seguenti specie:"}
{"id": "474729", "revid": "92723", "url": "https://it.wikipedia.org/wiki?curid=474729", "title": "Fratelli Strugatski", "text": ""}
{"id": "474732", "revid": "12217", "url": "https://it.wikipedia.org/wiki?curid=474732", "title": "Problema delle 8 regine", "text": ""}
{"id": "474733", "revid": "92723", "url": "https://it.wikipedia.org/wiki?curid=474733", "title": "Arkady e Boris Strugatsky", "text": ""}
{"id": "474734", "revid": "12217", "url": "https://it.wikipedia.org/wiki?curid=474734", "title": "Problema delle otto regine", "text": ""}
{"id": "474735", "revid": "92723", "url": "https://it.wikipedia.org/wiki?curid=474735", "title": "Fratelli Strugatsky", "text": ""}
{"id": "474736", "revid": "633073", "url": "https://it.wikipedia.org/wiki?curid=474736", "title": "Aguti", "text": ""}
{"id": "474737", "revid": "2201938", "url": "https://it.wikipedia.org/wiki?curid=474737", "title": "Mondello", "text": "Mondello \u00e8 una frazione marinara e localit\u00e0 turistica di Palermo, compresa nella VII Circoscrizione.\nSorge attorno ad un'ampia baia racchiusa tra il Monte Pellegrino e il Monte Gallo ed \u00e8 distaccata dal centro cittadino per mezzo del Parco della Favorita. La spiaggia di tale localit\u00e0 \u00e8 considerata la pi\u00f9 celebre del capoluogo e uno dei litorali siciliani maggiormente noti ed ambiti sul panorama nazionale e internazionale. \u00c8 inoltre una delle capitali dell'Art Nouveau in Italia e nel Mediterraneo, grazie alle numerose ville private e strutture ricettive in stile Liberty costruite nel corso del Novecento sotto l'operato della scuola di Ernesto Basile.\nLa sua particolare posizione, insieme alle peculiarit\u00e0 della conformazione del litorale, alla notevole fitodiversit\u00e0, nonch\u00e9 alle testimonianze di vita umana e animale risalenti fino al Paleolitico, rendono tale localit\u00e0 un patrimonio per lo studio della flora endemica, della geologia italiana, della paleontologia e dell'arte preistorica.\nAttualmente, Mondello \u00e8 regolamentata dalla variante generale al P.R.G. di Palermo approvata dall\u2019Assessorato Regionale Territorio e Ambiente, che ne tutela il rispetto del verde storico e dell\u2019edilizia esistente, in gran parte di un certo pregio. Il territorio, designato come unit\u00e0 morfologica e geografica di notevole interesse, \u00e8 sottoposto ad un vincolo paesaggistico entrato in vigore con il decreto del 6 settembre 1967 in materia di salvaguardia delle bellezze naturali e panoramiche della frazione, poi aggiornato e ampliato con il decreto del 23 marzo 1995.\nIl quartiere \u00e8 stato il luogo di fondazione, nel 1975, del Premio Mondello, kermesse letteraria oggi organizzata dalla Fondazione Sicilia insieme al Salone Internazionale del Libro di Torino. Inoltre dal 1986 \u00e8 la sede del World Festival on the Beach (precedentemente Windsurf World Festival).\nGeografia fisica.\nTerritorio.\nLa localit\u00e0 di Mondello - distante circa dal centro urbano di Palermo e separata dal resto della citt\u00e0 dal Parco della Favorita - si adagia su una baia semicircolare dalla lunghezza di circa 1.500 metri, le cui estremit\u00e0 sono il Monte Pellegrino nel versante sud-orientale e il Monte Gallo in quello nord-occidentale. Le riserve naturali dei due promontori offrono un'eccezionale diversificazione paesaggistica, che rappresenta una delle pi\u00f9 importanti peculiarit\u00e0 del luogo. \u00c8 raggiungibile per mezzo dei viali alberati della Favorita o attraversando il lungomare dell'Addaura.\nIl litorale di Mondello-Valdesi \u00e8 caratterizzato da una sabbia fine e morbida, di colore chiaro con sfumature rosate alla battigia, costellato da minuscole conchiglie frammentate. A differenza di altre spiagge del Mediterraneo e a somiglianza con quelle caraibiche la sabbia \u00e8 di natura organica. La spiaggia nasce infatti dalla decomposizione dei molti molluschi che vivono nella foresta di posidonia al centro del golfo. Questa particolare pianta marina, che in inverno dopo le mareggiate ricopre il bagnasciuga emanando un forte odore di iodio, \u00e8 per questo motivo un elemento fondamentale per l\u2019ecosistema dell\u2019arenile.\nNel versante pi\u00f9 vicino al Monte Pellegrino, inglobato nei 1.050 ettari dell'omonima riserva naturale, sono presenti grosse bancate di calcari algali e livelli bioclastici databili all'Eocene inferiore-medio, oltre che lembi di calcareniti, sedimenti consolidati del pavimento di alcune grotte e infine terre rosse continentali di riempimento di fessure, databili all'incirca tra il Pliocene superiore e il Pleistocene inferiore. Questi affioramenti, gi\u00e0 oggetto di studio da parte di naturalisti e paleontologi dal XX secolo, presentano notevole importanza per la moderna paleontologia per le faune vertebrate da essi restituite. Il carattere endemico di queste ultime, conseguente all'isolamento, fanno ritenere che la conformazione della Sicilia occidentale fosse a quel tempo molto articolata, con gli attuali rilievi componenti un arcipelago di cui Monte Pellegrino doveva costituire uno degli isolotti.La porzione di costa alle pendici del Monte Gallo, che chiude a nord il golfo di Mondello, \u00e8 caratterizzato dal trottoir a vermeti, una piattaforma carbonatica rara nel Mediterraneo, composta da organismi viventi i cui gusci calcarei si calcificano a pelo d'acqua saldandosi l'uno a l'altro, costruendo un \"marciapiede\" biologico lungo circa 5 metri. \u00c8 anche presente una scogliera, composta per la maggior parte da scogli fuoriuscenti dall'acqua, che delimita la sezione di spiaggia inclusa nella Riserva naturale orientata di Capo Gallo.\nQuest'ultima \u00e8 un'area di quasi 586 ettari situata attorno al massiccio carbonatico formatosi tra il periodo del Mesozoico e l'Eocene. All'interno sono presenti numerose cavit\u00e0 e grotte, come la Fossa del Gallo, la Grotta Perciata, di notevole interesse paleontologico, dove sono stati ritrovati resti di vertebrati fossili quali l'elefante nano, l'ippopotamo ed il cervo risalenti al Paleolitico superiore, e la Grotta Regina, una vasta caverna formatasi per erosione marina ed utilizzata come santuario punico, oltre che come rifugio per piccole comunit\u00e0 di et\u00e0 tardo-romana, bizantina ed araba nel corso del tempo.\nFlora.\nL'appena citata riserva di Capo Gallo da un lato e la riserva naturale orientata di Monte Pellegrino dall'altro permettono a Mondello di vantare una ricca flora rupestre, che comprende diverse specie endemiche o rare. Le falesie a picco sul mare del versante settentrionale presentano le condizioni ottimali per la conservazione di specie tipiche degli habitat sub-montani della Sicilia e le pareti rocciose favoriscono l'insediamento di una componente floristica ricca sia di elementi ad ampia distribuzione, sia di numerose e rare entit\u00e0 endemiche di particolare interesse fitogeografico. Per tale motivo, Mondello ha una particolare rilevanza nello studio della flora endemica siciliana. L'intera frazione \u00e8 ricca di palme e palme nane, mentre le formazioni pi\u00f9 diffuse di vegetazione arborea sono quelle miste di pini, eucalipti, cipressi e oleandri. Inoltre, in corrispondenza di viale degli Iris, nel tratto compreso tra il viale Principe di Scalea ed il viale dei Pioppi, \u00e8 presenta una delle pi\u00f9 belle gallerie di ficus benjamina della citt\u00e0.\nFauna.\nL'elevata diversit\u00e0 ambientale determina anche la variet\u00e0 delle comunit\u00e0 faunistiche, garantendo i delicati equilibri caratteristici di ogni biotopo. L'eterogeneit\u00e0 delle tipologie vegetazionali riscontrate, sia a carattere naturale o semi-naturale, sia di tipo artificiale, come le colture arboree, insieme alla particolare geomorfologia del luogo, caratterizzata da versanti con esposizione differente, fanno s\u00ec che a Mondello possano coesistere una pluralit\u00e0 di habitat, tra cui spiccano quelli di interesse ornitologico.\nL'avifauna comprende con certezza 41 specie nidificanti, distribuite sul territorio in maniera differente in relazione alle proprie necessit\u00e0 ecologiche. In tutta la zona si registra un'ampia e consolidata presenza di fringillidi come il verdone, il verzellino e il fringuello, la cui abbondanza \u00e8 testimoniata dai tipici canti primaverili che compongono il paesaggio sonoro di Mondello fino al termine della stagione. Altre specie notevolmente distribuite sono il gabbiano reale, il gruccione, il fanello e il cuculo; tra gli svernati sono comunissimi il pettirosso e il lui piccolo. I boschi che si estendono in prossimit\u00e0 della Riserva di Monte Pellegrino rappresentano una delle tre esclusive aree di riproduzione in Sicilia del crociere delle pinete e del crociere fasciato: ci\u00f2 rende di fondamentale importanza la salvaguardia delle formazioni arboree che oggi popolano il versante sud-orientale.\nEntrambe le riserve presentano le condizioni ottimali per ospitare alcuni rapaci legati alle pareti rocciose, quali il falco pellegrino, il gheppio e la poiana tra le specie diurne; l'allocco e il barbagianni tra quelle notturne. Tra i passeriformi si contano invece il corvo imperiale, il passero solitario, la passera spagnola, il merlo e la cinciallegra.\nInoltre, la particolare posizione della baia ha una grande importanza per la migrazione e la sosta invernale di numerose specie di uccelli, che seguendo la propria rotta passano quasi obbligatoriamente dalla zona di Mondello. Storico \u00e8 il transito di gru e cicogne bianche, cos\u00ec come di tortore e quaglie (quest'ultimo descritto in maniera accurata dal naturalista Pietro Doderlein), nonch\u00e9 di predatori come il falco pecchiaiolo e il nibbio bruno. Numerose sono anche le specie che vi trascorrono l'intero inverno, quali lo storno comune, la ballerina bianca e la passera scopaiola.\nTra i mammiferi, gli esemplari di maggiore interesse registrati nelle due riserve sono la volpe, la donnola, il coniglio selvatico e, di particolare rilievo, la crocidura siciliana, specie presente soltanto nell'Isola.\nClima.\nMondello gode di un clima tipicamente mediterraneo. Le estati sono calde e con piogge scarse, ma con indici di umidit\u00e0 non elevati. Grazie alle continue brezze mediterranee e tirreniche, le giornate sono spesso ventilate: l'unica eccezione \u00e8 rappresentata dalle settimane in cui soffia lo Scirocco, che porta le temperature a valori decisamente alti, innalzando anche il livello di umidit\u00e0. La maggior parte delle precipitazioni sono concentrate nei primi giorni di settembre, mentre nel resto dell'autunno continuano a susseguirsi giornate soleggiate e dalle temperature decisamente gradevoli.\nGli inverni risultano generalmente miti, ma nonostante l'influenza mediterranea, negli ultimi anni durante i mesi invernali le temperature possono arrivare ai 5\u00b0 circa per parecchie settimane.\nMolto raramente la spiaggia di Mondello (cos\u00ec come gli altri comuni tirrenici della Sicilia) pu\u00f2 essere imbiancate da un sottile quanto suggestivo strato di neve. Le ultime nevicate sono state quelle del 30 e del 31 dicembre 2014.\nLe primavere sono tiepide (tranne a marzo e, a volte, i primi di aprile quando ancora possono arrivare bordate fredde dai Balcani) e normalmente gi\u00e0 dalla la seconda met\u00e0 di aprile e l'inizio di maggio le temperature si mantengono su valori alti.\nStoria.\nDalla Preistoria all'et\u00e0 bizantina.\nNel Paleolitico e nel Mesolitico, alcune cavit\u00e0 formatesi intorno al Monte Pellegrino (note oggi come Grotte dell'Addaura), cos\u00ec come nel Monte di Capo Gallo e Billiemi, vennero abitate da gruppi umani, che vi trovavano un rifugio sicuro contro intemperie, assalti di trib\u00f9 nemiche ed animali feroci. Al loro interno sono state ritrovate delle eccezionali incisioni in cui venivano raffigurati gli usi e costumi degli uomini preistorici. Ad oggi sono delle importantissime testimonianze dell'arte rupestre.\nI primi abitatori della zona vivevano esclusivamente di caccia, ma con il trascorrere dei millenni questi hanno iniziato ad acquisire l'attitudine alla pesca per poi arrivare ad allevare animali e a coltivare la terra. Risalgono all'Eneolitico vari villaggi e necropoli, i cui resti sono stati ritrovati a Valdesi e a Partanna, una borgata agricola collegata al porticciolo di Mondello.\nIn un periodo databile tra il V e il III secolo a.C., durante la dominazione fenicia (sotto la quale \u00e8 stata fondata la citt\u00e0 di Palermo), il golfo di Mondello \u00e8 stato uno dei protagonisti della rete navale della Conca d'Oro. Alcune grotte del complesso montuoso di Capo Gallo hanno ospitato comunit\u00e0 puniche e libiche.\nDurante la prima guerra punica, il generale e politico cartaginese Amilcare Barca approd\u00f2 a Mondello per conquistare l\"'Heirkt\u00e8\" (l'odierno Monte Pellegrino), dove impiant\u00f2 il suo accampamento per tre anni. La mole calcarea del monte, per la sua asperit\u00e0 ed inaccessibilit\u00e0, lo rendeva una vera e propria fortezza naturale, idonea a proteggere i soldati fenici dagli attacchi delle truppe romane e pianificare le continue incursioni ai danni di queste ultime. Si ritiene che in quel periodo il golfo di Mondello fosse molto pi\u00f9 vasto di come appare oggi e che il mare s'internasse fino a lambire quasi l'attuale borgata di Partanna, tesi rafforzata dalla testimonianza dello storico greco Polibio che, come riportato da Tommaso Fazello nel suo \"Le due deche dell'historia di Sicilia\", racconta di come Amilcare vi avesse visto un porto sicuro per il suo \"numeroso naviglio\".\nNel corso delle due successive epoche, quella romana e quella bizantina, la fisionomia della citt\u00e0 non venne modificata. Tuttavia, a causa dei disboscamenti, del riversamento a valle della terra superficiale dei monti delimitanti la piana e del ritirarsi del mare, la zona di Valdesi si trasform\u00f2 in un porto fangoso. I depositi alluvionali e i detriti provenienti dai monti vicini, infatti, non poterono defluire liberamente in mare e trasformarono il terreno (gi\u00e0 ricco d'acqua) in un'estesa palude.\nPeriodo arabo.\nNei due secoli di dominazione araba, Mondello era conosciuta con il nome di \"Marsa 'at Tin\" che, tradotto letteralmente, vuol dire \"Porto del Fango\", nome assegnatole per le caratteristiche acquitrinose assunte da buona parte del terreno a causa dei fenomeni precedentemente citati. Nell'estremo lembo settentrionale del golfo venne creato un piccolo villaggio di pescatori, mentre le parti pi\u00f9 basse dell'attuale Valdesi, in comunicazione con il mare, venivano sfruttate come saline, come viene ancora oggi ricordato dal nome di una strada chiamata, appunto, via Saline. Nonostante la zona fosse lontana dal centro abitato arabo, venne interessata dai lavori pubblici che i dominatori musulmani effettuarono per migliorare la rete idrica cittadina, con la costruzione dei Qanat, un'enorme opera ingegneristica consistente in canali sotterranei che, intercettando le falde naturali del terreno, portavano acqua in superficie.\nLo storico Michele Amari nella sua opera \"Storia dei Musulmani in Sicilia\" riferisce, sulla base di una cronaca dell'epoca, che dopo la presa islamica di Palermo (nell'anno 831), proprio nel golfo di Mondello sarebbero approdate dieci navi bizantine con l'intento - poi vanificatosi - di riconquistare la citt\u00e0.\nDal XV al XIX secolo.\nA partire dal XV secolo, la vita della comunit\u00e0 marinaresca fondata nel lembo settentrionale si arricch\u00ec tramite un intenso fiorire di attivit\u00e0 agro-pastorali, legate sia alle coltivazioni degli orti e dei vigneti nella Piana del Gallo, che al taglio dei canneti e all'allevamento, ma soprattutto allo sfruttamento di un'ampia foresta, utilizzata come miniera di biomasse animali e vegetali. Lo sviluppo delle attivit\u00e0 agricole venne facilitato dalla ricchezza idrica del suolo, garantita da una grossa sorgente di acqua potabile, l\"'Ayguade\" (riportata da una mappa francese di et\u00e0 settecentesca e individuata nella vasta tenuta che fu del Principe di Scalea).\nNel 1455 venne costruita una tonnara, che divenne in poco tempo il fulcro della borgata grazie ai numerosi posti di lavoro offerti a maestranze specializzate (tra pescatori, cordai, falegnami, calafati e bottai), oltre che a marinai generici e lavoratori giornalieri. Le abitazioni del villaggio iniziarono a svilupparsi attorno al complesso di pesca e ad una piccola chiesa dedicata alla Madonna delle Grazie. Nel versante meridionale (oggi Mondello-Valdesi), rimasto paludoso, erano state mantenute le saline, di fondamentale importanza per il complesso di pesca date le grandi quantit\u00e0 di sale richieste per il tonno.\nTutti questi elementi rappresentarono, oltre che il fiore all'occhiello della novella imprenditoria palermitana, anche un forte richiamo di corsari e predoni, che partivano dalle munite basi della costa nord-africana per razziare il comprensorio. Per far fronte ai continui assalti pirateschi, gli abitanti intrapresero una serie di iniziative atte a proteggere la tonnara, le saline, i depositi alimentarti, le chiese, oltre che le vite umane. Uno dei progetti maggiormente perseguiti fu la vigilanza attuata da soldati a cavallo, che pattugliavano la costa con il compito di allertare tempestivamente le truppe di stanza al Castello a Mare. In particolare la vigilanza alla Fossa del Gallo si rese necessaria poich\u00e9 la sinuosa fossa del Malopasso, sotto l'alta falesia del Monte Gallo, era in grado di offrire rifugio ai predoni, occultando la presenza dei vascelli.\nIn seguito al perdurare dei raid pirateschi, il Senato Palermitano ordin\u00f2 la costruzione di due torri difensive: la prima \u00e8 oggi l'unica testimonianza rimasta dell'antica tonnara e forniva rifugio ai lavoratori del complesso di pesca; la seconda, situata in uno sperone roccioso di Capo Gallo, permetteva di intercettare in tempo le imbarcazioni corsare. Queste torri rappresentarono punti chiave della difesa del versante occidentale siciliano.\nL'origine della Mondello aristocratica.\nTra il XVI e il XVIII secolo la citt\u00e0 di Palermo costituiva un importante centro del bacino mediterraneo per i traffici economici ed era divenuta una capitale a livello europeo in cui sostavano o abitavano numerosi nobili. Essi furono attratti dall'aspetto bucolico di Mondello e vi videro il luogo ideale per soddisfare il bisogno di agiatezza della classe aristocratica: in tale periodo vennero edificate oltre 250 ville, tra cui 10 di notevole importanza. Come testimoniato dallo storico Vincenzo Di Giovanni, tra i nobili che risiedevano a Mondello si ricordano il Marchese di Pescara e Giovanni d'Austria, cos\u00ec come la famiglia Valdes, dai cui campi estesi nell'estremo lembo meridionale prende il nome la zona di Valdesi.\nLa nascita della Real Tenuta borbonica.\nNel 1798, Ferdinando IV di Borbone e la moglie Maria Carolina giunsero a Palermo dopo essere fuggiti da Napoli, allora ritenuta poco sicura a causa dei moti popolari. Il fascino che la citt\u00e0 esercitava sul Re lo portarono a trattenersi per alcuni anni e a trasferire la sua residenza a Palermo, commissionando all'architetto Venanzio Marvuglia la costruzione di una dimora oggi conosciuta come Palazzina Cinese, con una veduta sulle attuali borgate di Mondello e Sferracavallo, pi\u00f9 le scuderie reali. Il trasferimento della residenza di Ferdinando a Palermo, che permise di consolidare l'importanza della citt\u00e0 e il potere dei nobili siciliani, port\u00f2 alcune famiglie nobiliari (Niscemi, Airoldi, Malvagna e altre) a donare volentieri dei possedimenti nella zona delle falde del Monte Pellegrino, dove sorgeva la Palazzina, affinch\u00e9 il Re ne facesse la sua riserva di caccia. La propriet\u00e0 venne chiamata \"Real Tenuta della Favorita\" in quanto egli amava molto soggiornarvi ed parte di essa \u00e8 oggi diventata il Parco della Favorita, che separa Mondello dal centro cittadino.\nIn occasione dell'arrivo della corte borbonica a Palermo, le paludi di Mondello vennero aggregate alla Tenuta della Favorita e divennero riserva reale di caccia e pesca, prestandosi molto, per l'orografia del terreno, a tali attivit\u00e0. La riserva reale si estese in poco tempo al di l\u00e0 delle mura della Real Tenuta, inglobando il piccolo villaggio di Pallavicino, il pantano di Mondello e le falde del Monte Gallo in cui sorgeva la piccola tonnara.\nNel gennaio del 1799, il re Ferdinando di Borbone, innamoratosi della zona di Mondello, proib\u00ec la caccia all'interno della riserva reale e inizi\u00f2 una parziale bonifica piantando numerosi alberi di Pino e attuando una sistemazione a giardino intorno alla piccola chiesa ubicata nell'attuale Piazza Caboto.\nCome riportato dallo scrittore Vittorio Lo Jacono, ancora oggi resistono due cippi che delimitavano la riserva di caccia, a testimonianza di una Mondello ormai scomparsa: uno di questi, perfettamente conservato, si trova all'interno di una villa privata, mentre l'altro \u00e8 inglobato nel muro di cinta di un circolo privato, il Country Time Club in via Castelforte.\nNel 1860, con la cacciata dei Borbone, la Real Tenuta - inclusa, quindi, anche la palude mondellese - divenne propriet\u00e0 della famiglia Savoia.\nLa bonifica di fine '800.\nDurante la fine del XIX secolo, la zona paludosa di Mondello fu colpita da un'epidemia malarica indotta con estrema probabilit\u00e0 dall'innalzamento delle temperature medie, fenomeno che avrebbe generato l'ambiente ideale per la diffusione di insetti nocivi. Ci\u00f2 fu causa di un tragico numero di morti nelle contrade dell'odierna Valdesi, dove abitavano i lavoratori delle pianure palustri e una parte dei pescatori. In tale periodo, Mondello venne segnata dalla macabra contrapposizione tra la comunit\u00e0 delle campagne, colpita da lutti sempre crescenti; e chi abitava al di l\u00e0 dell'area paludosa, come i tanti nobili che avevano le loro dimore nelle zone ricche di verde lussureggiante e corsi d'acqua potabile, cos\u00ec come la comunit\u00e0 marinara del porticciolo di Mondello e della spiaggia che come una bianca parentesi separava le terre dal percorso mare.\nUna prima opera di gestione delle acque stagnanti fu messa in atto da Ferdinando IV di Borbone con la costruzione di canali di drenaggio. Ciononostante, il re non aveva intenzione di effettuare una vera e propria bonifica poich\u00e9 era maggiormente interessato ai grossi cefali e alle anguille che vivevano nel pantano e che erano oggetto di conquista nelle avvincenti partite di pesca tra i canali. Per far fronte al crescente proliferare della parassitosi, il sistema borbonico venne ampliato dal municipio di Palermo utilizzando il progetto di due luminari dell'epoca, Giuseppe Albeggiani e Giuseppe Inzenga, che prevedeva la costruzione di una fitta rete che facesse da filtro tra il mare e la campagna. Il piano, tuttavia, si rivel\u00f2 controproducente in quanto aggrav\u00f2 ancora di pi\u00f9 il ristagno delle acque.\nFortunatamente, la situazione cambi\u00f2 con l'intervento di Francesco Lanza Spinelli, principe di Scalea e senatore del Regno d'Italia, che risiedeva nell'incantevole villa che dal suo casato trae il nome e che si trovava (e si trova tutt'oggi) nell'attuale Partanna-Mondello, ai margini dell'allora insalubre pantano di Valdesi. L'aristocratico, noto per essere un attento amministratore e un uomo di grande cuore, si adoper\u00f2 per interrompere la luttuosa epidemia e a tal fine istitu\u00ec, nel 1865, un comitato di propaganda a cui aderirono ben presto numerosi pescatori e agricoltori del luogo, avente come obiettivo la ricerca di una soluzione per bonificare le paludi in modo definitivo e debellare cos\u00ec la malaria. Sotto la guida del patrizio palermitano vennero promossi studi e tavole rotonde che portarono ad un susseguirsi di idee e progetti per circa venticinque anni. Il pi\u00f9 funzionale tra questi si basava sull'abbandono dei canali di drenaggio, prevedendo di colmare gli acquitrini e costruire un collettore a ferro di cavallo che raccogliesse le acque a monte per scaricarle a mare. Il progetto venne approvato nel 1890 e i lavori iniziarono l'anno successivo per essere terminati nel giro di pochi anni.\nL'idea di sfruttare le correnti marine dall'Addaura fino a Capo Gallo si rivel\u00f2 vincente: il mare, infatti, penetrava nel ferro di cavallo dal lato in cui prevaleva la corrente, spazzando in tal modo tutti i sedimenti. Alle porte del Novecento Mondello festeggi\u00f2 la scomparsa della malaria e torn\u00f2 ad essere visitata, in quantit\u00e0 maggiore rispetto al periodo precedente alla bonifica, dai palermitani che vi andavano in carrozza. Sorsero cos\u00ec le prime strutture turistiche balneari in legno, posizionate nello specchio d'acqua di fronte l'attuale Stabilimento. Pertanto, dal contributo salvifico del principe di Scalea nacque una nuova Mondello, pi\u00f9 aperta ai visitatori occasionali e, per questo motivo, non pi\u00f9 esclusiva dei patrizi e delle piccole comunit\u00e0 di lavoratori.\nDal Novecento ad oggi.\nLa Belle \u00c9poque: l'epoca d'oro dei Florio e il \"progetto Scaglia\".\nL'inizio del XX secolo port\u00f2 con s\u00e9 un'ulteriore ondata di vitalit\u00e0 per la baia mondellese, grazie in primo luogo alla grande crescita economica che aveva investito la citt\u00e0 di Palermo e che vedeva la famiglia Florio come protagonista. Quest'ultima, infatti, scelse Mondello - divenuta ormai da secoli uno dei siti favoriti per la villeggiatura dell'aristocrazia siciliana - come luogo in cui ospitare i reali europei, nonch\u00e9 organizzare gli incontri d'affari con le grandi dinastie industriali e finanziarie del tempo, tra cui i Krupp, i Rothschild, i Rockefeller, i Vanderbilt e, per un arco di tempo pi\u00f9 longevo, la famiglia Whitaker, con la quale era stata avviata una solida collaborazione nel campo dell'armamento navale.\nFu in special modo il carattere avanguardista dell'attivit\u00e0 imprenditoriale di Vincenzo Florio a valorizzare il quartiere, coinvolto nelle elitarie manifestazioni sportive e culturali che venivano organizzate per aumentare il prestigio della famiglia nel panorama globale e che avevano altres\u00ec l'effetto di generare nella baia un importante flusso turistico, che accoglieva l'alta estrazione sociale e i personaggi pi\u00f9 illustri della Belle \u00c9poque.\nParticolare entusiasmo venne mostrato da un imprenditore milanese di origini agrigentine, Luigi Scaglia, che nel maggio del 1906 si trovava a Palermo in occasione della Targa Florio. Egli rimase impressionato dalla bellezza del litorale di Mondello e, vedendovi qualcosa di pi\u00f9 importante dei primi stabilimenti estivi, predispose un ambizioso progetto di sfruttamento della zona che venne presentato al Comune di Palermo nel settembre dello stesso anno, nel quale si prevedeva la costruzione di un collegamento tranviario con il centro urbano e le borgate limitrofe, oltre che l'edificazione di una localit\u00e0 di villeggiatura su Monte Pellegrino, collegata al litorale tramite una funivia elettrica. Il programma, che si basava su un attento studio delle pi\u00f9 note stazioni balneari europee, venne accompagnato dalla nota seguente:\u00abIl fine precipuo, o Signori, che si propone di raggiungere la Societ\u00e0 che io ho l'onore di rappresentare, \u00e8 quello di exploiter Mondello. Chi ha veduto una volta sola questo lembo di paradiso non pu\u00f2 non chiedersi meravigliato come mai esso non sia il ritrovo quotidiano di quanti cercano nella visione del Bello ristoro e conforto (\u2026). Nessun pittore ebbe mai nella sua tavolozza tanta variet\u00e0 di verde quanto ne offre all'occhio estasiato l'immenso bosco di agrumi, di ulivi, di carrubbi che circonda, digradante al mare, il bel golfo turchino, specchiantesi in un cielo pi\u00f9 turchino, chiuso tra il superbo monte Gallo e il nostro Pellegrino, sacro al poeta\u00bb.In contemporanea, l'imprenditore ordin\u00f2 la pubblicazione di un articolo su \"La Sicile Illustr\u00e9e\" - mensile pubblicato a Parigi in lingua francese ed italiana - intitolato \"\"Grandioso progetto per l'avvenire di Mondello\u201d\", in cui veniva illustrata la proposta della societ\u00e0 milanese presentando Mondello come un lido superiore alle pi\u00f9 famose localit\u00e0 marittime del Vecchio Continente e con un lungomare pi\u00f9 bello della nota Promenade des Anglais di Nizza.\nL'interesse europeo e l'arrivo della Societ\u00e0 Belga.\nLa pubblicit\u00e0 di Scaglia gener\u00f2 una notevole eco nei salotti imprenditoriali dell'Europa occidentale e incurios\u00ec in particolar modo un gruppo di affaristi belgi specializzati in elettricit\u00e0 e tranvie, che provvidero ad inviare alcuni emissari per accaparrarsi un accordo con l'amministrazione palermitana. Essi, appoggiati da personalit\u00e0 di grande levatura (industriali, ex-parlamentari, aristocratici, avvocati, ingegneri), riuscirono ad arrivare ad un compromesso nel 1907 e appena due anni dopo, il 10 agosto 1909, si costitu\u00ec la denominata \"Le Tramways de Palerme\", una societ\u00e0 anonima con sede a Bruxelles che ebbe come primo presidente il ministro belga Francotte e che tra i 52 azionisti contava anche la famiglia Solvay. Questa si impegn\u00f2 a provvedere all'espansione urbana di Mondello, facendosi carico di realizzare una citt\u00e0-giardino balneare in linea con quanto definito dal progetto originale di Luigi Scaglia. Il contratto prevedeva nello specifico che la societ\u00e0 belga si facesse carico della costruzione di 300 ville di lusso, uno stabilimento costruito a palafitta sul mare, un Grand Hotel, un Kursal, una Cattedrale, un campo da golf a nove buche; oltre che la rete idrica, la rete fognaria e alcune opere di arredo urbano (chioschi, illuminazione, giardini, ecc.).\nNel 1910, il re Vittorio Emanuele III consent\u00ec che le terre della Real Tenuta - inclusa, quindi, anche la frazione mondellese - fossero dismesse a favore del Comune di Palermo e l'anno successivo iniziarono ufficialmente i lavori. Uno dei primi obiettivi della Societ\u00e0 fu il collegamento tranviario tra Mondello e la Stazione Centrale di Palermo: la linea, che con i suoi 14,396 km risultava la pi\u00f9 estesa della citt\u00e0, venne inaugurata il 1\u00ba novembre 1912 e nel 1916 annesse anche la borgata di Partanna. Segu\u00ec l'edificazione dell'imponente stabilimento balneare e delle prime ville private secondo i canoni estetici dello stile liberty, di cui Palermo si rese esponente di spicco grazie alla raffinatezza della scuola di Ernesto Basile. Quest'ultimo aveva gi\u00e0 eletto Mondello a luogo ideale per la villeggiatura pi\u00f9 elitaria, come testimoniato dai progetti teorizzati a cavallo tra la fine del XIX e i primi anni del XX secolo, e trov\u00f2 con l'espansione del quartiere l'occasione perfetta per dare vita all'idea di un soggiorno balneare che primeggiasse per eleganza e originalit\u00e0 dei suoi elementi architettonici. Tra i suoi allievi nacque una sorta di competizione artistica per la raffinatezza di fregi, torrette, composizioni di ferri battuti e giardini,\nLo stabilimento sul mare venne affidato all'architetto belga Rudolf Stualker, che disegn\u00f2 un'ampia piattaforma su piloni immersi nell'acqua, adattando un suo lavoro originariamente pensato per la citt\u00e0 di Ostenda e trasferito a Mondello a causa della maggiore bellezza del paesaggio. Tuttavia secondo recenti ricerche , l'attribuzione dello Stabilimento a Rudolf Stualker verrebbe messa in dubbio.Dei lavori per la realizzazione si occup\u00f2 Giovanni Rutelli (figlio di Mario Rutelli), che riusc\u00ec a costruire un edificio resistente all'azione corrosiva dell'acqua e della salsedine. La struttura divenne in poco tempo il simbolo dell'intera Mondello e il luogo in cui si tenevano la maggior parte degli eventi culturali e mondani.\nDal 1914 al 1941.\nLa Grande Guerra fren\u00f2 la realizzazione delle opere e vide il ritorno di Vincenzo Florio, che insieme all'imprenditore italo-francese Vittorio Ducrot costitu\u00ec la Vittoria Aeronautica Ducrot al fine di costruire idrovolanti per la Regia Marina. La baia venne allora sfruttata per il collaudo dei velivoli che venivano prodotti su licenza della Franco-British Aviation Company, come l'idroricognitore biplano FBA Type H; e di alcuni modelli originali, come il Ducrot SLD progettato da Manlio Stiavelli, aereo da caccia ad alte prestazioni che divenne il fiore all'occhiello dell'azienda aeronautica. In prossimit\u00e0 di Punta Celesi - la parte di spiaggia che chiude a sud il litorale mondellese - vennero posizionati gli hangar per il deposito dei velivoli e lo scivolo per i MAS che erano d'appoggio alla fabbrica, rimasti attivi fino alla conclusione del secondo conflitto mondiale.\nNonostante la grave crisi economica dovuta al periodo bellico, Les Tramways de Palerme riusc\u00ec a continuare i lavori per Mondello grazie al supporto del governo federale del Belgio, da cui ottenne il consenso per azzerare il capitale originario ed emettere nuove azioni.\nQuesto permise di completare la realizzazione del campo da golf, entrato in funzione nel 1927, che si estendeva per 30 ettari a fianco del viale Regina Margherita , oggi Margherita di Savoia ,con la funzione di attirare turismo qualificato nazionale e internazionale , anche nella bassa stagione, attratto dalla mitezza del clima e dalla bellezza del panorama. Nello stesso 1927 , il circolo del golf di Palermo-Mondello fu tra i fondatori , insieme ai circoli di Firenze , Stresa , Torino e Como -Villa d'Este , della Federazione Italiana Golf .Il Campo era dotato di una club-house , un cottage-chalet , contraddistinto da tetto a capanna con prospetto decorato da motivi a muratura intelaiata . L'edificio, tuttora esistente, situato in viale Margherita di Savoia n. 50-52 , fu progettato dall'architetto belga Lucien Fran\u00e7ois nel 1920 . Nell'estate del 1935 , sul terreno del circolo , venne ospitata la \"Colonia Marina Arnaldo Mussolini\" . Del campo da golf sopravvivono tutt'oggi , entro i giardini di alcune ville , alcuni degli ulivi che ne punteggiavano il percorso .\nNel 1930 venne anche inaugurata la linea del vaporetto che, costeggiando il Monte Pellegrino, collegava il porto di Palermo con il molo di Mondello.\nDal secondo conflitto mondiale all'epoca contemporanea.\nDurante la Seconda Guerra Mondiale, Mondello si rivel\u00f2 nuovamente un ottimo punto strategico. I bombardieri alleati, che arrivavano dalle basi africane, dovevano sorvolare Capo Gallo e invertire la rotta al largo del golfo di Mondello per poter colpire il centro cittadino: per tale motivo, sul Monte Gallo venne installato da un contingente della Luftwaffe il radar Freya, uno strumento inedito prima di allora, cos\u00ec da riuscire ad identificare in tempo i velivoli ostili e poter avvisare le postazioni per cannoni e mitraglieri installate su tutta la costa, in larga parte ancora esistenti. Il comando dell'antiaerea si install\u00f2 al Castello Utveggio, sul Monte Pellegrino, che confermava ancora una volta la sua qualit\u00e0 di fortezza naturale grazie alle correnti ascensionali che impedivano ai bombardieri nemici di prendere la mira e picchiare sull'obiettivo.\nLo Stabilimento Balneare venne utilizzato come quartier generale, rispettivamente, dal comando dell'Esercito Nazionale Repubblicano; dalle SS, in seguito alla requisizione nel maggio del 1943; e, infine, dalle truppe americane, dopo la conquista del golfo mondellese avvenuta nel luglio dello stesso anno grazie al successo dell'operazione Husky. Il campo da golf venne invece trasformato in un parcheggio per mezzi blindati dal presidio nazista fino al termine del conflitto.\nLa crisi dell'immediato dopoguerra rese impossibile la realizzazione di alcune opere, come ad esempio la Cattedrale, una grande ed imponente costruzione di cui sono rimasti solo i progetti e che doveva sorgere in un'area che si attestava all\u2019ingresso all\u2019attuale viale dei Pioppi (per una superficie di 1.500 mq.). Poi, ancora, il \"Kursal\", uno splendido edificio in stile liberty che doveva insistere nell\u2019area dell\u2019attuale Palace Hotel, e che constava di casin\u00f2, salone delle feste, e circolo ricreativo, un teatro; un\u2019immensa e bellissima struttura che occupava una superficie di oltre 2000 mq.\nLa missiva sottolinea la crisi dell\u2019immediato dopoguerra evidenziando che la societ\u00e0 belga \u201cLes Tranwais de Palerme\u201d non poteva far fronte a quello che era stato sottoscritto col contratto d\u2019acquisto del 1910.\nMonumenti e luoghi di interesse.\nArchitetture religiose.\nMondello possiede, al giorno d'oggi, due chiese. La prima, ubicata a Piazza Mondello e dedicata a San Girolamo dal Cardinale Ernesto Ruffini nel 1952, \u00e8 stata fondata nel 1924 da alcune famiglie locali in seguito alla chiusura al pubblico dell'antica chiesa quattrocentesca intitolata alla Madonna delle Grazie. Quest'ultima \u00e8 rimasta attiva fino alla prima met\u00e0 del XX secolo, periodo in cui era di patronato del cavaliere Spataro: nel 1921, dopo la concessione in affitto alla famiglia D'Acquisto - divenuta proprietaria della tonnara - l'edificio sacro \u00e8 stato convertito in un magazzino per l'esercizio del complesso di pesca e per un periodo di tre anni \u00e8 stato concesso ai fedeli di assistere alle funzioni religiose nella cappella annessa alla propriet\u00e0 del barone Colonna, erede di Spataro.\nLa parrocchia di San Girolamo nasce dall'acquisto e dalla trasformazione di un locale destinato all'attivit\u00e0 peschereccia. In origine era stata dedicata, come la chiesa precedente che andava a sostituire, alla Madonna delle Grazie, santa patrona del quartiere e protettrice dei navigatori. Gravemente danneggiata in seguito ai bombardamenti di Palermo nella seconda guerra mondiale, \u00e8 stata ristrutturata e dopo qualche anno rifondata in onore del santo dottore. Si presenta oggi come un edificio dai colori accesi e arricchito da mosaici, che si affaccia sul porticciolo della piazza.\nLa seconda chiesa di Mondello sorge a Valdesi (in corrispondenza di via dei Mater) ed \u00e8 dedicata a Maria SS. Assunta. Consiste in una parrocchia di notevoli dimensioni, la cui confraternita \u00e8 stata fondata originariamente da Ferdinando di Borbone nel 1806, come ricorda la lapide marmorea posta sopra la porta principale dell'edificio. \u00c8 successivamente passata in mano alla Real Casa dei Savoia, alla quale si deve l'intitolazione all'Assunta.\nArchitetture civili.\nL'importanza di Mondello all'interno del patrimonio cittadino \u00e8 legato in buona parte alla variet\u00e0 e raffinatezza delle architetture civili, tra cui si distinguono gli esempi in stile Liberty. Si tratta per lo pi\u00f9 di ville e strutture ricettive destinate all'aristocrazia e all'alta borghesia palermitana tra la fine dell'Ottocento e la prima met\u00e0 del Novecento, periodo in cui la citt\u00e0 era una capitale europea di notevole spessore e protagonista del fermento culturale legato alle ricchezze espressive del modernismo e dell'Art Nouveau.\nLa fase di prosperoso benessere che il capoluogo siciliano stava attraversando durante la Belle \u00c9poque coincideva con il rinnovato turismo nel golfo di Mondello, che in seguito alla bonifica di Valdesi era divenuta una delle scenografie degli eventi di richiamo internazionale organizzati dalle famiglie pi\u00f9 facoltose del tempo, tra cui si distinsero i Florio e i Whitaker. Il fascino esercitato dalle bellezze naturali della baia la rese oggetto di un illuminato sviluppo edilizio, affidato dopo varie trattative alla societ\u00e0 belga \"Les Tramways de Palerme\" nel 1909. Quest'ultima organizz\u00f2, oltre alla realizzazione di infrastrutture, anche la vendita di lotti di terreno liberi e di villini tratti da un catalogo di prospetti tipo realizzato dall'ingegnere ed architetto Giuseppe Caronia Roberti nel 1911.\nErnesto Basile, considerato l'anima del nuovo movimento modernista internazionale, aveva gi\u00e0 rivolto le sue attenzioni a Mondello nel 1894, come documenta il progetto di un atelier per il pittore Rocco Lentini che verr\u00e0 realizzato soltanto nel 1910. Il via al progetto di riqualificazione in chiave turistica e balneare diede ad egli e alla sua scuola - tra cui si ricorda Salvatore Caronia Roberti per l'originalit\u00e0 delle soluzioni estetiche - la possibilit\u00e0 di far nascere una citt\u00e0-giardino nella ricca costa nord-occidentale. \nTra le costruzioni in stile Liberty pi\u00f9 iconiche:\nNonostante lo stile floreale dell'Art Nouveau costituiscano l'elemento pi\u00f9 rappresentativo di Mondello, alcune delle architetture pi\u00f9 rilevanti della frazione sono rappresentate da un certo numero di villini in stile cottage-chalet, con caratteristico tetto a capanna - piuttosto acclive - e facciate decorate con motivi a muratura intelaiata. Tra questi spiccano la sede del gi\u00e0 citato circolo del golf (viale Margherita di Savoia n. 50-52 ed il villino Attilia (via Regina Elena n. 7-9 ), entrambi opera dell'architetto belga Lucien Fran\u00e7ois progettate nel 1920; i villini Matta (viale Margherita di Savoia n. 3-5 ) e Grunau-Cottage Dagnino ( viale Principe di Scalea 37 ), progettati dall'Ingegnere Nicol\u00f2 Mineo, rispettivamente nel 1918 e nel 1914; ed il villino Pojero ( viale Regina Elena n.1) realizzato nel 1915 da Giuseppe Caronia Roberti . il contrasto tra il contesto climatico e geografico, marcatamente mediterraneo e sub-tropicale, con tali esempi di architettura vernacolare nordica, collegati al movimento internazionale del Revival Gotico, richiama il sincretismo tipico delle ambientazioni coloniali. Tra le abitazioni costruite a Mondello in questo periodo , si distinguono anche alcuni esempi di stile Revival Moresco: il villino Crippa-Girgenti realizzato nel 1923 dagli ingegneri Luigi e Nicol\u00f2 Mineo, sito in via Argonauti n. 7; il villino in via Regina Elena 37-39; il villino Monica in via Principe di Scalea n. 46-48; ed il villino Lina in via Regina Elena n. 3, opera dell'ingegnere G. Giaccone realizzata nel 1927. Vi sono anche due interessanti esempi di stile Neo Classico-Pompeiano: il villino sito in via Principe di Scalea n. 42 ed il villino Matilde in viale dei Lill\u00e0 n. 7-9.\nSiti archeologici.\nLe grotte.\nNel Paleolitico e nel Mesolitico, alcune cavit\u00e0 formatesi intorno a Monte Pellegrino (note oggi come Grotte dell'Addaura) vennero abitate da gruppi umani. Al loro interno vennero ritrovate delle eccezionali incisioni in cui venivano raffigurati gli usi e costumi degli uomini preistorici. Ad oggi sono delle importantissime testimonianze dell'arte rupestre.\nNel promontorio di Capo Gallo, che separa i golfi di Mondello e di Sferracavallo, alcune grotte, scavate dall'erosione marina, hanno costituito fin dalla fine del Pleistocene un ricovero naturale per l'uomo che cacciava l'Equus hydruntinus, un equide estinto. Durante l'Ottocento e il Novecento le cavit\u00e0 furono esplorate da archeologi come Anca, Gemellaro e De Gregorio, con la conseguente scoperta di pitture rupestri, frammenti di attrezzi lavorati ed ossa di animali. I ritrovamenti costituiscono oggi un'importantissima testimonianza storica e provano che il golfo di Mondello affonda le sue radici nella Preistoria, quando si formarono delle comunit\u00e0 antropiche proprio all'interno delle grotte, che offrivano riparo dalle piogge e formavano un baluardo naturale contro i venti provenienti da nord.\nSempre sul promontorio di Monte Gallo, alle pendici nord-orientali, si trova la Grotta Regina, costituita da un vasto ambiente e divenuta famosa per i disegni e le iscrizioni in caratteri punici e neopunici ritrovati nelle pareti laterali. Di estrema importanza \u00e8 il disegno della nave cartaginese, poich\u00e9 oltre a costituire una notevole documentazione, si tratta dell'unica rappresentazione intera di una nave da guerra punica.\nNelle vicinanze di Grotta Regina sono presenti anche Grotta Perciata, Grotta del Capraio e la Grotta dei Vaccari, in cui \u00e8 stato rinvenuto del materiale ceramico che va dal Neolitico all'Et\u00e0 del bronzo.\nVennero ritrovate anche delle cave di marmo, utilizzate in realt\u00e0 gi\u00e0 nel Seicento (come dimostrano le colonne e l'altare del Duomo di Palermo).\nGeografia antropica.\nUrbanistica.\nL'impianto urbano di Mondello rappresenta una rilettura critica, e con molti gradi di autonomia, dei modelli di citt\u00e0 balneari del Belgio e della Francia. Il sistema viario, che risulta ideato \u00abdalla commistione di due impianti: uno a maglia regolare nell'area di Valdesi, l'altro, adattato all'area e all'arco della spiaggia di Mondello, con tre strade a raggiera\u00bb, richiama il particolare tipo di impianto a maglie viarie raccordate per fulcri e arterie, adottato per l'ampliamento ottocentesco di Ostenda nella sua trasformazione in citt\u00e0 balneare. Il grande disegno a \"promenades\", ordinate su maglia ippodamea e su comparti radiali raccordati fra loro da un fulcro, \u00e8 riconducibile ad una scala di quartiere suburbano basata sul modello della citt\u00e0 giardino, di derivazione anglosassone.\nInfrastrutture e trasporti.\nStrade.\nIl quartiere \u00e8 connesso all'autostrada A29 tramite l'uscita Tommaso Natale - Mondello, inaugurata nel 2002.\nIl principale punto di accesso al centro cittadino \u00e8 rappresentato dai viali del Parco della Favorita, che permettono un'agevole transizione tra il viale Regina Margherita - nella zona di Valdesi - e il quartiere Libert\u00e0. Inoltre, poco prima dell'ingresso al parco si raccorda la strada proveniente dal quartiere di Pallavicino.\nUn altro collegamento che interessa la frazione \u00e8 la strada statale 113 Settentrionale Sicula, che unisce il confine sud-est di Mondello con il lungomare Cristoforo Colombo e, superate le borgate dell'Addaura, Vergine Maria e Arenella, permette di raggiungere il quartiere Montepellegrino.\nMobilit\u00e0 urbana.\nMondello \u00e8 connessa alla rete di trasporto pubblico della citt\u00e0 di Palermo attraverso tre linee autobus urbane gestite dall'azienda municipalizzata AMAT. Queste sono la linea 544 (Piazzale J. Lennon - Mondello); la linea 603 (Stadio - Partanna - Mondello); e la linea 806 (Piazza Croci - Mondello). Nelle ore notturne \u00e8 operativa la linea N1, che connette i quartieri della costa nord con Piazza Indipendenza.\nDurante la stagione estiva, oltre a essere aggiunta la linea 606 (Stadio - Mondello), \u00e8 attivo il servizio di navette gratuite che permettono di collegare varie zone residenziali del quartiere alla spiaggia. Dal 2021, tale servizio \u00e8 affidato esclusivamente alla linea 84 (Parcheggio Galatea - Valdesi - Mondello Torre), contro le cinque linee precedentemente operative che collegavano anche i quartieri di Addaura, Partanna e Sferracavallo.\nIl \"World Festival on the Beach\".\nDal 1985 Mondello \u00e8 sede del Windsurf World Festival, ribattezzato nel 2001 World Festival on the Beach, l'evento che raggruppa annualmente varie manifestazioni di sport (windsurf, vela, kite, beach volley etc.), e spettacoli musicali che, per la loro connotazione internazionale, trasformano la localit\u00e0 in un villaggio di straordinario interesse.\nIl festival \u00e8 a cura del club Albaria, noto a livello internazionale grazie all'evento stesso e ad alcuni successi ottenuti dagli iscritti.\nIl programma sportivo prevede principalmente gare di vela e windsurf per quattro classi, tra cui la ormai celebre \"Windsurfer Legend Race\", una competizione su percorso a slalom riservata ai campioni continentali e mondiali, i due Campionati Europei (rispettivamente l'Open Tecno 293 e l'Open RS:X) e la regata regionale \"Windsurf Sicily Grand Prix\". Durante la settimana si tengono anche incontri a livello nazionale di scherma, surf da onda, beach volley, kayak, nuoto e corsa. Una notevole importanza \u00e8 dedicata anche alle esibizioni di Kitesurfing, Wakeboard, Air Show (con la Pattuglia Blu Circe), Idrovolanti ed alle coreografie degli aquiloni. Nelle ultime edizioni \u00e8 stato istituito un raduno per il SUP (Stand Up Paddle), uno sport emergente a livello globale praticato soprattutto nelle Isole Hawaii.\nUn ruolo centrale \u00e8 dato anche alle attivit\u00e0 artistiche e culturali: sono numerosi infatti i concerti e contest fotografici, che si susseguono durante la settimana. Dal 2004 viene organizzato un concerto di musica classica su un auditorium in riva al mare, denominato \"Sinfonia on the Beach\".\nGrazie alla collaborazione con il \"CETRI\" (Centro Europeo di Terza Rivoluzione Industriale), durante il festival vengono sostenute le ricerche per risorse energetiche pulite ed \u00e8 stata inserita un'area tematica per sensibilizzare i giovani sulle questioni legate all'ambiente e alle energie rinnovabili. Lo slogan \u00e8 \"\"Pi\u00f9 sport.. Pi\u00f9 musica.. Pi\u00f9 energia per un mondo migliore\"."}
{"id": "474738", "revid": "599013", "url": "https://it.wikipedia.org/wiki?curid=474738", "title": "Segugio della Transilvania", "text": "Il segugio della Transilvania (in ungherese: Erdelyi kop\u00f2; detto anche segugio ungherese o segugio delle sette contrade), \u00e8 un cane da caccia di origine ungherese. \nStoria.\nSi tratta di una razza ungherese molto vecchia, il cui sviluppo \u00e8 stato influenzato dalle condizioni climatiche, la natura dell'ambiente e le modalit\u00e0 di caccia. Visse il suo periodo fausto nel Medioevo, all'epoca dove l'Erd\u00e9lyi kop\u00f3 era il cane da caccia preferito della nobilt\u00e0. Poi, a causa dello sviluppo dell'agricoltura e della silvicoltura, il suo utilizzo fu respinto nei monti e nelle foreste inaccessibili dei Carpazi. Questo mentre, a causa della natura molto variabile dell'ambiente, si formarono due variet\u00e0 dell'Erd\u00e9lyi kop\u00f3, il grande ed il piccolo cane della Transilvania. Le due variet\u00e0 furono tenute sempre insieme. All'origine, il grande segugio ungherese era utilizzato per la caccia alla grossa selvaggina, anticamente al bisonte, pi\u00f9 tardi all'orso, al cinghiale ed alla lince; il piccolo era utilizzato per la caccia alla piccola selvaggina (volpe, lepre) nei campi, come per la caccia al camoscio nelle regioni rocciose. &lt;br&gt;All'inizio del ventesimo secolo, il segugio della Transilvania era quasi estinto. La tutela decisa della razza fu ripresa nel 1968 e oggi esiste un numero importante di cani della variet\u00e0 \u201cgrande\u201d in Ungheria e nelle regioni attigue della Romania. I romeni, dopo aver conquistato la Transilvania, sterminarono il kop\u00f3 come segno dell'occupazione ungherese di una volta, poi i pochi esemplari sfuggiti allo sterminio furono allevati in Ungheria dove si segna la seconda rinascita della razza. Purtroppo con la rivoluzione industriale e lo sviluppo dell'industria agricola, questa razza fu considerata \"nociva\" per i campi, e le zone di caccia furono trasformate in industria, quindi si prov\u00f2 di nuovo a sterminare il kop\u00f3 che fino al 1968, quando venne pubblicato lo standard FCI, si era quasi estinto.\nAl giorno d'oggi ci sono 1000 kop\u00f3 in Ungheria e ne nascono 973 l'anno\nDescrizione.\nIl segugio della Transilvania \u00e8 un cane molto resistente, coraggioso e dotato di tempra aggressiva e minacciosa quando ce n'\u00e8 bisogno (\u00e8 capace di fronteggiare anche i lupi), dotato di forza e ottimo olfatto. La forma ed il portamento della testa, le proporzioni del corpo, gli arti forti e muscolosi e l'attaccatura della coda corrispondono alle caratteristiche tipo del cane da caccia dell'Europa centrale. Si tratta di un brachet di taglia media. La struttura corporale del segugio ungherese si \u00e8 adattata ad un lavoro sulle lunghe distanze; \u00e8 costruito da atleta e la sua ossatura non \u00e8 n\u00e9 grossolana n\u00e9 fine. \nAspetto e Peso.\nSe ne distinguono due variet\u00e0: \nLa razza \u00e8 di taglia media peso minimo 25 chili. Ha una testa corta ma non appuntita, con un naso dritto, e denti forti e ben sviluppati. Gli occhi sono di colore marrone scuro mentre le orecchie sono pendenti. Il pelo \u00e8 tendenzialmente corto e con tessitura spessa, lucida e leggermente pi\u00f9 lunga nei soggetti con arti lunghi con un sottopelo morbido che lo protegge dal freddo. Il colore del pelo tende al nero focato con eventuali macchie bianche per i soggetti ad arti lunghi oppure al fulvo con gradazioni nei soggetti ad arti corti. La coda \u00e8 sospesa quando \u00e8 a riposo, e diventa dritta durante la caccia.\nIndole.\nIl cane \u00e8 estremamente leale e amichevole con le persone e con gli altri cani. Sviluppa un forte attaccamento al padrone ed \u00e8 molto protettivo nei confronti dei membri della famiglia. Gode della compagnia e tende a restare vicino al padrone ove possibile. Ha un eccellente senso di direzione.\nUtilizzo.\nCane di caccia. Segugio capace di cacciare in modo indipendente e a grande distanza dal suo padrone. \u00c8 particolarmente adatto ad effettuare il lavoro del segugio ed a seguire la traccia della grande selvaggina. Quando incontra una passata fresca, guaisce con un tono lamentoso. Sulla traccia, il suo abbaio \u00e8 sonoro e di tonalit\u00e0 alta, si sente da lontano. Nell'inseguimento della selvaggina, procede con sicurezza e precisione. Lavora bene da solo o in coppia."}
{"id": "474739", "revid": "2108263", "url": "https://it.wikipedia.org/wiki?curid=474739", "title": "Eremita", "text": "L'Eremita (dal gr. \u1f10\u03c1\u03b7\u03bc\u03af\u03c4\u03b7\u03c2 \"che vive nel deserto\") e' colui che si ritira nella solitudine per consacrarsi a Dio dedicandosi alla meditazione o alla preghiera, senza essere astretti ad alcuna regola religiosa particolare. Le ragioni principali che possono portare a una scelta del genere sono spirituali o religiose.\nLa scelta di solitudine, contemplazione e ascetismo che caratterizza la vita eremitica, nasce nel deserto nel III secolo con San Paolo di Tebe e a seguire Sant'Antonio Abate. Sono le prime forme di vita ascetica assimilabili alla vita eremitica nota al mondo mediterraneo, successivamente sviluppatesi anche in altre realt\u00e0, legate all'Induismo, al Taoismo e al Buddismo (VI secolo a.C. e precedenti).\nSpesso, nella letteratura religiosa e in quella laica, il termine \"eremita\" viene usato impropriamente a indicare chiunque viva con uno stile di vita solitario, compreso il misantropo, e, in contesti religiosi, il termine \u00e8 stato talvolta reso come sinonimo di \"anacoreta\" (dal greco \"\u1f00\u03bd\u03b1\u03c7\u03c9\u03c1\u03ad\u03c9\", \"anach\u014dre\u014d\", che significa \"ritirarsi\", \"partire per la regione al di fuori della citt\u00e0\"), recluso e solitario. Tuttavia, \u00e8 importante mantenere una chiara distinzione tra la vocazione degli eremiti e quella degli anacoreti.\nEtimologia.\nLa parola eremita deriva dal latino \"\u0115r\u0113m\u012bta\", latinizzazione del greco (\"er\u0113mit\u0113s\"), \"del deserto\", che a sua volta deriva dal (\"er\u0113mos\"), che significa \"deserto\", \"disabitato\", perci\u00f2 \"abitante del deserto\".\nCristianesimo.\nNella tradizione cristiana la vita eremitica \u00e8 una prima forma di monachesimo che precede la vita monastica nel cenobio. La Regola di San Benedetto (cap. 1) elenca gli eremiti tra i quattro tipi di monaci. Oltre agli eremiti che sono membri di ordini religiosi, il diritto canonico della Chiesa Cattolica Romana riconosce anche eremiti consacrati dal vescovo diocesano come membri della vita consacrata. Lo stesso vale in molte istituzioni della Comunione anglicana, compresa la Chiesa Episcopale degli Stati Uniti. Nel diritto canonico della Chiesa Episcopale, coloro che fanno richiesta al vescovo diocesano e che perseverano in un programma di preparazione richiesto dal vescovo, prendono i voti che comportano, tra l'altro, una vita in celibato e in completa castit\u00e0. Essi sono indicati come \"solitari\" piuttosto che eremiti; ciascuno sceglie un vescovo diverso da quello della sua diocesi come una risorsa aggiuntiva spirituale e, se necessario, un intermediario.\nNel cristianesimo il concetto di vita eremitica, sia nei tempi antichi che in quelli moderni, \u00e8 profondamente radicato. L'eremita trascorre una vita interamente dedicata alla lode di Dio e all'amore e, attraverso la penitenza e la preghiera, anche al servizio di tutta l'umanit\u00e0. Quest'ultimo aspetto \u00e8 fondamentale per la corretta comprensione della vocazione eremitica nella chiesa cattolica, dato che la tradizione giudeo-cristiana sostiene che Dio ha creato l'uomo (cio\u00e8, il singolo essere umano) in una concezione sociale o relazionale dell'umanit\u00e0, il che significa che la solitudine non pu\u00f2 mai essere lo scopo di ogni vocazione cristiana ma solo uno strumento per inseguire un particolare scopo spirituale, che fa parte della nostra comune vocazione umana.\nStoria.\nNella comune tradizione cristiana il primo eremita cristiano conosciuto fu Paolo di Tebe (Egitto, III secolo), anche chiamato \"San Paolo primo eremita\". Il suo discepolo Antonio d'Egitto (IV secolo), spesso definito come \"Antonio il Grande\", \u00e8 forse il pi\u00f9 famoso di tutti gli eremiti del periodo grazie alla biografia di Atanasio di Alessandria. Egli si circond\u00f2 di numerosi discepoli nel deserto dell'Alto Egitto. Da questi luoghi la pratica dell'eremitismo si diffuse in tutto l'Oriente, in particolar modo con sant'Ilarione in Palestina e con san Gregorio di Nazianzio e san Basilio in Cappadocia. Molti di questi gruppi vennero denominati Padri del Deserto. La vita comunitaria eremitica fondata sul cenobio si deve invece a san Pacomio.\nNel Medioevo alcuni eremiti carmelitani affermarono di aver rintracciato la loro origine negli eremiti ebraici organizzati da Elia.\nGli eremiti cristiani spesso vivevano in luoghi isolati definiti \"eremi\" o \"eremitaggi\", che potevano essere una grotta naturale o un'abitazione situata nel deserto o nella foresta. Essi venivano ricercati per consigli di tipo spirituale, e alcuni di loro si circondarono di cos\u00ec tanti discepoli da non vivere pi\u00f9 in solitudine e da non poter pi\u00f9 essere classificati come eremiti. In epoca medievale gli eremiti potevano trovarsi anche all'interno o in prossimit\u00e0 delle citt\u00e0 dove potevano guadagnarsi da vivere come custodi, guide o traghettatori.\nGli eremiti orientali erano soliti mortificarsi con varie pratiche. Tra di essi vi erano gli \"stazionari\", condannati a vivere sempre in piedi, e gli stiliti, che passavano la loro vita sulla sommit\u00e0 di una colonna, pratica ideata da Simeone di Siria (V sec.). La pratica dell'eremitismo si diffuse poi, grazie a sant'Atanasio e a san Girolamo in Africa e in Europa, in particolare nella Gallia, nella Bretagna e in Irlanda. Un'altra forma particolare di mortificazione fu la reclusione volontaria per la quale molti fedeli si muravano letteralmente in una cella, e vivevano di carit\u00e0, pratica questa diffusasi soprattutto nei secoli XII e XIII e riferibile in particolare all'anacoretismo.\nDal Medioevo fino ai tempi moderni il monachesimo di tipo eremitico \u00e8 stato praticato anche nel contesto di ordini religiosi nel cristianesimo d'occidente. Per esempio nella Chiesa cattolica i certosini e camaldolesi organizzarono i loro monasteri come gruppi di eremi dove i monaci vivevano la maggior parte della loro giornata e la maggior parte della loro vita in solitudine, raccogliendosi insieme solo per tempi relativamente brevi per la preghiera comunitaria e solo occasionalmente per i pasti. Gli ordini cistercensi, trappisti e carmelitani permettono ai membri che sentono la vocazione per la vita eremitica, dopo anni di vita nel cenobio o nella comunit\u00e0 del monastero, di passare a una stanza singola del monastero adattata come eremo. Questo vale sia per i loro monaci che per le suore. Ci sono stati anche molti eremiti che hanno scelto questa vocazione, come alternativa ad altre forme di vita monastica. Nell'XI secolo, la vita dell'eremita ottenne il riconoscimento come percorso legittimo e indipendente per la redenzione. Molti eremiti in questo secolo e in quelli successivi sono stati canonizzati come santi.\nIn Italia fu soprattutto Papa Celestino V (Pietro da Morrone) a promuovere la pratica dell'eremitismo con la costruzione di numerosi eremi, in particolare tra i monti della Maiella. Questi eremi erano legati all'ordine celestiniano, di cui Celestino V era stato il fondatore. In Toscana si diffusero i Guglielmiti, un ordine eremitano fondato da San Guglielmo di Malavalle.\nAltri importanti ordini religiosi di eremiti furono i carmelitani, i certosini e i religiosi del Monte Athos, in Grecia.\nAnacoreti.\nIl termine \"anacoreta\" \u00e8 spesso usato come sinonimo di eremita, non solo nelle prime fonti scritte, ma anche nel corso dei tempi moderni. Generalmente, l'anacoreta non si d\u00e0 una regola scritta n\u00e9 appartiene a un ordine.\nNel Medioevo l'anacoretismo era una vocazione comune. Anacoreti e anacorete vivevano la vita religiosa nella solitudine di un \"eremitaggio\", di solito una piccola capanna o una cella costruita dietro una chiesa. La porta poteva essere murata nel corso di una speciale cerimonia condotta dal locale vescovo dopo che l'anacoreta si era trasferito all'interno della struttura. La chiesa aveva una piccola finestra (\"agioscopio\"), costruita nel muro comune vicino al santuario per permettere all'anacoreta di partecipare alla liturgia ascoltandola e per ricevere la Santa Comunione. Un'altra finestra affacciava sulla strada consentendo ai benefattori di fornire cibo e altri beni di prima necessit\u00e0. Coloro che erano alla ricerca di consigli di tipo spirituale potevano anche utilizzare questa finestra per consultare l'anacoreta. Ai nostri tempi la vita anacoretica come una forma distinta di vocazione \u00e8 quasi sconosciuta.\nEpoca contemporanea.\nCattolicesimo romano.\nOggi i cattolici romani a vocazione eremitica possono vivere la loro vita monastica come eremiti appartenenti a un ordine religioso cenobitico (per esempio i benedettini, i cistercensi, i trappisti) o in un ordine religioso orientato verso l'eremitismo (per esempio i certosini o i camaldolesi) ma in entrambi i casi sotto l'obbedienza al proprio superiore religioso. Oppure come eremiti consacrati sotto la direzione canonica dei loro vescovi locali (canone 603, vedi sotto).\nMembri di un ordine religioso.\nNella Chiesa cattolica oggi gli istituti di vita consacrata hanno propri regolamenti riguardanti i loro aderenti con una vocazione alla vita eremitica, e questi devono ottenere il permesso dei loro superiori per passare da un percorso religioso comunitario a una vita eremitica. Il Codice di Diritto Canonico (1983) non contiene invece disposizioni particolari al riguardo. Gli eremiti tecnicamente restano membri del loro ordine religioso e quindi sotto l'obbedienza al proprio superiore religioso.\nCome accennato in precedenza, gli ordini monastici dei certosini e dei camaldolesi preservano il loro stile di vita essenzialmente con una visione eremitica in un contesto cenobitico: cio\u00e8 i monasteri di questi ordini sono in realt\u00e0 insiemi di singoli eremi dove i monaci e le monache passano le giornate da soli con periodi relativamente brevi di preghiera comune quotidiana o settimanale. Inoltre, gli altri ordini che sono essenzialmente cenobitici, in particolare i trappisti, mantengono una tradizione interna che consente ai monaci o alle monache, quando questi hanno raggiunto un certo livello di maturit\u00e0 all'interno della comunit\u00e0, di proseguire il loro percorso religioso in modalit\u00e0 eremitica sotto la supervisione dell'abate o della badessa. Thomas Merton fu tra i trappisti che hanno intrapreso questo stile di vita.\nCanone 603.\nOggi un numero crescente di fedeli cristiani perseguono una vocazione alla vita eremitica, da svolgersi in un luogo isolato o all'interno di una citt\u00e0 ma nel pi\u00f9 rigoroso isolamento dal mondo, senza per\u00f2 attraversare prima una fase in una comunit\u00e0 monastica. Cos\u00ec, per venire incontro agli uomini e alle donne che si sentono chiamati alla vita eremitica o anacoretica senza essere stati membri di un istituto di vita consacrata, e che sentono il desiderio di essere riconosciuti della Chiesa cattolica romana, il codice di Diritto Canonico del 1983 legifera nella sezione sulla vita consacrata (can. 603) come segue:\nIl Canone 603, pertanto, stabilisce alcuni requisiti per chi persegue la vocazione alla vita eremitica, che \u00e8 riconosciuta dalla Chiesa cattolica romana come una delle \"altre forme di vita consacrata\". Di solito sono indicati come \"eremiti consacrati\".\nLe norme della Chiesa cattolica per forme di vita consacrata eremitica e anacoretica non comprendono le opere di misericordia corporale. Tuttavia, ogni eremita consacrato, come ogni cristiano, \u00e8 vincolato dalla legge della carit\u00e0 e, pertanto, deve rispondere con generosit\u00e0 di fronte a uno dei casi rientranti nelle opere di misericordia corporale. Inoltre, poich\u00e9 gli eremiti consacrati, come ogni cristiano, sono anche vincolati dalla legge del lavoro, devono guadagnarsi da vivere con tutti i mezzi disponibili che siano compatibili con l'insegnamento cristiano. Pertanto essere impiegati nel settore dell'assistenza pu\u00f2 essere un'opzione di lavoro qualificato per gli eremiti consacrati a condizione che possano convincere il loro vescovo che questo non costituisca un ostacolo nell'osservazione dei propri obblighi vocazionali in conformit\u00e0 al canone 603.\nAnche se il Canone 603 non prevede alcuna clausola per quanto riguarda le associazioni di eremiti, queste sono relativamente diffuse (negli Stati Uniti esistono, ad esempio, gli \"Hermits of Bethlehem\" a Chester, New Jersey o gli \"Hermits of Saint Bruno\"; in Italia esistono monasteri appartenenti a ordini religiosi a concezione prettamente eremitica; altre forme di associazionismo eremitico sono i lavra e gli skita). Infine non tutti i cattolici laici che sentono la vocazione di dedicarsi a Dio in una vita di preghiera solitaria la percepiscono come una forma di vita consacrata. Un esempio \u00e8 la vita in un Poustinia (parola di origine russa che significa \"deserto\"), espressione di vita religiosa eremitica nel cattolicesimo orientale che sta trovando sostenitori anche in Occidente.\nCristianesimo orientale.\nNella Chiesa ortodossa e nelle chiese sui iuris, tuttavia, gli eremiti vivono una vita fatta non solo di preghiera solitaria ma anche di servizio alla propria comunit\u00e0 nella maniera tradizionale orientale del poustinik. Il poustinik \u00e8 un eremita a disposizione di tutti i bisognosi in ogni momento.\nNelle chiese cristiane orientali varianti della vita cristiana eremitica sono i percorsi religiosi semi-eremitici in un lavra o skita, storicamente esemplificati nel Wadi el-Natrun, un luogo nel deserto egiziano, e continuati tutt'oggi in diversi skita posti in diverse regioni sul monte Athos.\nAltre religioni.\nDa un punto di vista religioso, la vita solitaria \u00e8 una forma di ascetismo in cui l'eremita rinuncia alla vita mondana e ai piaceri. Questo percorso di vita pu\u00f2 essere scelto per molte ragioni, tra cui le pi\u00f9 comuni sono avvicinarsi alla divinit\u00e0 o al Dio che si adora o che si riverisce o dedicare le proprie energie all'auto-liberazione dalla sa\u1e43s\u0101ra. Questa pratica compare anche nell'induismo, nel buddismo e nel sufismo. Anche il taoismo ha una lunga storia di figure ascetiche e eremitiche. Nella vita ascetica eremitica, l'eremita cerca la solitudine per la meditazione, la contemplazione e la preghiera senza le distrazioni del contatto con la societ\u00e0 umana, in pura castit\u00e0, o senza la necessit\u00e0 di mantenere gli standard socialmente accettabili di pulizia o di abbigliamento. La disciplina ascetica pu\u00f2 anche includere un semplice regime alimentare e/o un lavoro manuale come mezzo di sostegno.\nEremiti ornamentali.\nUn caso particolare \u00e8 composto dai cosiddetti eremiti ornamentali diffusi in Inghilterra fra il Settecento e l'Ottocento. Essi erano persone disposte a vivere in un eremo fatto appositamente per loro all'interno della propriet\u00e0 di un ricco proprietario terriero. Gli eremiti ornamentali non professavano realmente una religione ma venivano usati come decorazione e per intrattenere il padrone e i suoi ospiti.\nL'eremitismo nella fiction.\nEremitismo nella letteratura.\nNei romanzi dell'Europa medievale, il cavaliere errante incontra spesso eremiti durante le sue ricerche; spesso \u00e8 una figura, generalmente un vecchio saggio, che gli d\u00e0 consigli o lo mette in guardia su qualcosa. I cavalieri alla ricerca del Santo Graal, in particolare, imparano dagli errori di cui poi devono pentirsi, e spesso gli eremiti spiegano loro il significato profondo dei loro incontri precedenti, dei loro sogni o visioni. I maghi maligni, o stregoni, a volte si pongono come eremiti, per spiegare la loro presenza nelle zone selvagge, e per attirare gli eroi in un falso senso di sicurezza. In \"La regina delle fate\", di Edmund Spenser, occorrono entrambe le situazioni: il cavaliere in missione incontra un eremita buono e lo stregone Archimago \u00e8 il mago e falso eremita.\nGli eremiti possono apparire in fiabe anche nel personaggio di un benefattore, come in \"F\u0103t-Frumos\", fiaba rumena.\nEremitismo nel cinema.\nIn \"Guerre stellari\", Ben Kenobi viene introdotto al pubblico come un vecchio eremita, spesso considerato dagli altri personaggi come molto pericoloso o un mago pazzo. Pi\u00f9 avanti nella storia viene rivelato che egli era andato in esilio per motivi politici, esilio che per\u00f2 gli era anche servito per la sua formazione spirituale, da quando era diventato un monaco guerriero, e che il suo primo nome era in realt\u00e0 Obi-Wan. Anche Yoda, un altro Jedi, originariamente era un monaco eremita.\nNel popolare anime \"Dragon Ball\", un maestro di arti marziali, il Maestro Muten, \u00e8 spesso definito come \"Eremita della Tartaruga\", nonostante il fatto che nel corso della serie numerosi personaggi lo visitino frequentemente nella sua casa isolata su un'isola.\nNell'anime Naruto, uno dei tre ninja leggendari, il maestro Jiraiya, chiamato \"Eremita dei Rospi\", vive sempre in disparte, lontano da tutti, visitando villaggi per scrivere i suoi libri per \"soli uomini\".\nNel film Pulp Fiction (Regia di Q. Tarantino), Capitolo \"A Colazione\" Parte 2, Jules (Samuel L. Jackson) dopo aver rischiato di morire, rivela a Vincent (John travolta) che vuole lasciare la vita da gangster per abbracciare uno stile di vita da asceta; allorch\u00e9, Vincent cercher\u00e0 animatamente di fargli cambiare idea.\nAltri riferimenti.\nNei tarocchi l'Eremita \u00e8 uno degli arcani maggiori, contrassegnato dal numero IX.\nNell'alchimia l'eremita simboleggia la putrefazione.\nOggi in Giappone e nei paesi occidentali, \u00e8 emerso il fenomeno degli hikikomori, giovani auto reclusi in casa, con o senza i genitori."}
{"id": "474740", "revid": "46931", "url": "https://it.wikipedia.org/wiki?curid=474740", "title": "Eremiti", "text": ""}
{"id": "474743", "revid": "78273", "url": "https://it.wikipedia.org/wiki?curid=474743", "title": "San Gregorio di Nazianzio", "text": ""}
{"id": "474744", "revid": "1543377", "url": "https://it.wikipedia.org/wiki?curid=474744", "title": "Martello di London", "text": "Il Martello di London \u00e8 un martello in ferro e legno trovato nel 1936 a London, una cittadina del Texas, negli Stati Uniti, e successivamente proposto da alcuni creazionisti come un OOPArt, cio\u00e8 un \"manufatto fuori luogo\". A dispetto delle affermazioni dei creazionisti tutti gli elementi oggi disponibili consentono di identificare il reperto come un manufatto del XIX secolo\nRitrovamento.\nNel giugno 1936, due escursionisti, un tale Max Hann e sua moglie, trovarono un pezzo di legno che sporgeva da un blocco di arenaria, separato dalle formazioni rocciose circostanti, lungo il Red Creek di London. Dieci anni dopo, nel 1946/1947, il figlio della coppia, rompendo il nodulo, vi trov\u00f2 il martello parzialmente inglobato al suo interno. Il martello fu venduto dalla famiglia Hann ad un esponente del movimento creazionista Carl E. Baugh nel 1983\nLa tesi di Baugh e dei creazionisti.\nCarl E. Baugh e altri creazionisti hanno affermato che il blocco, e conseguentemente il martello al suo interno, avrebbe dai 500 ai 300 milioni di anni circa (dal periodo Cambriano al Carbonifero), cosa che tuttavia contrasta col fatto che le rocce di Red Creek siano databili al basso Cretaceo (110-115 milioni di anni fa). Inoltre, la datazione basata sull'analisi litografica delle rocce circostanti l'oggetto \u00e8 poco indicativa, in quanto vi sono casi ben noti in cui alcuni sedimenti si sono induriti intorno ad un oggetto inglobandolo in pochi decenni .\nNel 1997/1999 furono condotti degli esami sul manico di legno con il metodo del carbonio-14, nonostante le lunghe opposizioni di Baugh che ritardarono tali esami: tali esami avrebbero fornito una datazione molto recente, \"da 0 a 700 anni fa\", ma non sono state fornite ulteriori informazioni su di essi.\nA sostegno della tesi che non si tratterebbe di un falso, i creazionisti presentano esami svolti dai Batelle Laboratories di Columbus, Ohio, che avrebbero stabilito che il metallo di cui \u00e8 composta la \"testa\" \u00e8 una lega composta al 96,6% di ferro, al 2,6% di cloro e allo 0,74% di zolfo. Baugh ha affermato che questa lega sarebbe impossibile da ottenere con procedimenti moderni e frutto di metallurgia avanzata, ma senza sostenere questa affermazione con delle prove.\nSecondo Baugh, \u00e8 grazie a tale composizione che il metallo non risulterebbe essere n\u00e9 corroso, n\u00e9 arrugginito. Infatti, secondo i sostenitori della genuinit\u00e0 del reperto, anche una piccola abrasione, effettuata poco dopo la scoperta per sottoporlo ad un'analisi, non avrebbe mai subito processi n\u00e9 di corrosione, n\u00e9 di ossidazione (ruggine). Tuttavia la fotografia che dovrebbe corroborare questa affermazione, in un sito \"creazionista\", presenta invece un oggetto arrugginito sia sull'abrasione che altrove.\nUna tomografia a raggi X realizzata dal laboratorio Texas Utilities nel 1992, ha mostrato l'assenza di bolle e di variazioni di densit\u00e0 nella testa. Anche questo fatto, assolutamente normale per colate realizzate con altiforni moderni, ha spinto Baugh a pensare a una \"metallurgia avanzata\" posseduta da ipotetiche popolazioni antidiluviane.\nIl martello come manufatto recente.\nTutti gli elementi di valutazione disponibili portano a concludere che il martello sia un manufatto moderno. Sia le fattezze dell'oggetto, sia il fatto che non sono presenti aloni di diffusione delle particelle metalliche che avrebbero dovuto prodursi nella roccia in milioni di anni, sia la mancata pietrificazione del manico di legno del martello portano a tale conclusione.\nLa forma della testa del martello \u00e8 molto simile a quella dei martelli diffusi negli Stati Uniti tra il XIX e il XX secolo\nNonostante quindi le insistenze dei creazionisti, non esiste nessuna prova che il reperto sia antico di milioni di anni; esistono invece una serie di elementi che portano a qualificare il martello di London come un falso ."}
{"id": "474745", "revid": "486946", "url": "https://it.wikipedia.org/wiki?curid=474745", "title": "Voloire", "text": ""}
{"id": "474750", "revid": "1543377", "url": "https://it.wikipedia.org/wiki?curid=474750", "title": "Foneros", "text": "Foneros \u00e8 un movimento nato in Spagna, diffusosi a partire dal gennaio 2006 grazie al passaparola via web.\nI foneros si propongono di condividere tra di loro la propria connessione ad Internet tramite la tecnologia wireless. In pratica, acquistano dei router wi-fi appositamente configurato che collegano alla loro connessione via cavo, permettendo gratuitamente e in modo non criptato l'accesso a Internet a tutti gli altri Foneros che si trovino nelle vicinanze.\nTutte le altre persone non iscritte a FON che si vogliano connettere dovranno acquistare un pass giornaliero all'atto della connessione.\nCondizione per la gratuit\u00e0 della connessione \u00e8 la reciprocit\u00e0, ovvero si pu\u00f2 connettere ad un router sociale FON solo chi, a propria volta condivide la sua connessione nello stesso modo.\nIl movimento dei foneros punta a creare una rete ad accesso libero per tutti gli appartenenti alla comunit\u00e0 dei Foneros ovunque essi si trovino nel mondo."}
{"id": "474756", "revid": "122772984", "url": "https://it.wikipedia.org/wiki?curid=474756", "title": "Rocco Barocco", "text": "Nato come Antonio Muscariello, ha successivamente ottenuto di cambiare legalmente i propri nome e cognome in Rocco Barocco.\nBiografia.\nRocco Barocco \u00e8 nato a Napoli ma trascorre l'infanzia e l'adolescenza a Perrone (Isola di Ischia) con i suoi otto fratelli; si diploma capitano di lungo corso all'Istituto Nautico di Procida. Da adolescente lavorava in un piccolo negozietto mentre portava avanti gli studi, Nino's shop, un giorno una turista francese entr\u00f2 a comprare e riconobbe il talento del giovane. Fu lei a parlarne a Patrick de Barentzen e Giles, e Rocco Barocco, ancora minorenne si trasferisce a Roma nel 1962, cominciando a lavorare nell\"atelier\" di Patrick de Barentzen e Giles. Nel 1964 d\u00e0 vita con Giles a un sodalizio destinato a durare dieci anni.\nNel 1974 apre il suo studio a Roma in piazza di Spagna e, nel 1979, dopo i successi ottenuti con l'alta moda, presenta la sua prima collezione di pr\u00eat-\u00e0-porter femminile. \u00c8 noto per le sue creazioni sexy, e fra i riconoscimenti ottenuti, figurano la \"Maschera d'argento\" per l'alta moda nel 1967, il premio \"Singer\" a New York come giovane stilista e quello di Pittsburgh nel 1973.Presenta ogni anno le sue collezioni di pr\u00eat-\u00e0-porter uomo/donna a Milano durante la settimana della moda . Il brand ha concesso la licenza al Gruppo Miriade (il gruppo che rivende Valentino, Yamamay, Carpisa...) che cura la commercializzazione e della produzione dei prodotti Rocco Barocco."}
{"id": "474760", "revid": "17654", "url": "https://it.wikipedia.org/wiki?curid=474760", "title": "Eremiafila", "text": ""}
{"id": "474764", "revid": "156341", "url": "https://it.wikipedia.org/wiki?curid=474764", "title": "Eccellenza Veneto - Girone B", "text": ""}
{"id": "474765", "revid": "712828", "url": "https://it.wikipedia.org/wiki?curid=474765", "title": "Darth Krayt", "text": ""}
{"id": "474766", "revid": "156341", "url": "https://it.wikipedia.org/wiki?curid=474766", "title": "Eccellenza Veneto - Girone A", "text": ""}
{"id": "474767", "revid": "1318658", "url": "https://it.wikipedia.org/wiki?curid=474767", "title": "Blekinge", "text": "Il Blekinge \u00e8 una provincia storica (\"landskap\") della Svezia meridionale. Confina con lo Sm\u00e5land, la Scania e il Mar Baltico.\nIl nome deriva dall'aggettivo \"bleke\", che corrisponde al termine marinaro \"bonaccia\". La versione latinizzata \u00e8 \"Blekingia\".\nContea.\nLe province attualmente non hanno funzioni amministrative in Svezia, oggi assunte dalle contee. La provincia di Blekinge ha gli stessi confini della corrispondente contea di Blekinge.\nGeografia fisica.\nIl Blekinge ha un arcipelago panoramico, e talvolta la provincia viene chiamata \"il Giardino di Svezia\".\nStoria.\nIn origine il Blekinge apparteneva al regno di Danimarca assieme alle province di Scania (\"Sk\u00e5ne\") e Halland, che formavano la parte orientale del regno danese (la cosiddetta Terra Scania). Divenne provincia svedese nel 1658, in seguito al Trattato di Roskilde.\nI centri che avevano lo status di citt\u00e0 erano Karlshamn (dal 1664), Karlskrona (1680), Ronneby (1387), S\u00f6lvesborg (1445).\nDi queste citt\u00e0, Karlskrona fu per quasi 300 anni la principale base navale svedese, e nel 1998 \u00e8 stata dichiarata dall'UNESCO patrimonio dell'umanit\u00e0.\nAraldica.\nAl Blekinge fu assegnato il suo stemma attuale in occasione dei funerali di Carlo X Gustavo di Svezia nel 1660, basato su un sigillo del XV secolo. Simbolicamente, le tre corone dello Stemma della Svezia sono state poste sul tronco dell'albero di quercia per sottolineare il cambio di status da provincia danese a svedese.\nSociet\u00e0.\nLingue e dialetti.\nNel Blekinge si parla una variet\u00e0 del dialetto Scanese (\"Blekingska\"), che prima era considerato dialetto orientale della lingua danese ma oggi \u00e8 considerata dialetto meridionale dello Svedese."}
{"id": "474768", "revid": "305330", "url": "https://it.wikipedia.org/wiki?curid=474768", "title": "Sarah Menefee", "text": "Biografia.\nSarah Menefee vive a San Francisco. Scrive poesie da circa trent'anni. Ha pubblicato su numerose riviste, tra cui \"Compages\", \"Acts\", \"The Baltimore Sun\", \"Exit Zero\" e Left Curve di Csaba Polony. \nCorrispondente per il \"People's Tribune\", da sempre impegnata a favore degli \"homeless\", \u00e8 membro del \"National Organizing Commitee\". Impegnata anche con gruppi come la \"San Francisco Union of the Homeless\", \"Homeless Task Force\" e la \"Food Not Bombs\".\n\u00c8 stata protagonista di molte campagne sociali, di scioperi, azioni di disobbedienza civile e di resistenza alle retate della polizia, nel 1991 venne arrestata per aver dato da mangiare ai poveri \"senza permesso\". Dopo una campagna pubblica di sei mesi \u00e8 stata rilasciata. Attualmente lavora in una libreria.\n\u00c8 membro fondatore di Occupy Movement e della Revolutionary Poets brigade.\nNegli anni novanta ha pubblicato \"Il sangue intorno al cuore\" e \"Questa mano peritura\", entrambi tradotti in Italia per Multimedia Edizioni.\nNel 2005 ha pubblicato \"Human Star\", recentemente tradotto in Italia."}
{"id": "474769", "revid": "1610933", "url": "https://it.wikipedia.org/wiki?curid=474769", "title": "Edentati", "text": ""}
{"id": "474770", "revid": "1610933", "url": "https://it.wikipedia.org/wiki?curid=474770", "title": "Sdentati", "text": ""}
{"id": "474771", "revid": "1610933", "url": "https://it.wikipedia.org/wiki?curid=474771", "title": "Maldentati", "text": ""}
{"id": "474772", "revid": "1169970", "url": "https://it.wikipedia.org/wiki?curid=474772", "title": "Maria Santissima Raccomandata", "text": "Maria Santissima Raccomandata \u00e8 uno degli appellativi utilizzati dalla Chiesa cattolica nella venerazione di Maria, madre di Ges\u00f9, e si riferisce a una statua della Madonna conservata a Giardini.\nIl titolo.\nQuesto titolo, \"Raccomandata\", risulta dai registri parrocchiali (istituiti nel 1719 su ordine dell'arciprete di Taormina, don Giuseppe Gullo, per annotare battesimi, matrimoni e morti) della parrocchia Santa Maria della Raccomandata o, come si legge altrove, Santa Maria della Raccomandazione dell'anima.\nEbbe origine dal fatto che i marinai (Giardini, infatti, era allora un borgo marinaio, nonch\u00e9 luogo di villeggiatura di Taormina) prima di intraprendere un viaggio per mare affidavano le loro anime alla Madonna perch\u00e9 li proteggesse.\nLa statua della Raccomandata.\nLa primitiva statua, distrutta in un incendio (nel 1851 o 1852) della chiesetta in cui fu allocata per i lavori di restauro della chiesa parrocchiale, venne sostituita dall'attuale, arrivata via mare secondo la tradizione il 25 marzo 1853, marted\u00ec dopo Pasqua, trasportata dal veliero dei fratelli Giuseppe e Giovanni Cacopardo. Di pregevole fattura, fu modellata da un discepolo del Bottigliero.\nIl culto della Raccomandata.\n\u00c8 perci\u00f2 dal 1853, come si legge peraltro sul carrello sul quale scende il simulacro, che s'\u00e8 creato il meraviglioso rapporto tra i fedeli cattolici Giardinesi e la Vergine Maria, venerata sotto questo titolo significativo.\nLa Raccomandata patrona di Giardini.\nViene celebrata solennemente l'8 settembre, giorno della nativit\u00e0 di Maria. \u00c8 tradizione che la celebrata non venga spostata di data. Essa si articola nell'annuncio dato il 25 agosto (il 25 di ogni mese si celebra in parrocchia la giornata mariana) e nel novenario dal 30 agosto al 7 settembre, in cui da alcuni anni ormai non manca il momento che ricorda il legame della Raccomandata con i marinai, attraverso la celebrazione della Messa al porticciolo Saja e la rievocazione dell'arrivo del simulacro.\nIl rosario, la coroncina, e la messa con la predica del sacerdote che annualmente \u00e8 invitato a trattare temi mariologici nell'arco dei nove giorni preparano i fedeli ai tre giorni conclusivi dei festeggiamenti.\nIl triduo festivo.\nIl 7 settembre \u00e8 il giorno dedicato alla discesa del simulacro sui binari (un tempo di legno, oggi di ferro), per essere intronizzata dopo l'accoglienza simbolica del parroco. L'offerta dei fiori e il bacio alla statua completano la cerimonia seguita da un numero stragrande di Giardinesi che affollano la piazzetta antistante la chiesa.\nL'8 settembre trascorre nelle celebrazioni delle messe e nella solenne concelebrazione eucaristica delle ore 10,30, con l'offerta del cero da parte del sindaco a nome della citt\u00e0 e l'offerta dei doni dei pescatori. Dopo la messa serale delle 18.00 segue l'uscita della vara (che mette a dura prova il nutrito gruppo di devoti incaricato del trasporto e la cui perizia, superata la porta della chiesa, suscita l'applauso generale) inizia l'imponente processione per le vie del paese dal rione Saja a Schis\u00f3. Il saluto e la benedizione con la reliquia concludono la processione della durata di circa due ore e mezza.\nIl 9 settembre la salita del simulacro all'altare maggiore, sede abituale della statua della Raccomandata, conclude il culto."}
{"id": "474774", "revid": "1610933", "url": "https://it.wikipedia.org/wiki?curid=474774", "title": "Tubulidentati", "text": ""}
{"id": "474777", "revid": "287204", "url": "https://it.wikipedia.org/wiki?curid=474777", "title": "Campione (metrologia)", "text": "Un campione \u00e8 un oggetto, uno strumento o un sistema di misura, destinato a fornire un riferimento rispetto ad una o pi\u00f9 grandezze. Esso ha il compito di definire, realizzare, conservare e riprodurre unit\u00e0 di misura.\nLa trasmissione (tra il campione e un altro strumento) della riferibilit\u00e0 di un'unit\u00e0 di misura (e conseguentemente della grandezza associata) viene realizzata tramite l'operazione di taratura.\nCaratteristiche dei campioni.\nPer la \"missione\" che a loro \u00e8 stata affidata, i campioni devono essere realizzati prestando particolare cura ad alcune caratteristiche metrologiche fondamentali:\nTutte queste caratteristiche concorrono nel definire la precisione del campione, e conseguentemente nella sua incertezza di misura. \u00c8 evidente che i campioni devono essere scelti tra le realizzazioni tecniche che presentano la migliore precisione realizzabile.\nDal punto di vista pratico, il campione va scelto in maniera oculata: se \u00e8 vero che sono tecnicamente realizzabili campioni molto precisi, \u00e8 anche vero che i costi crescono in modo quadratico via via che si richiedono precisioni maggiori. Pertanto \u00e8 opportuno analizzare preventivamente i bisogni e scegliere campioni adeguati, senza pretendere troppo.\nAltri fattori da analizzare (e spesso trascurati) sono aspetti di contorno (ma fondamentali) relativi all'uso dei campioni, esempio:\nTipologia dei campioni.\nI campioni possono essere di varia natura, e una prima classificazione pu\u00f2 essere fatta suddividendoli per tipo di struttura. Ad esempio in:\nCampioni materiali.\nUn campione materiale \u00e8 un oggetto destinato a fare da riferimento rispetto ad una o pi\u00f9 grandezze, in quanto esso stesso le \"realizza\". Questi oggetti (o apparecchiature) sono costruiti per realizzare o generare una grandezza campione, ad un preciso valore nominale e con incertezza nota.\nAd esempio, un \"peso campione\" da 1\u00a0kg \u00e8 un campione materiale, in quanto \u00e8 un oggetto metallico realizzato per pesare 1\u00a0kg, pi\u00f9 o meno una certa incertezza legata alla sua classe di precisione. La sua caratteristica costruttiva pi\u00f9 importante (pesare 1\u00a0kg) realizza ed \u00e8 riferimento per l'unit\u00e0 di misura \"chilogrammo\".\nAnche se questi campioni non possono effettuare direttamente rilievi su un misurando, essendo utilizzabili per effettuare dei confronti tra grandezze (dunque misure), possono essere formalmente considerati strumenti di misura.\nAltri esempi di campioni materiali :\nCome \u00e8 noto, le unit\u00e0 campione vengono ormai stabilite con metodi completamente diversi, in particolare con metodo spettroscopici, sicch\u00e9 gli antichi prototipi conservano solo valore storico.\nI campioni materiali (che sono strumenti di misura) non vanno confusi con i materiali di riferimento anch'essi tipicamente utilizzati in metrologia come master di calibrazione della strumentazione operativa.\nStrumenti campione.\nUno strumento campione \u00e8 uno strumento di misura destinato a fare da riferimento rispetto ad una grandezza. Normalmente esso misura la grandezza, che poi presenta sotto forma d'indicazione su una scala o visualizzazione su indicatori digitali. Al valore letto, viene associata l'incertezza che lo stesso presenta in quel campo di misura.\nUn esempio pu\u00f2 essere un buon voltmetro: disponendo di una fonte di tensione sufficientemente stabile, pu\u00f2 essere in grado di tarare per confronto un altro voltmetro dotato di un campo di misura compatibile.\nAlcuni campioni sono dei trasduttori privi di scale o indicatori, che pertanto non presentano direttamente la misura nell'unit\u00e0 ingegneristica della grandezza di competenza. Quasi tutti presentano come uscita un segnale elettrico proporzionale alla grandezza misurata in ingresso; per ottenere la lettura in unit\u00e0 ingegneristica necessita di un visualizzatore che, opportunamente programmato settaggio,trasformi il segnale elettrico nella relativa visualizzazione.\nNel caso si usi un trasduttore come campione, \u00e8 necessario che il relativo visualizzatore abbia le seguenti caratteristiche:\nIn pratica, anch'esso deve essere uno strumento campione, che collegato al trasduttore, realizza una catena di misura. L'incertezza di misura della catena cos\u00ec realizzata, sar\u00e0 pari alla somma dell'incertezza del trasduttore e del visualizzatore.\nAltri esempi di strumenti campioni:\nSistemi campione.\nUn sistema campione \u00e8 un insieme d'attrezzature, apparecchiature e strumenti di misura opportunamente collegati che, complessivamente, possono fare da riferimento rispetto ad una grandezza.\nI sistemi campione possono essere ulteriormente suddivisi in due categorie:\nUn esempio di sistema del primo tipo \u00e8 l'orologio atomico al cesio. Partendo dal principio fisico che gli atomi eccitati emettono radiazioni ad una precisa frequenza, esso \u00e8 costituito da un insieme di apparecchiature che:\nottenendo infine il campione di tempo chiamato \"secondo\".\nIn questo caso il sistema realizza e riproduce la grandezza, con una precisione valutabile a priori, analizzando le tolleranze dei singoli componenti e della realizzazione nel suo complesso.\nUn esempio di sistema del secondo tipo pu\u00f2 essere una catena di misura per accelerazioni. Essa pu\u00f2 essere composta da:\nil tutto opportunamente montato e programmato per ottenere una misura d'accelerazione. La precisione pu\u00f2 essere valutata a priori (analizzando il contributo d'incertezza dei singoli componenti) oppure a posteriori, tarando la catena nel suo complesso una volta assemblata.\nEsempi di sistemi campione:\nCampioni collettivi.\nIl campione collettivo \u00e8 un insieme di campioni materiali o di strumenti di misura simili, il cui uso combinato soddisfa il ruolo di campione.\nNormalmente, il campione collettivo viene usato per definire un singolo valore di una grandezza: la media dei valori misurati dai singoli strumenti costituisce il valore campione della grandezza di riferimento.\nIl campione collettivo pi\u00f9 emblematico \u00e8 l'attuale campione di massa (il chilogrammo):\nsebbene nominalmente esso \u00e8 un campione materiale conservato a Parigi; dal punto di vista strettamente metrologico, \u00e8 un campione collettivo costituito da un numero limitato di campioni materiali (conservati gelosamente in vari paesi) realizzati nel XIX secolo, a partire da quello di Parigi. L'incertezza complessiva del chilogrammo \u00e8 definita dallo scarto esistente tra questi campioni materiali.\nAltri esempi di campione collettivo:\nCampioni primari e secondari.\nI campioni possono essere suddivisi in base alla fonte della loro riferibilit\u00e0 in:\nCampioni primari.\nUn campione primario \u00e8 uno strumento realizzato per autoriferirsi:\nvale a dire che la riferibilit\u00e0 alla grandezza che andr\u00e0 a misurare, non \u00e8 stata trasmessa da un altro strumento dello stesso tipo (tramite una taratura).\nCi\u00f2 si pu\u00f2 ottenere in due modi:\n\u00c8 possibile realizzare campioni primari per le unit\u00e0 di misura di base, come anche per le loro grandezze derivate.\nBisogna specificare che la seconda modalit\u00e0 per ottenere un campione primario non esclude affatto l'esigenza di tarature, solo che non si tratter\u00e0 di una taratura relativa alla grandezza che andr\u00e0 a misurare. Infatti, per arrivare alla definizione della sua precisione, sar\u00e0 necessario una puntuale valutazione di tutte le fonti d'incertezza (operative, metodologiche, strumentali e d'assemblaggio) e conseguentemente potrebbe essere necessario la verifica delle caratteristiche dei suoi componenti, tramite appunto delle tarature.\nAd esempio: \u00e8 possibile realizzare dei campioni primari di pressione sfruttando il peso di masse che agiscono su stantuffi con diametri noti (bilance di pressione), ma questo non esclude che le masse debbano essere state preventivamente tarate per verificarne il peso, o che gli stantuffi non debbano essere tarati per verificarne il diametro.\nIn fase di verifica del campione, o d'accreditamento del laboratorio, i campioni primari subiscono comunque dei confronti interlaboratorio allo scopo di verificarne il grado di concordanza rispetto ad altri campioni riconosciuti.\nNormalmente, i campioni primari sono realizzati per presentare la migliore precisione tecnicamente raggiungibile nella misura della grandezza di competenza, e sono destinati ai laboratori metrologici d'eccellenza (esempio i Centri Metrologici Nazionali o, in Italia, per i Centri SIT).\nCampioni secondari.\nUn campione secondario \u00e8 uno strumento destinato ad essere usato come campione, che ottiene la propria riferibilit\u00e0 da un altro campione, tramite una taratura.\nAd esempio: un manometro pu\u00f2 diventare un campione secondario quando viene mandato a tarare presso un laboratorio accreditato per la taratura di manometri. La \"taratura\" trasmette la riferibilit\u00e0 al suddetto manometro, e potenzialmente, questo pu\u00f2 trasmetterla ad altri strumenti che misurano la pressione.\nLa quasi totalit\u00e0 dei campioni sono \"campioni secondari\", in quanto la taratura \u00e8 il modo pi\u00f9 sicuro ed economico per ottenere una riferibilit\u00e0 riconosciuta delle misure.\nCampioni di prima linea e di seconda linea.\nAll'interno di uno specifico istituto/azienda/laboratorio i campioni possono essere suddivisi ulteriormente in:\nUn campione di prima linea (chiamato anche campione di riferimento) \u00e8 un campione dal quale deriva la riferibilit\u00e0 delle misurazioni eseguite in uno specifico luogo. Generalmente \u00e8 lo strumento disponibile dotato delle migliori caratteristiche metrologiche.\nUn campione di seconda linea (chiamato anche campione di lavoro) \u00e8 un campione usato correntemente per tarare, controllare campioni materiali o strumenti. Generalmente \u00e8 stato tarato rispetto al campione di prima linea.\nNormalmente, un laboratorio di taratura dispone di un campione di prima linea e uno o pi\u00f9 campioni di seconda linea. L'opportunit\u00e0 di una simile organizzazione nasce, sia dalla necessit\u00e0 di assicurare la qualit\u00e0 delle misure, sia quella di razionalizzare i costi:\nSerie di campioni.\nLa serie di campioni \u00e8 un insieme di campioni scelti con caratteristiche tali da coprire un ampio campo di misura di una particolare grandezza.\n\u00c8 infatti impossibile che un solo strumento sia in grado d'operare su tutto il campo tecnicamente misurabile di una grandezza. Pu\u00f2 cos\u00ec essere conveniente raggruppare una serie di campioni scelti con campi di misura contigui (o parzialmente sovrapposti) e trattarli come un singolo sistema di misura avente campo di misura esteso.\nEsempi tipici sono:\nCampioni di trasferimento.\nUn campione di trasferimento \u00e8 un campione usato come intermediario per confrontare tra loro altri campioni, oggetti o strumenti di misura. In questi deve essere molto curata la ripetibilit\u00e0 e la stabilit\u00e0.\nIl campione di trasferimento pu\u00f2 non essere uno strumento di misura: potrebbe essere un campione materiale (es. peso campione, una dima, un gas titolato), oppure un'apparecchiatura con caratteristiche note (in tal caso viene anche chiamato dispositivo di trasferimento).\nUn campione di trasferimento appositamente realizzato per poter essere trasportato da un laboratorio ad un altro, senza perdere le proprie caratteristiche metrologiche, viene anche chiamato campione viaggiante. L'uso tipico dei campioni viaggianti \u00e8 quello che si riferisce ai confronti interlaboratorio.\nCampioni internazionali.\nUn campione internazionale \u00e8 un campione riconosciuto da un accordo internazionale, per servire come base per fissare il valore di tutti gli altri campioni della grandezza in questione.\nAttualmente, gli organismi internazionali che si occupano delle standardizzazioni delle misure, si occupano anche di definire e creare i campioni necessari per la definizione, la conservazione e la disseminazione della rispettiva unit\u00e0 di misura.\nCampioni nazionali.\nUn campione nazionale \u00e8 un campione riconosciuto con decisione ufficiale nazionale come base per fissare, nella nazione stessa, il valore di tutti gli altri campioni della grandezza in questione.\nVa rimarcato per\u00f2, che negli ultimi 30 anni, vi \u00e8 stata una considerevole attivit\u00e0 allo scopo di allineare i campioni nazionali a campioni internazionali riconosciuti. Ci\u00f2 \u00e8 avvenuto o con l'adozione diretta di un campione internazionale, oppure tramite una serie di confronti tra i diversi campioni primari che costituiscono i rispettivi campioni nazionali.\nI campioni nazionali, sono generalmente campioni primari, in quanto sono quelli che garantiscono misure con l'incertezza di misura pi\u00f9 bassa; per\u00f2, essendo questi piuttosto costosi nella realizzazione e nella gestione, alcune nazioni utilizzano buoni campioni secondari, o addirittura delegano a altri paesi la riferibilit\u00e0 per alcune grandezze.\nIn Italia i campioni nazionali sono conservati e gestiti dall'Istituto nazionale di ricerca metrologica, nato dalla fusione dell\"Istituto di metrologia \"Gustavo Colonnetti\"\" del Consiglio Nazionale delle Ricerche e dell\"Istituto elettrotecnico nazionale \"Galileo Ferraris\"\"."}
{"id": "474778", "revid": "6199", "url": "https://it.wikipedia.org/wiki?curid=474778", "title": "Plasmalemma", "text": ""}
{"id": "474784", "revid": "767487", "url": "https://it.wikipedia.org/wiki?curid=474784", "title": "Jimmy DeGrasso", "text": "Batterista dotato di grande tecnica, ha collaborato con molti artisti famosi in ambito heavy metal.\nJimmy \u00e8 stato impegnato in diversi clinics per la Pearl Musical Instrument Company.\nCarriera.\nDopo aver tenuto un provino per entrare nella band di Ozzy Osbourne durante le registrazioni dell'album \"The Ultimate Sin\", DeGrasso inizia con gli Y&amp;T, gruppo fondato dal cantante/chitarrista Dave Meniketti che diede una grande notoriet\u00e0 al batterista in ambito musicale. Con la band pubblica cinque dischi e ha modo di conoscere Stef Burns (chitarrista virtuoso che suoner\u00e0 anche con il cantante emiliano Vasco Rossi), unitosi al gruppo nel 1990. Con Burns entrer\u00e0 successivamente nella band di Alice Cooper, apparendo tra l'altro nel film \"Fusi di testa\" (\"Wayne's World\").\nNel 1991 si unisce per un breve periodo di tempo ai White Lion per il tour promozionale dell'album \"Mane Attraction\", in seguito alla dipartita del batterista originario Greg D'Angelo.\nNel 1994 approda nella band punk metal dei Suicidal Tendencies, incidendo il disco \"Suicidal For Life\", mentre nel 1995 fece conoscenza con Dave Mustaine, cantante/chitarrista dei Megadeth che fond\u00f2 un progetto parallelo chiamato MD.45, con il cantante Lee Ving e il bassista Kelly Lemieux. Il gruppo ha pubblicato un solo disco, \"The Craving\", il cui genere \u00e8 un heavy metal con influenze di Mot\u00f6rhead e Iron Maiden. Jimmy esegue una buona prestazione, specie nei brani \"Voices\", \"No Pain\" e nella strumentale \"Segue\", brano alquanto buffo e bizzarro (con tanto di musiche da circo) dove Jimmy esegue un ottimo groove, arricchito con i rulli.\nLa sua collaborazione prosegue con Alice Cooper nel disco dal vivo \"A Fistful of Alice\", dove Jimmy prese, momentaneamente, il posto di Eric Singer.\nDave Mustaine rimase stupefatto dal suo \"drumming\" e lo convoc\u00f2 nei Megadeth per sostituire Nick Menza, che se ne and\u00f2 a causa di un tumore, successivamente debellato. Esce cos\u00ec \"Risk\", un album che ricevette diverse critiche (e venne anche definito il peggiore del gruppo californiano). La sua collaborazione viene riconfermata con \"The World Needs a Hero\", album considerato leggermente superiore al precedente e che vede l'entrata del chitarrista (anch'egli ex Alice Cooper) Al Pitrelli al posto di Marty Friedman. Successivamente i Megadeth partono per un tour, documentato nel DVD e nel doppio CD \"Rude Awakening\". Nel disco, Jimmy sfodera una bravura senza precedenti, reggendo bene il paragone con dei suoi illustri predecessori come Nick Menza e Gar Samuelson. Da ascoltare l'assolo di batteria, eseguito con un ottimo uso di doppia cassa ed esecuzioni pulite e precise delle dinamiche.\nCon i Megadeth suon\u00f2 la cover \"Never Say Die\" dei Black Sabbath nell'album tributo \"\" e ha partecipato alla manifestazione batteristica \"Modern Drummer Festival\" nel 2003.\nNell'estate 2012 parte in tour con i Dokken sostituendo il loro batterista storico Mick Brown, impegnato parallelamente con Ted Nugent.\nNel dicembre 2012 diventa il batteria dei Black Star Riders, band nata dalle ceneri dei Thin Lizzy. I Black Star Riders hanno pubblicato il loro primo album \"All Hell Breaks Loose\" nel maggio 2013.\nNel 2016 subentra nei Ratt al posto di Bobby Blotzer. Nel 2017 abbandona i Black Star Riders per svolgere a tempo pieno il ruolo di batterista nei Ratt."}
{"id": "474789", "revid": "767487", "url": "https://it.wikipedia.org/wiki?curid=474789", "title": "Fun Factory", "text": "Fun Factory \u00e8 un gruppo musicale tedesco degli anni '90, che conobbe nel corso della sua storia due distinte formazioni. Originariamente era eurodance. Fu prodotto da Toni Cottura, anche membro effettivo del primo gruppo creato, come rapper.\nStoria.\nIl gruppo fu fondato nel 1993 con quattro membri: Balja, Steve, Rod D. e Smooth T..\nIl primo CD pubblicato fu \"NonStop! The Album\", del 1994, contenente i singoli di grande successo \"Close to you\", \"Take your chance\", \"I wanna b with u\", e \"Pain\". Il secondo CD, una sorta di re-edit dei maggiori successi del primo album, con aggiunta di nuovi brani, \"Close to you\", usc\u00ec nel 1995; prima della pubblicazione di quest'ultimo, la cantante Balja fu sostituita da Marie-Anett Mey.\nBalja \u00e8 dunque la voce femminile delle prime due pubblicazioni, e appare nei videoclip fino a \"Groove me\".\nNel 1996, i Fun Factory pubblicarono il loro secondo album, \"Fun-Tastic\", includente diverse hits come \"Celebration\", \"Do wah Diddy\", \"I love you\", e una nuova versione rap di \"I wanna b with u\".\nA partire da questo periodo iniziarono a diventare maggiormente conosciuti in Europa, e diversi loro brani entrarono nelle classifiche negli Stati Uniti e in Canada.\nNel 1997 pubblicarono un \"Greatest Hits\".\nDopo ci\u00f2 la prima formazione si sciolse.\nNel 1998 si costitu\u00ec una nuova formazione, con membri del tutto nuovi e uno stile musicale molto diverso, orientato infatti verso rap, reggae e pop. \nIl primo album pubblicato dalla nuova formazione fu \"Next Generation\", del 1999, che contiene i singoli \"Sha-la-la-la-la\", \"Party with Fun Factory\" e \"Fun Factory's Millennium theme\".\nIl secondo e ultimo album, \"ABC of Music\", usc\u00ec nel 2002. Poco dopo anche questa seconda formazione si sciolse."}
{"id": "474790", "revid": "6837", "url": "https://it.wikipedia.org/wiki?curid=474790", "title": "La Frua", "text": ""}
{"id": "474793", "revid": "15756", "url": "https://it.wikipedia.org/wiki?curid=474793", "title": "Monaco (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il Monaco (\"Monk\" nella versione originale in inglese) \u00e8 una delle classi base. \u00c8 definito come un individuo che dedica la sua vita al raggiungimento di una perfezione interiore. La mente, lo spirito e il corpo sono al centro del suo personale universo: non cerca n\u00e9 fama, n\u00e9 ricchezza, n\u00e9 potenti artefatti magici, ma equilibrio e purezza spirituale. Questo lo porta a fare del proprio corpo un'arma mortale: calci, pugni e riflessi fulminei sono le armi che utilizza pi\u00f9 spesso, potenziati dal \"ki\", ovvero la canalizzazione dell'energia dello spirito. Generalmente non usa armature o protezioni che possano rendere difficoltosi i movimenti rapidi. Preferendo luoghi in cui sia pi\u00f9 facile meditare, il monaco vive usualmente fra le mura di un monastero situato in aree lontane dalle citt\u00e0 e in zone poco o per nulla civilizzate, anche se \u00e8 facile ritrovarlo per le strade di una grande citt\u00e0 alla ricerca di una missione da compiere.\nPossono esistere monaci sia di sesso maschile che di sesso femminile.\nUn monaco pu\u00f2 diventare tale aggregandosi ad un ordine monastico. Molti monaci sono giunti nei monasteri da bambini perch\u00e9 rimasti orfani.\nLe capacit\u00e0 del monaco sono indirizzate al combattimento senz'armi e all'utilizzo della purezza e dell'equilibrio dello spirito in combattimento. Un monaco \u00e8 un combattente particolarmente rapido e di grande destrezza che utilizza le arti marziali; la sua \"velocit\u00e0 di movimento\" senza armature \u00e8 superiore al normale.\nAltre informazioni.\nTitoli (mai tradotti in italiano) assegnati al Monaco in base al livello (\"AD&amp;D\" 1\u00aa edizione):\nAmbientazioni.\nForgotten Realms.\nNel Faer\u00fbn, la figura del monaco non si discosta molto dal modello classico descritto nel \"Manuale del Giocatore\"; la tipologia di monaco per\u00f2 varia da regione a regione. Numerosi gli ordini monastici esistenti nel continente, come l\"'Ordine della Rosa Gialla\".."}
{"id": "474795", "revid": "125429177", "url": "https://it.wikipedia.org/wiki?curid=474795", "title": "Lettera del Diavolo", "text": "La lettera del diavolo \u00e8 una missiva risalente al 1676 che sarebbe stata dettata da Satana a una suora. Il documento attir\u00f2 l'attenzione di scrittori come Andrea Camilleri e Giuseppe Tomasi, che era anche un pronipote della suora e, negli anni sessanta, \"La Domenica del Corriere\" band\u00ec un concorso a premi per chi fosse riuscito a tradurre la lettera. L'originale \u00e8 custodito nel monastero femminile benedettino di clausura del SS. Rosario a Palma di Montechiaro (Agrigento) mentre una copia \u00e8 conservata nella cattedrale di Agrigento.\nStoria.\nIl documento venne redatto da suor Maria Crocifissa della Concezione, al secolo Isabella Tomasi (1645-1699), una monaca benedettina della nobile famiglia Tomasi di Lampedusa; la suora l'11 agosto venne ritrovata seduta a terra nella sua cella con il volto sporco di inchiostro, un calamaio sulle gambe e un foglio in mano scritto in un presunto alfabeto incomprensibile; la suora poi racconter\u00e0 che la lettera le era stata dettata da Satana. Il documento faceva parte di un manoscritto che la suora aveva stilato per il suo padre confessore. Gli annali del monastero riportano che questo autografo sia stato ricevuto dalla suora l'11 agosto 1676 parte del demonio in persona che le chiese di firmarlo. Suor Crocifissa, avendo compreso il contenuto della lettera, vi scrisse invece solo \u00ab\"ohim\u00e8\"\u00bb.\nLa monaca era sorella di san Giuseppe Maria Tomasi, dell'ordine dei Teatini; fu poi dichiarata venerabile da papa Pio VI, ed \u00e8 sepolta nel monastero.\nTentativi di traduzione.\nNel settembre 2017, un gruppo di ricercatori del \"Ludum Science Center\" di Catania, utilizzando software di decriptazione di uso militare, avrebbe tradotto con successo il 70% della lettera. Lo staff comprendeva, oltre che informatici, anche psicologi e storici. Gli studiosi tendono ad affermare che la lettera sia stata frutto della fantasia della monaca, forse non cos\u00ec convinta di ci\u00f2 che la vita claustrale imponeva. Si sarebbe limitata a mescolare a caso termini e rappresentazioni a lei note; la versione canonica, al contrario, la reputa frutto della lotta della religiosa contro il \"maligno\".\nUna leggenda popolare dice che la traduzione della lettera \u00e8 la seguente: mio figlio Calogero Iacona comander\u00e0 su tutti i paesi e su tutte le citt\u00e0, sar\u00e0 sempre signorile... "}
{"id": "474796", "revid": "12290", "url": "https://it.wikipedia.org/wiki?curid=474796", "title": "Link exchange", "text": ""}
{"id": "474799", "revid": "22475", "url": "https://it.wikipedia.org/wiki?curid=474799", "title": "Killing Is My Business...", "text": ""}
{"id": "474801", "revid": "339392", "url": "https://it.wikipedia.org/wiki?curid=474801", "title": "Campionato Eccellenza Veneto B 2005/06", "text": ""}
{"id": "474810", "revid": "880848", "url": "https://it.wikipedia.org/wiki?curid=474810", "title": "Ramponi", "text": "I ramponi sono attrezzi appartenenti all'equipaggiamento alpinistico utilizzati per la progressione su ghiaccio o neve ghiacciata.\nQuelli \"classici\" sono costituiti da punte metalliche che vengono mantenute solidali agli scarponi grazie a un intreccio di cinghie che sono poi strette da una o pi\u00f9 fibbie. I ramponi di stampo moderno (detti ramponi ad attacco rapido) sono invece dotati, nella parte anteriore, di un segmento in acciaio destinato a porsi nel corrispondente incavo degli scarponi da ghiaccio a suola rigida e, nella parte posteriore, di un meccanismo a scatto che ne consente il fissaggio.\nOrigini.\nDa un punto di vista storico, i ramponi costituiscono la naturale evoluzione degli scarponi chiodati. Essi nascono nel 1909, nella versione a 10 punte, da un'idea dell'alpinista (e ingegnere) inglese Oscar Eckenstein. Egli si rec\u00f2 con il suo disegno progettuale dal miglior fabbro di Courmayeur, Henry Grivel e se li fece produrre. Vista la grande efficacia dimostrata dall'attrezzo, ci vollero pochi anni perch\u00e9 si diffondesse rapidamente il suo utilizzo. L'evoluzione a 12 punte (che permetter\u00e0 un utilizzo pi\u00f9 \"aggressivo\" dell'attrezzo) arriver\u00e0 nel 1929 per opera del figlio di Grivel, Laurent.\nTipologie e utilizzo.\nI ramponi sono di norma fabbricati in acciaio al cromo-molibdeno (metallo trattato per resistere alle basse temperature) ed hanno un peso (parliamo dei modelli pi\u00f9 moderni) che pu\u00f2 variare tra i 600 e i 1000 grammi la coppia.\nI ramponi a 10 punte si usano preferibilmente per marciare sulla neve compatta (escursionismo invernale o sci alpinismo), mentre quelli a 12 punte (o pi\u00f9) si usano per la progressione su ghiacciaio e per scalare pareti pi\u00f9 o meno ripide (alpinismo).\nTali ramponi sono caratterizzati da 4 punte frontali d'appoggio (due poste \"in avanti\", parallelamente al terreno, e altre due poco dietro, inclinate di circa 45\u00b0 verso il terreno). Sul telaio del rampone sono poi disposte, ordinatamente, le restanti 8 punte, tutte rivolte verso il terreno.\nSpeciali ramponi a 12 o pi\u00f9 punte, ed aventi comunque caratteristiche peculiari, sono progettati per la scalata di cascate di ghiaccio, disciplina estrema dell'alpinismo.\nQuale che sia la tipologia, il rampone deve adattarsi perfettamente allo scarpone. Entro un certo ordine di grandezza tali attrezzi sono per questo adattabili (tramite sistemi a vite o di regolazioni \"a scatto\") alla bisogna.\n\u00c8 importante sottolineare come gli scarponi flessibili si adattino malamente ai ramponi rigidi ad attacco rapido (nati e progettati, in origine, per essere abbinati agli scarponi rigidi). Per tali calzature sono invece raccomandati i ramponi classici, tipicamente snodati tra la parte anteriore e quella posteriore, a telaio orizzontale e dotati di anelli e cinghie per il fissaggio, quindi maggiormente adattabili. Si tratta di ramponi che devono essere assolutamente ben regolati sullo scarpone, con le allacciature delle cinghie che devono essere chiuse e poi nuovamente regolate dopo alcuni minuti di marcia (perch\u00e9 con i primi passi tendono naturalmente ad assestarsi, allentandosi). \nQuest'ultimo tipo di rampone, ossia quello classico, risulta poco prestante (rispetto a quello rigido) nella progressione frontale e sui pendii molto verticali e dovrebbe per questo venire utilizzato solo fino a quando le difficolt\u00e0 della passeggiata o dell'ascensione non assumono un carattere pronunciato di difficolt\u00e0.\nSi noti infine che, per gli attrezzi al di sotto delle 8 punte complessive non si parla pi\u00f9 di ramponi, ma, piuttosto, di grappette: un ausilio per la progressione molto antico, tradizionalmente utilizzato dalle popolazioni delle zone montane per spostarsi nei mesi invernali. Le grappette sono costituite da 4 o 6 punte metalliche che vengono agganciate in corrispondenza del tacco e della pianta dello scarpone (mai della punta).\nRamponi e tecnica di ascensione.\nI vecchi ramponi erano molto simili a grappette con un numero elevato di punte, poich\u00e9 mancavano di quelle anteriori o queste erano solo abbozzate. La progressione risentiva pesantemente di questa limitazione, sicch\u00e9 non era possibile procedere oltre una certa pendenza. Man mano che il pendio si inclinava la tecnica consisteva nella divaricazione progressiva dei piedi con torsione delle caviglie (\"piedi a piatto\" o \"a papera\") ma naturalmente oltre un certo limite non era possibile piegare le caviglie. L'alpinista iniziava, quindi, a salire in diagonale appoggiandosi alla piccozza (tecnica classica).\nCon l'introduzione delle punte anteriori divenne possibile posizionare i piedi perpedincolarmente al pendio, progredendo rapidamente con due piccozze (arrampicata su ghiaccio). La moderna tecnica di scalata delle cascate di ghiaccio si basa proprio su questo principio.\nUn effetto ben conosciuto e piuttosto pericoloso che pu\u00f2 verificarsi con l'utilizzo dei ramponi \u00e8 quello che vede un indesiderato accumulo di neve compatta (il cosiddetto \"zoccolo\") sotto i ramponi stessi. Tale inconveniente, che si verifica soprattutto in presenza di neve molle o crostosa, pu\u00f2 causare impaccio nella progressione e instabilit\u00e0 nell'equilibrio dell'escursionista-alpinista, con conseguente rischio di caduta. Per rimediare a tale pericolo i ramponi possono venire accessoriati con apposite placche antizoccolo (\"antibot\" o \"antisnow\"), ossia una specie di sotto-suola costituita da una placca di gomma, pi\u00f9 o meno rigida, che viene fissata sotto il rampone allo scopo, appunto, di impedire la formazione di uno zoccolo di neve tra le punte del rampone stesso.\nUna nota a parte merita l'uso delle grappette su terreno non ghiacciato. In alcune zone montuose, dove i pendii erbosi sono molto ripidi e scoscesi (come le Alpi dell'Algovia, in Baviera), taluni escursionisti preferiscono ricorrere all'uso delle grappette anche sui prati, per evitare di scivolare sull'erba.\nManutenzione.\nI ramponi dovrebbero sempre avere le punte ben affilate, in modo da poter penetrare agevolmente nelle superfici ghiacciate. Le punte si devono eventualmente affilare a mano, con una lima a taglio fine, operando solo sulle superfici laterali (e mai su quelle frontali) per evitare di assottigliarne lo spessore rendendole cos\u00ec fragili. \u00c8 sconsigliato l'impiego di una mola rotante perch\u00e9 c'\u00e8 il rischio di compromettere il trattamento termico originale del metallo. \nDopo un'escursione i ramponi andrebbero asciugati con cura, per evitare la formazione di ruggine, e protetti con un sottile strato di olio idrorepellente o grasso al silicone."}
{"id": "474813", "revid": "77358", "url": "https://it.wikipedia.org/wiki?curid=474813", "title": "Chiesa Cattolica Apostolica Romana", "text": ""}
{"id": "474816", "revid": "899609", "url": "https://it.wikipedia.org/wiki?curid=474816", "title": "Amstrad Italia", "text": ""}
{"id": "474825", "revid": "2150982", "url": "https://it.wikipedia.org/wiki?curid=474825", "title": "Autodeterminazione della Saar", "text": "L'autodeterminazione della Saar fu effettuata nel 1935 attraverso un plebiscito della popolazione della regione tedesca della Saar, importante bacino minerario e carbonifero.\nStoria.\nLa regione della Saar, prussiana dal 1815 e successivamente tedesca, divenne una \"questione\" al termine della Prima guerra mondiale quando, per compensarla dei danni subiti durante la guerra, la Societ\u00e0 delle Nazioni concesse nel 1919 alla Francia con il Trattato di Versailles il diritto di sfruttamento dei ricchi giacimenti minerari del suo sottosuolo per un periodo di 15 anni. Dal 1920 al 1935 fu quindi un protettorato di Francia e Gran Bretagna, governato da una Commissione interalleata. Passati i 15 anni si sarebbe dovuto indire un plebiscito tra la popolazione per concederle il diritto all'autodeterminazione e decidere il ritorno alla Germania o l'unificazione con la Francia.\nLa consultazione fu stabilita per il 13 gennaio 1935 in un clima politico molto incerto in considerazione dell'accresciuto peso acquisito dalla Germania di Hitler.\nIl corpo di spedizione.\nPer garantirne l'ordinato svolgimento, si costitu\u00ec un corpo di spedizione internazionale, la \"SAAR FORCE\", al comando del generale britannico I.H. Brind, forte di 3.300 uomini: 1.500 britannici, 1.300 italiani, 250 svedesi e 250 olandesi.\nIl contingente britannico, posto sotto il comando del Generale \"Priestmann\", era costituito essenzialmente dal \"12\u00ba Reggimento Lancieri Reali\" e da una brigata del \"Reggimento Essex\".\nA loro era assegnata la parte orientale della Saar, quella lungo il confine tedesco.\nIl contingente svedese era formato da una brigata del \"Reggimento Guardie Reali\". Il contingente olandese era forte di due compagnie di volontari della \"Marina Reale\".\nLoro responsabilit\u00e0 era il Nord ed il Centro.\nIl contingente italiano.\nNel contingente italiano, posto sotto il comando del Generale Sebastiano Visconti Prasca, Capo di Stato Maggiore il colonnello Giovanni Battista Oxilia, erano inquadrati:\nIl Comando di Battaglione e le prime due compagnie si accasermarono presso la \"Mellin Kaserne\" di Sulzbach; la \"3\u00aa compagnia\" fu alloggiata alla \"Pascal Kaserne\" di Dudweiler; il comando del contingente, infine, si sistem\u00f2 nell'Hotel Mesmer di Saarbr\u00fccken.\nIl contingente italiano aveva la responsabilit\u00e0 della parte occidentale della Saar, quella pi\u00f9 vicina alla Francia, dove erano sistemati 320 seggi elettorali.\nIl plebiscito.\nLe operazioni di voto e le attivit\u00e0 di sorveglianza furono complicate da copiose nevicate, ma non si registrarono problemi di rilievo ed alle 8:15 del 15 gennaio furono annunciati per radio i risultati: su 528.005 votanti, ben 477.119 (il 90%) avevano votato l'annessione alla Germania.Per l'annessione alla Francia vi furono solamente 2.124 suffragi (0,41%), mentre l'8,86% degli elettori si espressero per lo \"status quo\".\nNei giorni seguenti la \"SAARFORCE\" dovette intervenire per sedare episodi di intolleranza contro le minoranze filofrancesi e comuniste. Atti di violenza colpirono anche alcuni corrispondenti di giornali stranieri.\nRitornata la calma, dopo alcune settimane la SAAR FORCE smobilit\u00f2.\nI colloqui tra le autorit\u00e0 francesi e tedesche per il passaggio di consegne si tennero a Napoli sotto l'egida della \"Societ\u00e0 delle Nazioni\". Dal 1\u00ba marzo 1935 la regione fu affidata alla Germania nazista che nomin\u00f2 \"ReichsKommissar\" Josef B\u00fcrckel.\nDopo la Seconda guerra mondiale la regione fu riassegnata alla Francia, fino a che, dopo che il referendum del 23 ottobre 1955 aveva bocciato la costituzione di uno Stato autonomo, con il 67,7% contro il 32,3%, fu definitivamente integrata, nel 1957, nella Repubblica Federale Tedesca."}
{"id": "474826", "revid": "63756", "url": "https://it.wikipedia.org/wiki?curid=474826", "title": "SAARFORCE", "text": ""}
{"id": "474828", "revid": "729019", "url": "https://it.wikipedia.org/wiki?curid=474828", "title": "Battaglia di Arbuzovka", "text": "La battaglia di Arbuzovka (o Arbusovo, nei pressi di Malaja Lozovka) ebbe luogo il 21-25 dicembre 1942 durante la Seconda guerra mondiale sul fronte orientale, nella conca di Arbuzovka. Fu una delle fasi pi\u00f9 drammatiche e sanguinose della seconda battaglia difensiva del Don.\nUna parte dell'ARMIR italiano, costretto ad una disastrosa ritirata dopo il crollo del fronte sul Don a seguito della potente offensiva dell'Armata Rossa iniziata il 16 dicembre 1942, venne accerchiato ad Arbuzovka dalle truppe sovietiche; tre divisioni italiane e alcuni reparti tedeschi vennero distrutti mentre solo pochi resti riuscirono a sfuggire dalla trappola. Per le perdite e la drammaticit\u00e0 degli scontri, la conca di Arbuzovka divenne nel ricordo dei superstiti italiani la \"valle della morte\".\nStoria.\nOperazione Piccolo Saturno.\nIl 16 dicembre 1942 l'Armata Rossa aveva dato inizio all'operazione Piccolo Saturno, la seconda grande offensiva invernale sul fronte del Don; dopo lo straordinario successo dell'operazione Urano che aveva provocato il crollo delle truppe rumene e l'accerchiamento dell'intera 6. Armee tedesca che era in combattimento da mesi nel settore di Stalingrado, l'alto comando sovietico aveva deciso di attaccare l'8\u00aa Armata italiana schierata sul medio corso del Don. Dopo alcuni attacchi preliminari, l'offensiva del \"Fronte Sud-occidentale\" del generale Nikolaj Vatutin e del \"Fronte di Vorone\u017e\" del generale Filipp Golikov aveva completamente sfondato il fronte del II Corpo d'armata italiano: il 19 dicembre 1942 le unit\u00e0 corazzate sovietiche del 17\u00ba Corpo carri raggiunsero il nodo di comunicazioni di Kantemirovka provocando il panico nelle retrovie dell'Asse, mentre altri due reparti meccanizzati, il 24\u00ba Corpo carri e il 25\u00ba Corpo carri, si lanciarono verso sud attraverso i reparti italiani in disgregazione, in direzione dei campi di aviazione della Luftwaffe di Tacinskaja e Morozovskaja.\nL'alto comando dell'Asse aveva subito perso il controllo della situazione; solo il 19 dicembre venne dato l'ordine alla divisione \"Ravenna\", superstite del II Corpo, e al XXXV Corpo d'armata, schierato a sud-est dello sfondamento, di abbandonare le posizioni sul Don e ripiegare verso sud-ovest per evitare l'accerchiamento. Contemporaneamente anche il XXIX Corpo d'armata tedesco, che faceva parte dell'armata italiana e schierava le divisioni 3\u00aa Celere, \"Sforzesca\" e \"Torino\", era in ritirata a seguito di molti ordini contraddittori che avrebbero causato nei giorni seguenti la distruzione della divisione \"Sforzesca\". I resti della \"Ravenna\", le divisioni del XXXV Corpo, divisione \"Pasubio\" e 298. infanterie-Division tedesca, e alcuni reparti della divisione \"Torino\", vennero quindi raggruppati nella confusione e in un'atmosfera di disfatta. I movimenti di ritirata in inverno si svolsero nel disordine, senza rifornimenti, senza mezzi motorizzati e dopo aver abbandonato gli armamenti pesanti. Il generale Roberto Lerici e il generale Cesare Rossi, della divisione \"Torino\", e il generale Manlio Capizzi della divisione \"Ravenna\", presero il comando diretto delle truppe italo-tedesche.\nGli ordini iniziali del Gruppo d'armate B per le forze italiane in ritirata erano totalmente irrealistici; essi prevedevano che i reparti del XXXV Corpo d'armata del generale Francesco Zingales ripiegassero sul fiume Tikhaja e organizzassero un nuovo fronte difensivo verso nord sulla linea Nazarovskij-Verkhenjakovskij. Le colonne corazzate sovietiche avevano gi\u00e0 superato queste posizioni e, proseguendo l'avanzata verso sud-ovest, mettevano in pericolo tutte le linee di comunicazione italiane; la sera stessa del 19 dicembre 1942 il comando di gruppo d'armate tedesco annull\u00f2 quindi la prima disposizione e ordin\u00f2 al XXXV Corpo d'armata di deviare verso la zona Arbuzovka-Alekseevo Lozovskoe dove avrebbe dovuto costituire una posizione di resistenza. Nella serata del 19 dicembre nel villaggio di Popovka inizi\u00f2 l'afflusso delle diverse colonne italiane in ritirata; la divisione \"Torino\" entr\u00f2 in contatto con i reparti tedeschi della 298. Infanterie-Division e del \"gruppo corazzato Hoffmann\" che ripiegavano da nord-ovest e si verificarono i primi accesi contrasti tra gli alleati sui diritti e le precedenze di transito nelle precarie piste nella steppa. Alla fine la colonna italo-tedesca si raggrupp\u00f2 e dopo vivaci colloqui tra il generale Lerici, il maggiore Hoffmann e il colonnello Herbert Michaelis, il comandante della 298. divisione, venne deciso di riprendere la marcia che sarebbe stata guidata dai mezzi corazzati del maggiore Hoffmann, mentre la \"Torino\" avrebbe marciato in retroguardia per coprire le spalle. La notte e il mattino del 20 dicembre a Popovka continuarono ad arrivare altre truppe italiane appartenenti alla divisione \"Pasubio\", alla divisione \"Ravenna\" e ai comandi del II e del XXXV Corpo d'armata; i reparti ancora efficienti erano intralciati dai primi gruppi di sbandati e dalle confuse colonne del carreggio.\nAlle ore 11.00 del 20 dicembre Popovka venne attaccata dalle avanguardie sovietiche che furono respinte con difficolt\u00e0 dai mezzi del \"gruppo Hoffmann\"; la situazione nella cittadina divenne sempre pi\u00f9 confusa e difficile, ma solo alle ore 22.30 i reparti italiani sommariamente rioganizzati, si misero in movimento, preceduti dalle formazioni tedesche che erano gi\u00e0 in combattimento sulle alture del fiume Tikhaja. La lunga colonna marci\u00f2 inizialmente in direzione di Posnjakov; fu subito impossibile mantenere il controllo dei reparti, soprattutto a causa del continuo afflusso di altri gruppi di sbandati con automezzi e carri privi di qualsiasi organizzazione.\nMentre le truppe dell'Asse davano inizio alla loro drammatica ritirata, le unit\u00e0 corazzate dell'Armata Rossa avevano proseguito con la massima energia l'avanzata verso sud e sud-est, molto in profondit\u00e0 nelle retrovie nemiche; dietro le formazioni corazzate il comando della 1\u00aa Armata della Guardia del generale Vasilij Ivanovi\u010d Kuznecov aveva messo in movimento le unit\u00e0 di fucilieri del 4\u00ba Corpo d'armata della Guardia che avevano il compito di rastrellare il terreno e occupare Millerovo e \u010certkovo. Una delle formazioni del 4\u00ba Corpo, la 195\u00aa Divisione di fucilieri avanz\u00f2 il 19 dicembre oltre il fiume Bogu\u010dar e, ritardata soprattutto dalle disordinate colonne di sbandati italiani e dalla necessit\u00e0 di radunare e controllare i prigionieri, si avvicin\u00f2 la sera dello stesso giorno a Titarevka e Popovka.\nIl giorno seguente la 195\u00aa Divisione fucilieri continu\u00f2 ad avanzare verso sud, mentre la 41\u00aa Divisione fucilieri della Guardia copriva il suo fianco sinistro; i soldati sovietici intercettarono la linea ferroviaria Kantemirovka-Millerovo, quindi aggirarono il villaggio di Gartma\u0161evka, aspramente difeso da truppe nemiche, e proseguirono fino a tagliare il 22 dicembre le comunicazioni verso ovest di \u010certkovo. Contemporaneamente anche la 41\u00aa Divisione fucilieri arriv\u00f2 sul posto e accerchi\u00f2 la guarnigione di \u010certkovo, mentre altri reparti si schierarono lungo le posizioni sul fiume Derkul.\nMentre la 195\u00aa divisione e la 41\u00aa della Guardia avanzavano in profondit\u00e0 e accerchiavano \u010certkovo, la 35\u00aa Divisione fucilieri della Guardia era avanzata in secondo scaglione del 4\u00ba Corpo d'armata della Guardia con la missione di rastrellare la steppa, bloccare e annientare tutti i gruppi di forze nemiche che vagavano sul terreno, proteggendo in questo modo anche le spalle delle altre divisioni da possibili attacchi di colonne italo-tedesche in ritirata verso ovest. La 35\u00aa Divisione fucilieri della Guardia era una formazione veterana che aveva preso parte alle fasi iniziali della battaglia di Stalingrado; dopo aver contrastato l'avanzata tedesca verso il Volga, si era battuta strenuamente nel settore meridionale della citt\u00e0, difendendo il famoso edificio del silo del grano. Tra i suoi soldati aveva militato ed era caduto mortalmente ferito anche il tenente Rub\u00e9n Ruiz Ib\u00e1rruri, il figlio della rivoluzionaria spagnola Dolores Ib\u00e1rruri. Decimata nei micidiali combattimenti a Stalingrado, era stata ritirata il 28 settembre per essere ricostituita e il 18 ottobre 1942 era stata assegnata alla 1\u00aa Armata della Guardia per prendere parte all'offensiva sul medio Don. I soldati della 35\u00aa Divisione della Guardia, guidati dal nuovo comandante, colonnello Ivan Kalugin, marciavano in direzione della linea Malaja Lozovka-Alekseevo Lozovskoe-Kutenjkovo dove avevano ricevuto l'ordine di costituire una linea di sbarramento; la mattina del 21 dicembre i reparti della divisione entrarono per la prima volta in contatto con le formazioni italo-tedesche che ripiegavano verso sud-ovest.\nNella \"valle della morte\".\nLa ritirata delle truppe dell'Asse era continuata anche nella notte del 21 dicembre in direzione di Posnjakov ma la situazione dei reparti italiani diveniva sempre pi\u00f9 difficile; nell'oscurit\u00e0 fu quasi impossibile seguire la pista percorsa dalle truppe tedesche della 298. Infanterie-Division. Gran parte degli automezzi e delle batterie d'artiglieria vennero abbandonati a causa della neve alta e dell'esaurimento del carburante; in questa fase, in previsione di una disfatta, si decise anche di abbandonare i mezzi e le attrezzature del quartier generale della divisione \"Torino\"; furono distrutti tutti i documenti e i cifrari segreti.\nLa battaglia nella conca di Arbuzovka ebbe inizio in modo confuso al mattino del 21 dicembre, all'entrata nel villaggio di Malaja Lozovka, tra le avanguardie del 100\u00ba reggimento della 35\u00aa Divisione della Guardia che erano ancora in movimento per organizzare una solida linea di sbarramento e le prime colonne di truppe italiane in marcia che cercavano di proseguire la ritirata. Dopo alcune ore di scontri, gli italiani subirono molte perdite, ma in parte riuscirono a continuare verso sud-ovest. Contemporaneamente anche altri reparti sovietici della 35\u00aa Divisione dovettero entrare in combattimento direttamente contro gruppi di soldati nemici in arrivo; il 101\u00ba reggimento attacc\u00f2 e riusc\u00ec ad occupare, dopo aspri combattimenti ravvicinati, il villaggio di Alekseevo-Lozovskoe. Dopo questi primi scontri, il colonnello Kalugin cerc\u00f2 di costituire una solida posizione di sbarramento per affrontare e distruggere le numerose e confuse colonne italo-tedesche che stavano affluendo; egli schier\u00f2 il 102\u00ba e il 101\u00ba reggimento fronte ad est, a nord di Alekseevo-Lozovskoe, mentre il 100\u00ba reggimento prese posizione a sud del villaggio. La missione della 35\u00aa Divisione della Guardia non era facile; i soldati sovietici avrebbero dovuto affrontare truppe disordinate e disperate che cercavano in ogni modo di aprirsi un varco verso la salvezza; inoltre la divisione della Guardia era costituita da circa 13.000 soldati mentre le masse italo-tedesche in marcia verso sud-ovest, pur in parte disorganizzate, erano molto pi\u00f9 numerose; circa 25.000 soldati dell'Asse, compresi gruppi di rumeni, erano in arrivo.\nIl colonnello Kalugin era consapevole del pericolo costituito per i reparti della sua divisione dalle colonne in ritirata, disorganizzate ma determinate ad aprirsi la strada verso la salvezza; egli quindi organizz\u00f2 un efficace sistema di ricognizione per individuare in tempo e localizzare con precisione i movimenti e la forza dei vari gruppi nemici in marcia verso sud-ovest. I reparti da ricognizione della 35\u00aa Divisione della Guardia, guidati dal tenente Lebedev, riuscirono a intercettare i gruppi nemici ed effettuarono una serie di incursioni che inflissero le prime perdite agli italiani e permisero di catturare numerosi prigionieri. Il colonnello Kalugin fu quindi in grado di schierare accuratamente i suoi soldati e soprattutto di organizzare un sistema di fuoco d'artiglieria per colpire sistematicamente e con precisione le colonne in arrivo; in questo modo i sovietici poterono respingere e decimare le confuse ondate delle truppe dell'Asse che si avvicendarono contro i posizioni dei reparti dell'Armata Rossa.\nI combattimenti tra le colonne in movimento italo-tedesche e gli sbarramenti della 35\u00aa Divisione della Guardia si susseguirono continuamente nella giornata del 21 dicembre; ammassati in uno spazio ristretto, i soldati dell'Asse subirono il fuoco dell'artiglieria sovietica che inflisse pesanti perdite. Il 101\u00ba e 102\u00ba reggimento del colonnello Kalugin riuscirono a disgregare i reparti italiani di testa e il primo giorno della battaglia catturarono 4.500 soldati nemici; venne anche distrutto un gruppo di rumeni del 37\u00ba reggimento che nella confusione della disfatta si era unito al blocco dell'Asse; 720 uomini furono fatti prigionieri. Nei sobborghi settentrionali di Malaja Lozovka dovette combattere duramente il 100\u00ba reggimento per respingere un tentativo di sfondamento; un contrattacco del II battaglione guidato dal capitano Kurbatov permise di respingere e in parte disgregare una numerosa colonna nemica. Alla periferia di Malaja Lozovka entr\u00f2 in azione con successo anche il plotone di fucilieri del sottotenente Bykov che in un primo tempo respinse i reparti italiani che cercavano di passare e quindi contrattacc\u00f2 catturando 60 soldati nemici.\nAldo Valori nella sua opera storica dedicata alla campagna italiana di Russia narra, sulla base di testimonianze dirette concordanti tranne per alcuni particolari, che alla ore 07.00 del 22 dicembre si sarebbe svolto l'episodio di valore del soldato italiano a cavallo che sventolando una bandiera si sarebbe lanciato da solo contro le linee sovietiche galvanizzando alcuni gruppi di combattenti che avrebbero sferrato un improvviso attacco respingendo alcuni reparti nemici e guadagnando terreno. Il coraggioso cavaliere - che dopo cinque cariche fu poi catturato ma sopravvisse alla prigionia rientrando in Italia nell'autunno del 1945 - \u00e8 stato in seguito identificato nel flammiere Mario Iacovitti del 1\u00b0 btg. chimico d'armata, cui fu conferita la Medaglia d'Oro al Valor Militare. Il primo a seguire Iacovitti nella carica fu il carabiniere Giuseppe Plado Mosca, appartenente al quartier generale della divisione \"Torino\", il quale rimase ucciso dal fuoco russo e alla cui memoria fu pure concessa la Medaglia d'Oro al Valor Militare. Questo episodio di valore non trova riscontro nelle fonti russe, tedesche e anglosassoni.\nNonostante il coraggio dimostrato da alcuni gruppi di combattenti italiani e tedeschi, la situazione nella conca di Arbuzovka con il passare delle ore del 22 dicembre 1942 divenne sempre pi\u00f9 tragica; alle ore 12.00 l'artiglieria sovietica intensific\u00f2 ancora il fuoco contro le masse accerchiate causando crescenti perdite; divenne quasi impossibile, per mancanza di medicinali e materiali da medicazione, curare i numerosi feriti. Una granata colp\u00ec in pieno il posto di comando della divisione \"Torino\", ferendo gravemente i tre comandanti dei reggimenti: il colonnello Di Gennaro mor\u00ec subito, il colonnello Rosati venne mortalmente ferito alle gambe, il colonnello Santini fu l'unico sopravvissuto nonostante serie ferite alla testa.\nTra le truppe accerchiate si manifestarono i primi segni di collasso e disfacimento; un gruppo di circa 500 soldati italiani cess\u00f2 la resistenza e fu catturato nella zona del villaggio di Arbuzovka dai reparti sovietici del 100\u00ba reggimento della 35\u00aa Divisione fucilieri della Guardia; altri reparti tuttavia continuavano a resistere. Il commissario politico sovietico Emjlian Lisichkin che aveva cercato di intavolare trattative di resa con un altro gruppo di italiani, venne catturato e ucciso; dopo due assalti falliti, l'attacco del reparto d'assalto del capitano Lizityn permise infine di recuperare il corpo del commissario e al mattino del 23 dicembre la fanteria italiana fu costretta a retrocedere dalle sue posizioni. Nella giornata del 23 dicembre 1942 il fuoco dell'artiglieria e delle \"katju\u0161a\" sovietiche riprese con effetti micidiali; la conca di Arbuzovka divenne \"una bolgia di scoppi...\"; il generale Lerici decise di far bruciare le bandiere dei reggimenti. Il vice-comandante dei servizi di retrovia della 35\u00aa Divisione della Guardia sovietica, maggiore Ermeev, era riuscito ad organizzare il rifornimento di munizioni dei reparti e dell'artiglieria che quindi ebbero sempre a disposizione adeguati rifornimenti e poterono bersagliare costantemente le colonne italo-tedesche ammassate nella conca di Arbuzovka.\nAlcuni reparti italo-tedeschi continuarono a resistere strenuamente anche il 23 dicembre; a nord di Alekseevo-Lozovskoe un gruppo di circa 6.000 soldati, principalmente tedeschi e militi del legione Camicie Nere \"3 gennaio\", organizzarono una posizione difensiva circolare e si batterono coraggiosamente respingendo gli attacchi sovietici e tentando ripetutamente di sfondare le linee d'accerchiamento nemiche.\nAl mattino del 24 dicembre 1942 le truppe dell'Armata Rossa sferrarono l'attacco finale contro i soldati italo-tedeschi rimasti nella conca di Arbuzovka; nel frattempo la 44\u00aa Divisione di fucilieri della Guardia del 6\u00ba Corpo d'armata era giunto sul campo di battaglia in rinforzo alla 35\u00aa Divisione della Guardia che da tre giorni era duramente impegnata contro le truppe nemiche accerchiate. Il vice comandante della 1\u00aa Armata della Guardia, generale Kolchigin, prese personalmente il comando dei reparti della 35\u00aa Divisione fucilieri della Guardia e della 44\u00aa Divisione fucilieri della Guardia e ordin\u00f2 di distruggere gli ultimi gruppi di forze nemiche. Le due divisioni sovietiche, supportato dal fuoco dei cannoni e dei lanciarazzi e dal tiro preciso dei mortai, passarono all'attacco dopo uno sbarramento d'artiglieria di circa trenta minuti ma dovettero impegnarsi in aspri scontri ravvicinati per superare la disperata resistenza delle truppe italo-tedesche. La battaglia finale si frantum\u00f2 in una serie di violenti e confusi combattimenti separati; alcune formazioni italo-tedesche riuscirono in un primo momento a superare le linee sovietiche ma vennero poi distrutte dall'intervento delle riserve del 101\u00ba reggimento. Finalmente alle ore 07.00 del 25 dicembre la 35\u00aa Divisione di fucilieri fece irruzione dentro il villaggio di Arbuzovka; dopo un ultimo, sanguinoso combattimento, il villaggio venne completamente liberato; secondo i dati sovietici la divisione uccise nell'ultima giornata di battaglia 2.000 soldati italo-tedeschi, mentre altri 2.773 nemici furono catturati.\nBilancio e conclusione.\nI quattro giorni della drammatica battaglia di Arbuzovka si conclusero quindi con la schiacciante vittoria delle divisioni dell'Armata Rossa; la 35\u00aa Divisione fucilieri della Guardia ebbe un ruolo decisivo nei combattimenti; complessivamente le unit\u00e0 della divisione uccisero oltre 9.900 soldati e ufficiali italo-tedeschi, e catturarono 10.443 militari nemici. I tre reggimenti della 35\u00aa Divisione della Guardia furono duramente impegnati per trattenere e distruggere le colonne italo-tedesche; il 100\u00ba reggimento rifer\u00ec di aver eliminato 2.665 soldati, catturato 1.473 prigionieri, distrutto due mezzi corazzati e catturato 1000 fucili, 30 mitragliatrici e 55 automezzi. Il 102\u00ba reggimento uccise 2.790 soldati e cattur\u00f2 4.100 prigionieri, 1.200 fucili e 234 automezzi; infine il 101\u00b0 reggimenti rivendic\u00f2 di aver ucciso 1.937 soldati nemici, catturato 4.307 prigionieri, 8 cannoni, 2.000 fucili, e distrutto 3 mezzi corazzati e 30 automezzi. La vittoria di Arbuzovka venne enfatizzata dalla propaganda sovietica che esalt\u00f2 il successo dell'Armata Rossa ed evidenzi\u00f2 la debolezza degli eserciti \"satelliti\" dei tedeschi; dopo l'accerchiamento e distruzione dei rumeni nella sacca di Rapopinskaja alla fine di novembre 1942, la battaglia nella conca di Arbuzovka fu la seconda, pesante sconfitta campale delle truppe dell'Asse nella prima fase dell'offensiva invernale sovietica del 1942-43.\nDurante le tragiche giornate di Arbuzovka si manifestarono fenomeni di scarso cameratismo tra tedeschi e italiani; le relazioni ufficiali italiane evidenziarono il comportamento violento e brutale delle truppe tedesche della 298. Infanterie-Division; i soldati della Wehrmacht attribuivano la disfatta alla scarsa combattivit\u00e0 degli italiani e recriminavano sulla inutilit\u00e0 degli alleati; il generale Szelinski dimostr\u00f2 poca collaborazione e ci furono violenti conflitti tra reparti per l'occupazione delle isbe e per l'utilizzo dei mezzi di trasporto ancora disponibili. I soldati tedeschi, generalmente meglio riforniti e dotati di slitte o automezzi, in numerose occasioni non concessero aiuti di vettovagliamento e respinsero brutalmente le richieste di aiuto e di soccorso dei soldati italiani a piedi. La 298. Infanterie-Division, secondo le fonti italiane, sarebbe stata considerata gi\u00e0 in precedenza particolarmente dura e violenta e i suoi soldati, definiti erroneamente nei documenti italiani, \"sassoni\" (mentre erano in realt\u00e0 provenienti dalla Slesia) sarebbero stati noti, anche tra gli stessi tedeschi, per la loro rudezza. Nella realt\u00e0 i soldati tedeschi ebbero un ruolo determinante per la salvezza dei resti delle truppe accerchiate ad Arbuzovka; le stesse testimonianze italiane riconoscono la loro maggiore efficienza, la solidit\u00e0 dei reparti, la migliore organizzazione e il superiore equipaggiamento e armamento. In particolare i pochissimi mezzi corazzati del \"gruppo Hoffmann\", due cannoni d'assalto e due carri armati, ebbero un ruolo decisivo nella marcia e nello sfondamento finale. Il generale Lerici afferm\u00f2 che i rapporti con il maggiore Hoffmann furono buoni e ammise che Hoffmann e il colonnello Herbert Michaelis, della 298. divisione, mostrarono \"abilit\u00e0 manovriera\" e \"audacia consapevole\", proponendoli per un'alta decorazione al valore."}
{"id": "474829", "revid": "787565", "url": "https://it.wikipedia.org/wiki?curid=474829", "title": "Giuseppe Plado Mosca", "text": "Biografia.\nNacque ad Acquaviva Platani, provincia di Caltanissetta, l'11 agosto 1918. Arruolato nel Regio Esercito nel corso del 1939 in servizio nel 29\u00b0 Reggimento d'artiglieria della 37\u00aa Divisione fanteria \"Modena\" di stanza ad Albenga, nel giugno 1940 prese parte alle operazioni belliche sulla fronte occidentale e dal dicembre dello stesso anno a quelle svoltesi alla frontiera greco-albanese. Rientrato in Italia nell'aprile 1942 chiese, ed ottenne di passare nell'arma dei Carabinieri in qualit\u00e0 di ausiliario. Dopo aver frequentato l\u2019apposito corso presso la Legione CC. di Palermo, fu mobilitato nel mese di novembre assegnato alla 193\u00aa Sezione CC. motorizzata della 52\u00aa Divisione fanteria \"Torino\", allora schierata sulla riva destra del fiume Don, in Unione Sovietica. \nCadde in combattimento durante la battaglia di Arbuzovka il 22 dicembre 1942, durante le drammatiche fasi della della ritirata dell'ARMIR dalla Russia. Quella localit\u00e0, successivamente ridenominata \u201cLa Valle della Morte\u201d, era una conca nella quale i superstiti della 52\u00aa Divisione fanteria \"Torino\", si trovarono isolati dal resto dell'8\u00aa Armata e accerchiati dall'Armata Rossa.\nIn quelle condizioni disperate improvvisamente tra i soldati, prostrati dal freddo e dalle privazioni, partirono al galoppo due cavalieri che li incitarono ad attaccare il nemico. Uno era il carabiniere lui, che sventolava una bandiera tricolore, l'altro il soldato Mario Iacovitti. Questo gesto infuse coraggio ai soldati italiani che con un attacco alla baionetta riuscirono a rompere l'accerchiamento. Rimasto egli ucciso da una raffica di mitragliatrice, il suo cavallo, rimasto anch'egli ferito, ritorn\u00f2 da solo alle trincee italiane.\nPer il coraggio dimostrato in questo frangente il 6 febbraio 1951 il Presidente della Repubblica Italiana Luigi Einaudi gli confer\u00ec la medaglia d'oro al valor militare alla memoria."}
{"id": "474831", "revid": "359348", "url": "https://it.wikipedia.org/wiki?curid=474831", "title": "Erwin Piscator", "text": "Biografia.\nDiscendente di un'antica famiglia protestante tedesca, suo avo era Johannes Piscator (27 marzo 1546 \u2013 26 luglio 1625) noto teologo che tradusse la bibbia in lingua tedesca nel 1600.\nNel 1913 frequent\u00f2 l'universit\u00e0 a Monaco e lavor\u00f2 come \"volontario\" allo \"Hoftheater\" della citt\u00e0.\nPartecip\u00f2 alla prima guerra mondiale come soldato sul fronte di Ypres, e fece parte del Consiglio dei Soldati del suo reparto. Sensibile alle avanguardie dei primi anni del novecento, ader\u00ec al movimento contestatore dadaista, insieme al pittore George Grosz.\nNel 1919 apr\u00ec e diresse il teatro \"Das Tribunal\" a K\u00f6nisberg, in cartellone opere di August Strindberg, Frank Wedekind, Heinrich Mann e Carl Sternheim.\nSi trasfer\u00ec a Berlino dove, nel 1920 fond\u00f2 il \"Ploretarisches Theater\", dove rappresent\u00f2, tra le altre, opere di Maksim Gor'kij (\"Die Feinde\", i nemici), di Franz Jung, \"Die Kanaker\" (I Canachi).\nCon Hans J. Rehfisch nel 1922 prese in gestione il \"Central Theater\" di Berlino. In cartellone opere di Maksim Gork'ij, Romain Rolland e Lev Tolst\u00f2j. Nel 1924 rappresent\u00f2 \"Fahnen\" (Bandiere), di Alfons Paquet (26 gennaio 1881 Wiesbaden, 8 febbraio 1944 Francoforte), al teatro \"Volksb\u00fchne\" di Berlino (\"Theater am B\u00fclowplatz\"), la sua prima di una lunga serie di rappresentazioni, fino al 1927, dove lasci\u00f2 per dissidi con la direzione del teatro, dovuti alla radicale originalit\u00e0 delle messe in scena e ai pesanti cambiamenti attuati da Piscator ai testi rappresentati.\nNello stesso anno fond\u00f2 il teatro \"Piscator-B\u00fchne\" (un collettivo di scrittura teatrale del quale fecero parte Bertolt Brecht e Alfred D\u00f6blin) nella Nollendorfplatz di Berlino dove rappresent\u00f2 \"Hoppla, wir leben!\" (OPL\u00c0, noi viviamo!) di Ernst Toller. Seguirono numerose rappresentazioni fra cui \"Der Abenteuer des braven Soldaten Schwejk\" (\"Il buon soldato Sc'v\u00e8ik\") di Max Brod e Max Reimann, basato sulle opere di Jaroslav Ha\u0161ek.\nUtilizz\u00f2 nelle sue messe in scena macchinari teatrali e costruzioni sceniche complesse. In \"Le avventure del prode soldato Schwejk\" (Die Abenteuer des braven Soldaten Schwejk) gli attori camminavano su tapis roulant, in senso inverso, con l'intenzione di esprimere l'ansia e l'inevitabilit\u00e0 degli eventi bellici. In collaborazione con l'architetto Walter Gropius, progett\u00f2 un 'Teatro totale' in cui lo spettatore si trovava coinvolto all'interno di una macchina teatrale mobile e tecnologicamente avanzata.\nDi impostazione marxista, nel 1929 scrisse \"Il teatro politico\" (Das Politische Theater), un testo in cui espresse la sua idea di realizzazione teatrale. Il suo teatro, propagandistico ed \"educativo\", aveva l'intenzione di risvegliare la coscienza politica dello spettatore.\nNel 1931, dopo un breve fermo di polizia, si rec\u00f2 in Unione Sovietica dove gir\u00f2 il film \"Der Aufstand der Fischer\" (La rivolta dei pescatori) (1936) basato sull'opera di Anna Seghers.\nIl capodanno del 1939 si trasfer\u00ec negli Stati Uniti, a New York, dove cre\u00f2 la scuola di arte drammatica \"Dramatic Workshop\", che ebbe tra i suoi allievi Tennessee Williams, Marlon Brando, Tony Curtis e Judith Malina. Diresse i teatri \"President Theater\" e \"Roof top Theater\".\nIncontrando difficolt\u00e0 nel suo lavoro per l'azione della commissione McCarthy, nel 1951 torn\u00f2 in Germania (Berlino Ovest), dove lavor\u00f2 come regista ospite in numerosi teatri.\nNel 1956 fu nominato accademico della \"Deutsche Akademie der darstellenden K\u00fcnste\" (Accademia tedesca delle arti visive). Nel 1962 assunse l'incarico di sopraintendente del teatro \"Freie Volksb\u00fchne\" di Berlino, dove vennero rappresentate molte prime assolute tra cui \"Die Ermittlung\" (\"L'istruttoria\") di Peter Weiss (1965) con la collaborazione musicale di Luigi Nono. Mor\u00ec a Starnberg nel 1966 ed \u00e8 sepolto nel Waldfriedhof Zehlendorf a Berlino."}
{"id": "474832", "revid": "123654727", "url": "https://it.wikipedia.org/wiki?curid=474832", "title": "Strage di Cima Vallona", "text": "La strage di Cima Vallona fu un attentato terroristico perpetrato il 25 giugno 1967 contro una pattuglia di militari italiani che indagavano su un precedente attentato. In un processo a Firenze il cittadino austriaco Norbert Burger, presunto ideatore dell\u2019attentato, ed i cittadini tedeschi Peter Kienesberger, Erhard Hartung e Egon Kufner, presunti esecutori, furono condannati \u00a0in contumacia all\u2019ergastolo. Dopo forti pressioni diplomatiche italiane anche l\u2019Austria process\u00f2 Kienesberger, Hartung e Kufner, che furono per\u00f2 assolti per mancanza di prove.\nStoria.\nNegli anni cinquanta-sessanta il BAS comp\u00ec numerosi attentati. Uno dei pi\u00f9 cruenti fu l'uccisione e il ferimento con trappole esplosive di alcuni militari tra Cima Vallona di San Nicol\u00f2 di Comelico e Sega Digon di Comelico Superiore in provincia di Belluno.\nLa strage avvenne in seguito a un attentato con il quale il 25 giugno 1967 i terroristi abbatterono un traliccio dell'alta tensione, con 6 cariche per complessivi 8-10 chilogrammi di esplosivo, innescato con un sistema ad orologeria ed accensione elettrica. Tra i reperti vennero recuperati un orologio Kienzle, una sveglia Peter, frammenti di nastro adesivo di fabbricazione tedesca ed un guanto di lana di colore grigio. I fatti ebbero inizio alle ore 3,40, quando una sentinella del distaccamento di Forcella Dignas, nel territorio del comune di San Pietro di Cadore (BL), avvert\u00ec una forte esplosione in direzione del passo di Cima Vallona. Dell'accaduto venne informato il comando del presidio di Santo Stefano di Cadore (BL). \nAllo scopo di accertare la causa della deflagrazione si dispose l'invio di una pattuglia composta da alpini, artificieri e finanzieri, che alle ore 5,30 part\u00ec dalla sede del presidio a bordo di autovetture da ricognizione. Giunti a circa 600 metri dal traliccio che appariva danneggiato, i militari, non potendo proseguire oltre con gli automezzi per la presenza di cumuli di neve, procedettero a piedi. La pattuglia era guidata dal capitano degli Alpini Alamari e dal tenente della Guardia di Finanza Marinetti seguiti dagli altri. Improvvisamente, a circa 70 metri dal manufatto, si verific\u00f2 l'esplosione di un ordigno collocato sotto un mucchio di ghiaia. L'esplosione invest\u00ec in pieno l'alpino radiofonista Armando Piva, nato a Pederobba (TV) il 2 dicembre 1945 e residente a Valdobbiadene (TV) nella frazione di Bigolino, effettivo al battaglione \"Val Cismon\". Trasportato all'Ospedale di San Candido (BZ) mor\u00ec alle ore 23 dello stesso giorno, dopo agonia dovuta alle mutilazioni subite nell'esplosione.\nA bordo di un AB 204 del IV Reparto Elicotteri di Uso Generale decollato dall'Aeroporto di San Giacomo (BZ) fu inviata a Sega Digon una squadra della Compagnia Speciale Antiterrorismo, con il compito di raccogliere indizi utili all'indagine e per identificare gli autori dell'attentato. La squadra era composta da:\nAssolto il loro compito, i quattro si avviarono incolonnati sulla via del ritorno lungo lo stesso itinerario percorso all'andata e in direzione dell'elicottero rimasto in attesa, quando, inavvertitamente, uno di loro attiv\u00f2 una trappola esplosiva valutata intorno ai 5 kg piazzata a circa 400 metri dal luogo dell'attentato e lungo l'unico sentiero disponibile. A seguito dell'esplosione il sottotenente Di Lecce, il capitano Gentile e il sergente Dordi morirono sul colpo. Il sergente Marcello Fagnani, colpito da oltre 40 schegge, rimase gravemente ferito.\nSul luogo dell'esplosione furono trovate due tavolette di legno con incisa una rivendicazione a firma dell'organizzazione terroristica separatista altoatesina BAS (\"Befreiungsausschuss S\u00fcdtirol\"). Il testo riportava:\nArmando Piva fu insignito della medaglia d'argento al valor militare \"alla memoria\", il 14 agosto 1967. \"\u00abAlpino radiofonista si offriva volontario per una rischiosa azione di rastrellamento, conseguente ad un attentato dinamitardo verificatosi nel la zona di Cima Vallona. Nel corso dell\u2019operazione veniva ferito mortalmente da un ordigno esplosivo precollocato sul terreno. Sereno e forte nel dolore, decedeva dopo oltre 12 ore di agonia, esempio fulgido di attaccamento al dovere e di spirito di sacrificio, per tutti gli alpini delle giovani generazioni. Cima Vallona (Alto Comelico), 25 giugno 1967\u00bb.\"\nIl 29 marzo 2010 gli viene concessa l'onorificenza di \"vittima del terrorismo\" \"\u00abper gli alti valori morali espressi nell'attivit\u00e0 prestata presso l'Amministrazione di appartenenza e per i quali, a Cima Vallona (BL), il 25 giugno 1967, venne investito da una trappola esplosiva posta da organizzazioni terroristiche sud-tirolesi\u00bb.\"\nFrancesco Gentile fu insignito della medaglia d'oro al valor militare il 14 agosto 1967. \"\u00abComandante di Reparto Speciale, da lui stesso meravigliosamente forgiato nello spirito e nella tecnica, per la lotta contro il terrorismo in Alto Adige, dava ripetute prove di capacit\u00e0 e di ardimento in numerosissime azioni condotte con esemplare cosciente sprezzo del pericolo in zone impervie di alta montagna, insidiate da dinamitardi. In occasione di un attentato terroristico - in cui dopo l'abbattimento di un traliccio aveva perso la vita, per lo scoppio di una mina, un alpino - essendo stato richiesto l'invio in zona di elementi specializzati del suo reparto, egli intuiti i rischi e la gravit\u00e0 della situazione, si metteva volontariamente alla testa di alcuni dei suoi migliori uomini e si portava sul luogo dell'attentato dove fermo e sereno di fronte al pericolo sempre incombente dirigeva con perizia le operazioni. Mentre si accingeva a portare a compimento la rischiosa missione, l'esplosione di un ordigno - subdolamente predisposto - lo investiva in pieno troncando la sua esistenza tutta dedicata al servizio ed alla Patria. Bellissima figura di soldato, fulgido esempio di virt\u00f9 militari e di spirito di sacrificio. Cima Vallona (Alto Comelico), 25 giugno 1967\u00bb.\"\nMario Di Lecce fu insignito della medaglia d'argento al valor militare \"alla memoria\", il 14 agosto 1967. \"\u00abComandante di nucleo di Reparto speciale antisabotaggio, di coraggio e capacit\u00e0 pi\u00f9 volte provati in rischiose missioni compiute nel corso della lotta contro il terrorismo in Alto Adige, in occasione di un attentato dinamitardo, in cui aveva gi\u00e0 trovato la morte un alpino, dava ulteriore luminosa prova del suo ardimento, della sua perizia e del suo alto spirito di sacrificio. Prescelto dal suo Comandante per una pericolosa missione nella zona di Cima Vallona, mentre si dedicava con sereno e cosciente coraggio al suo difficile compito, veniva colpito a morte, investito dall'esplosione di un ordigno subdolamente predisposto. Chiaro esempio di salde virt\u00f9 militari. Cima Vallona (Alto Comelico), 25 giugno 1967\u00bb\"\nOlivo Dordi fu anch'egli insignito della medaglia d'argento al valor militare \"alla memoria\", il 14 agosto 1967. \"\u00abSottufficiale artificiere di un Reparto speciale antisabotaggio, di bellissime doti di coraggio e di capacit\u00e0, messe in evidenza nel corso di numerose operazioni di ricerca e di disattivazione di ordigni esplosivi precollocati da terroristi, mentre si dedicava con sereno e cosciente ardimento all'assolvimento di una rischiosa missione, conseguente all'attentato dinamitardo nella zona di Cima Vallona, veniva mortalmente ferito, investito dall'esplosione di un ordigno, immolando la Patria la sua giovane esistenza. Esempio sublime di sereno spirito di sacrificio. Cima Vallona (Alto Comelico), 25 giugno 1967\u00bb\"\nMarcello Fagnani, il militare rimasto gravemente ferito, ricevette la medaglia d'argento al valor militare, il 14 agosto 1967. \"\u00abSottufficiale artificiere di un Reparto speciale antisabotaggio in Alto Adige, gi\u00e0 distintosi per capacit\u00e0, coraggio e sprezzo del pericolo, in numerose operazioni di ricerca e di disattivazione di ordigni esplosivi precollocati da terroristi, mentre si dedicava con sereno e cosciente ardimento all'assolvimento di una rischiosa missione conseguente all'attentato dinamitardo nel quale aveva trovato la morte un alpino, veniva gravemente ferito dallo scoppio di una trappola esplosiva subdolamente predisposta. Vinceva con ferrea volont\u00e0 lo strazio della carne martoriata, dando prova di eroico stoicismo. Cima Vallona (Alto Comelico), 25 giugno 1967\u00bb.\"\nIl 29 marzo 2010 furono tutti decorati anche della Medaglia ricordo di \"vittima del terrorismo\".\nL'avvenimento ispir\u00f2 la canzone \"Cima Vallona\", scritta da Francesco Guccini nel 1968 per Caterina Caselli.\nIndagini e processo.\nSuccessive indagini individuarono in Norbert Burger l'ideatore dell'attentato e capo della cellula terroristica, in Peter Kienesberger l'artificiere che confezion\u00f2 le bombe che poi colloc\u00f2 con l'aiuto di Erhard Hartung e Egon Kufner.\nPer questo ed altri attentati compiuti tra l'agosto 1966 e l'agosto 1967 la Corte d'assise di Firenze con sentenza 6/70 del 14 maggio 1970 condann\u00f2 in contumacia:\nDopo forti pressioni diplomatiche italiane anche l\u2019Austria process\u00f2 Kienesberger, Hartung e Kufner, che furono per\u00f2 assolti per mancanza di prove. Secondo lo storico Hubert Speckner \u00e8 da escludere con assoluta certezza che gli attivisti del BAS siano responsabili della strage di Cima Vallona.\nLa chiesa a ricordo dei caduti.\nIstituito da subito il comitato per le onoranze, patrocinato dai comuni di Comelico Superiore, San Nicol\u00f2 e dall'Associazione alpini in particolare la Sezione \"Cadore\" degli ex Alpini e i Gruppi di San Nicol\u00f2 e di Comelico Superiore, con la collaborazione della popolazione locale e degli altri Comandi del IV Corpo d'Armata, in ricordo della strage, il 28 giugno 1970 in localit\u00e0 Tamai di Sega Digon, nel comune di Comelico Superiore, dopo 3 anni di lavori venne consacrata una chiesetta, \"in memoria delle Vittime di Cima Vallona e ai Caduti di tutte le guerre per la difesa dei confini d'Italia\".\nDove esisteva un capitello costruito nel 1872 dalla famiglia Zambelli Sopal\u00f9, la chiesa venne realizzata, su progetto del geometra Mauro Gant, direttore della Scuola Professionale di Comelico Superiore, con la collaborazione del geom. Enzo Dall'Asta e il disegnatore Mario Carbogno di Padola. Coordina la procedura e l'opera edilizia il Perito Ind. Neri Valmassoi, tutti ex alpini della Cadore.\nAll'interno un altare monolitico in pietra di Castellavazzo sovrastato da un grande crocifisso ligneo ricavato da un tronco di abete, opera di Augusto Murer. Nell'acuto timpano, \u00e8 collocata la vetrata artistica opera del pittore Gianni Cassani, donata dagli Alpini del Gruppo ANA di Gallarate.\nSempre all'interno, una lapide ricorda i caduti della Prima Guerra mondiale, mentre una seconda, ricorda i caduti, dispersi, prigionieri, e internati civili della 2\u00aa Guerra mondiale. Papa Paolo VI ha donato una Pianeta, mentre la curia di Belluno i paramenti della chiesa. Un emigrato in Australia, Francesco De Bolfo originario di S. Nicol\u00f2, ha donato la campana.\nOgni anno viene ricordato con una solenne cerimonia per non dimenticare le vittime, con la presenza dei familiari dei caduti, commilitoni, rappresentanze militari e civili e numerosi cittadini.\nIl bivacco Piva.\nNel Cadin di Cima Vallona, a quota 2.216 m. venne inaugurato il 21 luglio 1974, un bivacco intitolato ad Armando Piva, costituito da un prefabbricato militare tipo Morteo, installato dalla Brigata Cadore all'indomani dell'attentato di Cima Vallona, ceduto successivamente alla Sez. Valcomelico del CAI. Nei pressi del bivacco il 25 giugno 1987 venne posta una targa in bronzo a ricordo dei caduti. Nel 1999 sul luogo dell'esplosione, l\u2019amministrazione Comunale di San Nicol\u00f2 di Comelico ha costruito un sacello."}
{"id": "474836", "revid": "56620", "url": "https://it.wikipedia.org/wiki?curid=474836", "title": "Mario Di Lecce", "text": ""}
{"id": "474837", "revid": "140586", "url": "https://it.wikipedia.org/wiki?curid=474837", "title": "Olivo Dordi", "text": ""}
{"id": "474838", "revid": "131011", "url": "https://it.wikipedia.org/wiki?curid=474838", "title": "Marcello Fagnani", "text": ""}
{"id": "474839", "revid": "834", "url": "https://it.wikipedia.org/wiki?curid=474839", "title": "Comitato di liberazione del Sudtirolo", "text": ""}
{"id": "474840", "revid": "1705737", "url": "https://it.wikipedia.org/wiki?curid=474840", "title": "Notte dei fuochi", "text": "Con l'espressione Notte dei fuochi (\"Feuernacht\" in tedesco) si indica la notte tra l'11 e il 12 giugno 1961, quando un gruppo di terroristi sudtirolesi, aderenti al \"Befreiungsausschuss S\u00fcdtirol\", compirono numerosi attentati dinamitardi. In Alto Adige, durante tale notte vengono solitamente accesi i cosiddetti \"fuochi del Sacro Cuore\" in ricordo della vittoria di Andreas Hofer contro le truppe francesi napoleoniche.\nStoria.\nLa prima esplosione si registr\u00f2 all'una di notte nel centro di Bolzano seguita nelle due ore successive da altre 46 che abbatterono decine di tralicci dell'alta tensione (un'altra versione riporta che vi furono 350 ordigni). Non riuscirono per\u00f2 a interrompere completamente la distribuzione dell'energia elettrica. \nI controlli messi subito in atto dalle forze di polizia e armate portarono all'individuazione di una carica inesplosa presso un cavalcavia e 50 q di dinamite e una grossa mina posti vicino alla diga di Selva dei Molini.\nPer gli attentati della \"Notte dei fuochi\" fu fatto largo uso di esplosivo al plastico.\nSuccessive indagini consentirono di portare in giudizio davanti alla Corte d'assise di Milano ben 91 persone: 22 in stato di detenzione, 46 a piede libero e 23 latitanti. La sentenza n. 57/64 del 9 novembre 1964 inflisse pesanti condanne. Quelle oltre i 15 anni di reclusione furono irrogate a:\nLa corte d'assise d'appello riform\u00f2 parzialmente le pene inflitte ad alcuni dei condannati in primo grado. Per quanto riguarda quelli precedentemente citati:\nRisvolti politici.\nNei suoi ricordi, Alcide Berloffa racconta che la mattina del 12 giugno dopo gli attentati c\u2019era a Bolzano una tensione altissima soprattutto nel gruppo etnico italiano, tanto che si parlava di una marcia degli operai della zona industriale. La sera, alla partenza del treno dei parlamentari di Bolzano convocati a Roma, vi fu una manifestazione degli italiani che chiesero a Berloffa provvedimenti decisi contro i dinamitardi e contro le solidariet\u00e0 di cui godevano. Il Secolo d\u2019Italia, il giornale del MSI, auspicava la messa fuori legge della SVP, \u00abmossa che in realt\u00e0 avrebbe fatto il gioco dei terroristi. Tuttavia le dichiarazioni delle autorit\u00e0 italiane furono molto composte nonostante l\u2019emozione suscitata dagli attentati. Il vicepresidente del Consiglio Attilio Piccioni afferm\u00f2 che lo scopo dei terroristi era quello d\u2019impedire una soluzione pacifica della vertenza come cercava il governo italiano e non a caso gli attentati avvenivano alla vigilia di un nuovo incontro tra Segni e Kreisky questa volta a Zurigo. Scelba gi\u00e0 per il 13 giugno convoc\u00f2 due importanti riunioni d\u2019emergenza al Quirinale. La prima alle 8 con i responsabili degli organi di sicurezza, ma anche con i ministri interessati alla questione come quello delle Finanze Giuseppe Trabucchi e dell\u2019Istruzione Giacinto Bosco per occuparsi anche dello sviluppo economico e culturale della provincia. La seconda riunione fu alle 10.30 con il presidente della Regione Trentino-Alto Adige Luigi Dalvit, il commissario di governo Giulio Bianchi di Lavagna, il presidente della Provincia di Bolzano e leader della SVP Silvius Magnago e i parlamentari della Provincia di Bolzano Toni Ebner, Karl Mitterdorfer, Roland Riz, Karl Tinzl, Luis Sand e Alcide Berloffa\u00bb.\nControversia storiografica.\nSull'importanza degli attentati terroristici rispetto al raggiungimento dell'autonomia territoriale della Provincia autonoma di Bolzano - che avverr\u00e0 solo nel 1972 - \u00e8, da tempo, in atto una controversia storiografica. Bisogna sottolineare che gli attentatori erano orientati verso la secessione della Provincia di Bolzano dall'Italia e non miravano a un'autonomia che avrebbe comunque preservato il potere statale italiano sull'area. Inoltre l'opinione pubblica locale non era completamente a favore dell'uso della violenza, considerandola controproducente.\nAnche la \"S\u00fcdtiroler Volkspartei\" (il maggior partito locale), la diocesi cattolica locale e il pi\u00f9 importante organo di stampa di lingua tedesca, il quotidiano locale \"Dolomiten\", condannarono fin dall'inizio l'uso delle bombe, pur riconoscendo il profondo disagio nel quale le popolazioni austriache e ladine dell'Alto Adige versavano a causa della politica oppressiva delle istanze nazionali anche dopo la fine del Ventennio fascista.\nIn memoria dei 50 anni trascorsi dalla Notte dei fuochi, l\"'Heimatbund\", ovvero la lega per la patria sudtirolese, ha fatto coniare un'apposita medaglia, con inciso il viso di Sepp Kerschbaumer."}
{"id": "474841", "revid": "287204", "url": "https://it.wikipedia.org/wiki?curid=474841", "title": "Cratere Clerke", "text": "Clerke \u00e8 il nome di un piccolo cratere lunare da impatto intitolato all'astronoma e divulgatrice statunitense Agnes Mary Clerke. Clerke \u00e8 situato vicino al margine orientale del Mare Serenitatis, nei pressi di un sistema di rime denominato Rimae Littrow, per la vicinanza col cratere Littrow, pi\u00f9 a est. \nIl cratere \u00e8 approssimativamente circolare ed a forma di tazza, con un'albedo relativamente alta. In una vicina valle, verso sud-est, vi \u00e8 il sito di atterraggio della missione Apollo 17.\nClerke, che prima si chiamava 'Littrow B', \u00e8 stato cos\u00ec denominato dalla Unione Astronomica Internazionale."}
{"id": "474843", "revid": "188116", "url": "https://it.wikipedia.org/wiki?curid=474843", "title": "Compagnia speciale antiterrorismo", "text": "La Compagnia speciale antiterrorismo fu una unit\u00e0 militare dell'Arma dei Carabinieri all'interno dell'unit\u00e0 interforze \"Reparto speciale di rinforzo per l'Alto Adige\", che fu attivato nella seconda met\u00e0 degli anni '60 in quella Provincia.\nStoria.\nFu istituita nel settembre 1966 nell'ambito del \"7\u00ba Battaglione carabinieri\" dal 1963 di stanza a Laives in Trentino Alto Adige, per contrastare l'azione degli indipendentisti altoatesini che negli anni cinquanta-sessanta agivano lungo il confine italo-austriaco colpendo, con attentati terroristici, obiettivi sensibili sia civili (tralicci dell'alta tensione, centrali idroelettriche, ponti e convogli ferroviari ecc.) sia militari (stazioni dei Carabinieri, caserme dell'Esercito o della Guardia di Finanza).\nProprio a causa del proliferare dei suddetti attentati terroristici, in data 15 ottobre 1966 viene istituito dallo Stato Maggiore dell'Esercito un \"Reparto speciale di rinforzo per l'Alto Adige\" con compiti appunto di antiterrorismo, composta da Carabinieri, Agenti di Pubblica Sicurezza, Finanzieri, Alpini e Sabotatori paracadutisti, tutti selezionati per le loro particolari capacit\u00e0 ed addestrati ad operare in montagna ed in situazioni estreme. Il Comando Generale dell'Arma scelse due ufficiali: il capitano Francesco Gentile, gi\u00e0 comandante della compagnia Carabinieri Paracadutisti, al quale viene affidato il comando del Reparto, ed il tenente Fabrizio Innamorati, oltre a 4 sottufficiali e 6 carabinieri del battaglione.\nIl reparto era formato soprattutto da militari del Battaglione Carabinieri paracadutisti, del Battaglione sabotatori paracadutisti dell'esercito e militi della Guardia di Finanza.\nPer la sorveglianza continuativa degli obiettivi pi\u00f9 importanti erano impiegati anche gli Alpini.\nLa \"Compagnia Speciale Antiterrorismo\" era organizzata in squadriglie, reparti di pochi elementi altamente flessibili che avevano a disposizione anche elicotteri dei Carabinieri e dell'Esercito per spostarsi.\nIl 25 giugno 1967 militari della compagnia subirono a \"Cima Vallona un attentato dell'organizzazione terroristica separatista altoatesina Befreiungsausschuss S\u00fcdtirol (BAS). L'esplosione port\u00f2 alla morte di tre di loro, fra cui il comandante del reparto, il capitano dei carabinieri paracadutisti Francesco Gentile."}
{"id": "474844", "revid": "287204", "url": "https://it.wikipedia.org/wiki?curid=474844", "title": "Cratere Coblentz (Luna)", "text": "Coblentz \u00e8 il nome di un cratere lunare da impatto intitolato all'astronomo statunitense William Weber Coblentz, situato nell'emisfero lunare pi\u00f9 distante dalla Terra (faccia nascosta), a sud del cratere Bolyai, molto pi\u00f9 grande. Questo cratere conserva un bordo circolare che \u00e8 stato fortemente eroso da minuscoli impatti successivi, in particolare nella zona meridionale, dove \u00e8 irregolare ed ha diverse interruzioni. Il pianoro interno, a parte alcuni piccoli impatti, \u00e8 privo di caratteristiche.\nDal bordo nord-ovest si estende una rima ad arco che raggiunge il bordo meridionale di Bolyai. A sud ed a sud-ovest vi sono numerose zone scure, per la minore albedo."}
{"id": "474847", "revid": "709565", "url": "https://it.wikipedia.org/wiki?curid=474847", "title": "Seguendo l'Equatore", "text": "Seguendo l'Equatore (\"Following the Equator - A Journey Around the World\", 1897) \u00e8 un diario di viaggio dello scrittore statunitense Mark Twain.\nNel 1894, Twain si trovava sull'orlo della bancarotta a causa di un investimento fallimentare su una macchina tipografica \"rivoluzionaria\". Nel tentativo di far fronte a un debito di circa 100.000 dollari (corrispondenti a circa 2.000.000 di dollari odierni), Twain intraprese nel 1895 un lungo viaggio attraverso l'intero Impero britannico, tenendo \"lecture\" in tutte le colonie britanniche.\n\"Following the Equator\" \u00e8 il resoconto di questo viaggio. Il testo fornisce una rappresentazione del mondo coloniale della fine del XIX secolo, del quale Twain non dimentica di smascherare e criticare razzismo, imperialismo e zelo missionario. Fra i passaggi pi\u00f9 celebri del libro si possono menzionare il racconto sprezzante dell'incontro di Twain con Cecil Rhodes e l'arrivo di Twain sull'isola di Mauritius. \nCelebri restano ancora oggi due aforismi contenuti nell'opera: \"L'uomo \u00e8 l'unico animale che arrossisce. O dovrebbe arrossire.\" \n\"Ognuno di noi \u00e8 una luna e ha un lato oscuro che non mostra mai a nessuno.\" "}
{"id": "474849", "revid": "1494169", "url": "https://it.wikipedia.org/wiki?curid=474849", "title": "Forum Iulii", "text": ""}
{"id": "474851", "revid": "124692453", "url": "https://it.wikipedia.org/wiki?curid=474851", "title": "Battaglia dell'Ogaden", "text": "La battaglia dell'Ogaden fu una battaglia della guerra d'Etiopia svoltasi nell'omonima regione africana durante la primavera del 1936 tra truppe di conquista italiane provenienti dalla Somalia e difensori etiopi e si concluse con la vittoria dell'Italia.\nContesto.\nQuesta battaglia si inquadra nell'ambito della politica di espansione coloniale italiana; lo scontro chiave si svolse tra il 23 ed il 24 aprile a Gunu Gadu. La vittoria, conseguita da reparti di fanteria leggera dei Carabinieri Reali appoggiati da una coorte di Milizia Forestale di artiglieria e truppe coloniali indigene spian\u00f2, infatti, la strada verso il centro di Giggiga e la successiva resa della regione.\nL'offensiva italiana contro l'Etiopia aveva avuto inizio l'anno prima. Per accelerare la conquista di tutto il paese fu quindi deciso di attaccare la provincia dell'Ogaden secondo tre direttrici condotte dai generali Nasi, Frusci ed Agostini che, partendo dalla Somalia gi\u00e0 italiana, avrebbero dovuto prima incontrarsi a Dagabur per poi, superati i passi presso Giggiga, conquistare la citt\u00e0 di Harar assumendo il controllo della regione.\nRuolo fondamentale nelle ostilit\u00e0 ebbe la \"Colonna celere \"Agostini\"\", il cui comando venne affidato al luogotenente generale della MVSN Augusto Agostini, era costituita da quattro bande autocarrate di fanteria leggera costituita ad hoc con Carabinieri Reali provenienti dall'Italia. Ciascuna banda era forte di 1000 uomini ed era articolata in un plotone comando e due compagnie.\nL'arrivo dei Carabinieri in Somalia.\nI carabinieri con una parte dell'equipaggiamento si imbarcarono a Napoli sul piroscafo \"Sannio\" e, dopo uno scalo a Suez prima di attraversare l'omonimo canale, il 10 marzo raggiunsero il porto somalo di Obbia sull'Oceano Indiano. Per mancanza di adeguate infrastrutture portuali, la nave fu costretta ad ancorarsi ad un miglio dalla costa e da l\u00ec uomini e mezzi furono traghettati a riva. Dopo tre settimane giunse una seconda nave con il resto dell'equipaggiamento previsto.\nI mille carabinieri si portarono, quindi, a Rocca Littorio (Galkayo), 250\u00a0km pi\u00f9 all'interno, dove si riunirono con il resto dei reparti affidati ad Agostini: la Coorte Forestale Volontaria della Milizia autocarrata con 57 automezzi, un \"gruppo bande\" di ausiliari coloniali di circa 3.000 dubat agli ordini del tenente colonnello degli alpini Camillo Bechis e due batterie di artiglieria campale, una da 65/17 e un'altra da 70/15.\nLa battaglia di Gunu Gadu.\nL'avanzata in Ogaden cominci\u00f2 il 16 aprile senza incontrare resistenza. Gli etiopi infatti attendevano gli italiani a Gunu Gadu presso la citt\u00e0 di Sassabaneh, una zona rocciosa e ricca di boschi secolari che avevano accuratamente fortificato in un anno di lavoro sfruttandone ad arte le asperit\u00e0 naturali grazie all'aiuto di consiglieri militari belgi e del turco Wehib Pasci\u00e0, veterano della difesa di Gallipoli. \nQuesta non era che la prima di una serie di fortificazioni simili gi\u00e0 approntate lungo la strada per Harar.\nUn primo bombardamento aereo di Gunu Gadu avvenne il 20 aprile 1936. La battaglia di terra avvenne tre giorni dopo, il 23 aprile, anticipata da un nuovo bombardamento aereo, che tuttavia non riusc\u00ec a danneggiare le fortificazioni etiopi. I difensori, protetti in anfratti naturali blindati con grandi tronchi e collegati da trincee protette, ripresero a sparare contro gli italiani dalle feritoie.\nGli italiani, avvicinatisi, procedettero quindi a stanare gli etiopi dando fuoco alle loro posizioni. Molti di essi morirono per il fuoco o asfissiati dal fumo. Altri furono colpiti dal fuoco, inclusa l'artiglieria. Gli italiani tennero sotto assedio le postazioni etiopi per tutta la notte, per impedire la ritirata, e all'alba del 24 rastrellarono gli ultimi difensori etiopi. In tutto si contarono circa 5.000 morti tra gli etiopi che, secondo quanto riportato da Del Boca, furono finiti con bombe a mano e baionette.\nNello svolgimento dei combattimenti numerosi furono gli episodi di eroismo. Tra tutti si distinsero:\nNelle prime ore del combattimento perirono anche un altro ufficiale, un vicebrigadiere e otto carabinieri. Un ufficiale, tre sottufficiali ed altri otto carabinieri furono gravemente feriti.\nAl termine dell'azione erano morti 22 carabinieri. Furono a quel punto aggregati una sezione autoblindo e il Battaglione universitario \"Curtatone e Montanara\" della 6\u00aa Divisione CC.NN.\nPer la battaglia di Gunu Gadu e per il contributo all'occupazione coloniale dell'Etiopia, la Bandiera dell\u2019Arma dei Carabinieri verr\u00e0 decorata con la prima Croce di Cavaliere dell\u2019Ordine Militare di Savoia.\nA \"Gunu Gadu\" \u00e8 intitolata la caserma dei carabinieri di Vercelli.\nL'occupazione dell'Ogaden.\nIl resto dell'avanzata fu pi\u00f9 facile perch\u00e9, appena si sparse la notizia della sconfitta, l'esercito etiope, reclutato con un sistema essenzialmente feudale, prefer\u00ec rinunciare alla lotta abbandonando altre fortificazioni simili a quella di Gunu Gadu:\nQuando ormai la sorte dell'Ogaden era segnata, il 5 maggio il generale Pietro Badoglio, comandante supremo dell'Esercito Regio, entr\u00f2 trionfalmente ad Addis Abeba. Dopo quattro giorni part\u00ec in esilio per Londra il negus etiope Hail\u00e9 Selassi\u00e9. Il re Vittorio Emanuele III pot\u00e9 cos\u00ec fregiarsi del titolo di Imperatore d'Etiopia.\nLa conquista dell'Etiopia fu completata alla fine del mese di maggio, quando fu occupata anche la regione occidentale del Goggiam.\nLe perdite italiane.\nNel corso dell'intera guerra morirono 208 carabinieri ed altri 800 furono feriti. Quattro ottennero la Medaglia d'Oro al Valor Militare, 49 quella d'Argento, 108 di Bronzo e 435 la Croci di Guerra. La loro bandiera fu insignita dell'Ordine militare d'Italia."}
{"id": "474854", "revid": "339392", "url": "https://it.wikipedia.org/wiki?curid=474854", "title": "Campionato Eccellenza Veneto B 2004/05", "text": ""}
{"id": "474855", "revid": "1793900", "url": "https://it.wikipedia.org/wiki?curid=474855", "title": "Carabinieri in Etiopia", "text": "I carabinieri in Etiopia ebbero un ruolo nel colonialismo italiano in Etiopia avvenuta nella primavera del 1936. Operarono al comando del colonnello Azzolino Hazon, e parteciparono a diversi scontri, come la seconda battaglia dell'Ogaden.\nA questo scopo nel tempo si organizzarono in un comando superiore ad Addis Abeba e sei gruppi dipendenti (Addis Abeba, Gondar, Gimma, Harrar, Asmara e Mogadiscio), ciascuno articolato su quattro compagnie. Si istitu\u00ec anche una scuola allievi per formare le reclute indigene. Una volta messa a regime la struttura, i carabinieri potevano cos\u00ec contare mediamente su 100 ufficiali, 750 sottufficiali, 1000 carabinieri e 3500 indigeni.\nLa loro prima operazione si svolse nei giorni immediatamente successivi alla conquista della stessa Addis Abeba con l'arresto di 606 colpevoli di omicidi o ferimenti gravi su 651 fatti di sangue denunciati ed 825 colpevoli di altri reati gravi. Altri 477 furono denunciati.\nNei mesi successivi furono molto impegnati anche nel contrasto alla resistenza anti-coloniale con innumerevoli sequestri di armi. In questo fu prezioso il contributo offerto da un efficiente servizio di controspionaggio istituito immediatamente.\nAd esempio, nel solo giugno del 1936 in un'unica operazione furono controllati 1845 sospetti, arrestandone 154 e sequestrando 300 tra mitragliatrici, fucili mitragliatori, 10.000 fucili e 30q di munizioni.\nDopo la sconfitta degli italiani nel 1941 da parte degli inglesi con la caduta della piazzaforte di Gondar (27 novembre), pi\u00f9 di un carabiniere partecip\u00f2 attivamente (insieme a numerosi civili e militari) al movimento di resistenza anti-britannico."}
{"id": "474857", "revid": "201640", "url": "https://it.wikipedia.org/wiki?curid=474857", "title": "Mdina", "text": "Mdina (forma estesa in maltese L-Imdina, in italiano anche La Notabile) \u00e8 l'antica capitale di Malta. Conosciuta anche come \"Medina\", la \"Citt\u00e0 Vecchia\" o la \"Citt\u00e0 Silenziosa\" (\"Il-Belt is-Sieket\" in maltese), ha il titolo di \"Citt\u00e0 Notabile\". Conserva ancora un aspetto monumentale, sebbene sia ormai abitata da poche centinaia di persone. Nonostante le sue austere mura arabe, l'interno \u00e8 stato arricchito dai meravigliosi palazzi delle maggiori famiglie nobiliari maltesi. I residenti sono circa 400.\nStoria.\nI primi insediamenti in quest'area risalgono al IV millennio a.C.; intorno all'anno 1000 a.C. i Fenici fortificarono per la prima volta la citt\u00e0, probabilmente per via della sua posizione strategica nel punto pi\u00f9 alto dell'isola. Sotto il dominio Romano il governatore dell'isola si insedi\u00f2 qui e gli diedero il nome di \"Melita\" e vi eressero il \"municipium\".\nGli Atti degli Apostoli narrano che nel 60 d.C. l'apostolo San Paolo si fosse stabilito qui per tre mesi a causa del naufragio subito durante il suo ultimo viaggio verso Roma (). La citt\u00e0 deve il suo nome agli arabi che arrivarono a Malta intorno all'anno 870, circondando la citt\u00e0 con alti muri difensivi e separandola dalla vicina Rabat.\nCon diploma del 20 giugno 1428, Alfonso d'Aragona, detto \"il Magnanimo\", riun\u00ec Malta e Gozo alla corona d'Aragona (Regno di Sicilia) e le diede il nome di \"Citt\u00e0 Notabile\", rimanendo capitale dell'isola sino al 1530, quando, per iniziativa di papa Clemente VII e dell'imperatore Carlo V, vi s'insediarono i Cavalieri di San Giovanni.\nNel 1693, durante il periodo di dominio dei Cavalieri di Malta, un terremoto distrusse molti degli edifici di Medina, i restauri dei danni riportati dalle mura e dalla citt\u00e0 furono diretti dall'architetto francese Charles Fran\u00e7ois de Mondion e voluti dall'allora gran maestro Manoel de Vilhena, mentre la cattedrale di San Paolo, distrutta anch'essa, venne ricostruita su disegno dell'architetto maltese Lorenzo Gaf\u00e0."}
{"id": "474858", "revid": "287204", "url": "https://it.wikipedia.org/wiki?curid=474858", "title": "Satet", "text": "Satet (anche \"Satis\") \u00e8 una divinit\u00e0 della mitologia egizia, particolarmente venerata ad Elefantina, in Egitto. Si considera protettrice delle acque del Nilo; viene raffigurata come una donna con la corona dell'Alto Egitto sormontata da due corna di gazzella.\nIl nome ha il significato letterale di eiaculazione in correlazione con la teoria che vedeva l'annuale piena del Nilo come l'effetto dell'atto di masturbarsi del dio Atum. Nella teologia di Elefantina formava una triade con Khnum, suo sposo, e con la figlia Anuqet mentre ad Esna aveva come figlia la dea Neith. In epoca tarda anche questa divinit\u00e0 subir\u00e0 un processo di assimilazione ad Iside."}
{"id": "474861", "revid": "6066", "url": "https://it.wikipedia.org/wiki?curid=474861", "title": "Anukis", "text": ""}
{"id": "474863", "revid": "6066", "url": "https://it.wikipedia.org/wiki?curid=474863", "title": "Satis", "text": ""}
{"id": "474867", "revid": "339392", "url": "https://it.wikipedia.org/wiki?curid=474867", "title": "Campionato Eccellenza Veneto B 2003/04", "text": ""}
{"id": "474868", "revid": "15756", "url": "https://it.wikipedia.org/wiki?curid=474868", "title": "Matteo Carcassi", "text": "Inizia giovanissimo lo studio della chitarra, divenendo, a partire dal 1810, celebre concertista. Si stabilisce, riscuotendo grande successo, a Parigi (1816 ca.), citt\u00e0 che dal 1822 frequentemente lascia per compiere tourn\u00e9e in Italia, Inghilterra e Germania. Le sue prime pubblicazioni escono nel 1820, e nel 1836 il suo \"M\u00e9thode compl\u00e8te pour la Guitare\" op. 59 inizia a circolare nella capitale francese riscuotendo molti consensi. Nel 1835 Carcassi ritorna stabilmente in Italia, e alterna l'attivit\u00e0 concertistica a quella didattica. Muore a Parigi il 16 gennaio 1853.\nComposizioni.\nLe composizioni di Carcassi si caratterizzano per l'uso frequente di posizioni alte sulla tastiera, per l'utilizzo di una vasta gamma di effetti chitarristici e per una particolare cura riservata alla linea melodica. Peculiarit\u00e0, quest'ultima, che ha come risvolto un minor interesse per gli aspetti polifonici.\nProbabilmente la sua produzione non \u00e8 al livello di quella dei due massimi compositori per chitarra di questo periodo, Fernando Sor e Mauro Giuliani, ma senza dubbio il compositore fiorentino ci ha lasciato lavori imprescindibili dal punto di vista didattico. Tra questi si ricordano il \"Metodo\" op. 59, tuttora utilizzato, \"Sei Capricci\" op. 26, e soprattutto i \"Venticinque studi melodici e progressivi\" op. 60, non eccessivamente impegnativi e di livello musicale elevato, che sviluppano tutti gli aspetti della tecnica chitarristica dell'epoca (scale semplici e doppie, arpeggi, legati, abbellimenti, ecc.)\nDi grande virtuosismo sono invece le \"Fantasie\" (Op.33-38), costruite secondo una moda dell'epoca (vedi anche le \"Rossiniane\" di Giuliani) su motivi operistici, prevalentemente di Rossini (n\u00b02 \"Il Conte Ory\" e n\u00b04 \"Guglielmo Tell\") e Auber (n\u00b01 \"La muta di Portici\" e n\u00b05 \"Fr\u00e0 Diavolo\")."}
{"id": "474871", "revid": "14691", "url": "https://it.wikipedia.org/wiki?curid=474871", "title": "AmaXhosa", "text": ""}
{"id": "474873", "revid": "123148780", "url": "https://it.wikipedia.org/wiki?curid=474873", "title": "Telemetria", "text": "La telemetria \u00e8 una tecnologia informatica che permette la misurazione e la trascrizione di Informazioni di interesse al progettista di sistema o all'operatore. La parola deriva dalle radici greche \"tele\" = lontano, e \"metron\" = misura. I sistemi che necessitano di istruzioni e dati inviati hanno bisogno della controparte della telemetria, il telecomando, per poter operare.\nSpiegazione.\nLa telemetria si riferisce tipicamente alla comunicazione wireless, ma si pu\u00f2 anche riferire al trasferimento dati attraverso altri media, come la rete telefonica o del computer o tramite un collegamento ottico.\nLa telemetria pu\u00f2 inoltre suddividersi in diversi modi:\nQuesta inoltre pu\u00f2 essere:\nApplicazioni.\nSistemi di difesa, spazio e d'esplorazione delle risorse.\n\u00c8 una tecnologia necessaria per grandi sistemi complessi come missili, RPV, veicoli spaziali, piattaforme petrolifere ed impianti chimici perch\u00e9 permette il monitoraggio automatico, l'avviso e la registrazione di dati necessari per operazioni sicure ed efficienti. Gli enti spaziali quali la NASA, l'ESA ed altri enti usano sistemi telecomandati o di telemetria per raccogliere dati da veicoli spaziali operativi e satelliti. \nLa telemetria \u00e8 fondamentale nella fase di sviluppo di missili, satelliti e navi spaziali perch\u00e9 il sistema potrebbe venire distrutto dopo o durante il test. Gli ingegneri necessitano di parametri di sistema critici per analizzare (e migliorare) la prestazione del sistema. Senza la telemetria, questi dati spesso non sarebbero disponibili.\nSpionaggio tra rivali.\nLa telemetria era una fondamentale fonte di informazioni segrete per gli USA e il Regno Unito quando i missili sovietici venivano testati. A questo fine, gli USA controllavano una postazione di sorveglianza in Iran. Alla fine i Sovietici scoprirono questo tipo di servizio di raccolta informazioni e criptarono i loro segnali di telemetria dei test missilistici. La telemetria era una fonte di vitale importanza per i sovietici che agivano spiando le navi nella Baia di Cardigan per mettere il naso nei test missilistici britannici che vi venivano effettuati.\nGare motoristiche.\nLa telemetria \u00e8 un fattore chiave nelle gare motoristiche moderne. Gli ingegneri sono in grado di interpretare la vasta quantit\u00e0 di dati raccolti durante un test o una gara e li utilizzano per mettere a punto la macchina per una prestazione ottimale. Alcuni esempi di misurazioni utili su una motocicletta da corsa includono l'accelerazione (Forze G) nei 3 assi, le letture della temperatura, la velocit\u00e0 delle ruote e la dislocazione delle sospensioni. Inoltre esistono alcune auto in cui la telemetria \u00e8 bidirezionale: gli ingegneri hanno cos\u00ec la capacit\u00e0 di aggiornare le calibrazioni sulla macchina in tempo reale.\nRisparmio energetico.\nIl monitoraggio del consumo energetico di ogni sistema, con l'impiego della telemetria, migliora l'efficienza energetica nelle fabbriche, uffici, residenze/abitazioni, come ad esempio in Giappone.\nMedicina.\nLa telemetria \u00e8 anche usata per pazienti (biotelemetria) a rischio di attivit\u00e0 cardiaca anomala, generalmente in un reparto di cura delle coronarie. A questi pazienti vengono collegati apparecchi di misurazione, registrazione e di trasmissione dell'attivit\u00e0 cardiaca. Pu\u00f2 essere utile una registrazione dati per la diagnosi della condizione del paziente da parte del medico. Una funzione di allarme pu\u00f2 richiamare il personale infermieristico se il paziente soffre di condizioni di salute acute o pericolose.\nGestione e studio della fauna.\nLa telemetria \u00e8 ora usata per seguire esemplari delle specie in pericolo di estinzione o per studiare le rotte migratorie degli uccelli. Tali animali sono ora comunemente attrezzati con strumentazioni che variano dalle semplici targhette di riconoscimento alle telecamere, i pacchetti GPS e i ricetrasmettitori per fornire la posizione ed altre informazioni agli scienziati, ai produttori, agli attivisti, ai regolatori o ad altre autorit\u00e0.\nCommercio al dettaglio.\nAd un workshop di Las Vegas nel 2006 \u00e8 stata presentata un'attrezzatura di telemetria che permetterebbe ai distributori automatici di comunicare dati di inventario e di vendita ad un autocarro sul percorso o ad una sede centrale. Questi dati potrebbero essere usati per un'ampia gamma di finalit\u00e0, tra cui evitare al guidatore di fare un primo viaggio per vedere quali articoli devono essere riforniti prima di riportare l'inventario all'interno .\nI commercianti al dettaglio stanno anche cominciando a fare uso di targhette RFID per tracciare l'inventario e prevenire il taccheggio. La maggior parte di queste targhette rispondono passivamente ai lettori RFID (p.e. al cassiere), ma le targhette RFID attive disponibili trasmettono periodicamente tramite telemetria ad una stazione di base.\nPozzi petroliferi.\nI geologi delle compagnie petrolifere si avvalgono dei cosiddetti log per avere informazioni riguardanti la geologia dei pozzi in perforazione o in produzione. Compagnie specializzate (Baker Hughes, Schlumberger, Halliburton) si avvalgono di strumenti di misura che vengono fatti scendere nel pozzo e che inviano le informazioni a computer che stanno in superficie. Suddetti strumenti possono essere inseriti direttamente nella batteria di trivellazione (LWD, logging while drilling, o MWD, measuring while drilling), oppure essere calati nel pozzo trivellato in un momento successivo tramite l'utilizzo di cavo (wireline).\nStandard internazionali.\nCome in altri campi della telecomunicazione, esistono standard internazionali per le attrezzature telemetriche e per il software. Tali standard sono CCSDS e IRIG."}
{"id": "474874", "revid": "787565", "url": "https://it.wikipedia.org/wiki?curid=474874", "title": "Guerriglia italiana in Africa Orientale", "text": "La guerriglia in Africa Orientale fu attuata contro le truppe britanniche da circa 7000 militari italiani ed \u00c0scari che rifiutarono la resa dopo la caduta di Gondar nel novembre 1941. Dur\u00f2 fino all'inizio dell'autunno del 1943.\nStoria.\nLa guerra nell'Africa Orientale Italiana si concluse ufficialmente il 27 novembre 1941 con la caduta di Gondar e l'inizio dell'occupazione britannica.\nNon tutti gli italiani (sia militari sia civili) si rassegnarono per\u00f2 alla sconfitta. Molti, infatti, diedero vita ad un movimento di resistenza anti-britannico che per mesi condusse azioni di guerriglia contro i britannici cercando di preparare la strada ad una riconquista di quei territori, sperando in una vittoria italo-tedesca in Egitto.\nNacquero cos\u00ec due organizzazioni clandestine: il Fronte di Resistenza ed i Figli d'Italia.\nAl Fronte di Resistenza parteciparono soprattutto militari che avevano nel colonnello Lucchetti il principale animatore. Essi si proponevano il sabotaggio e la raccolta di informazioni sulle forze britanniche che comunicavano in ogni modo agli alti comandi in Italia.\nI Figli d'Italia raccolsero, invece, le Camicie Nere della Milizia Volontaria per la Sicurezza Nazionale che, oltre ad attuare azioni di guerriglia contro le truppe britanniche, si proponevano di perseguire anche collaborazionisti italiani o indigeni.\nInoltre, non pochi furono gli ascari e gli indigeni che collaborarono attivamente con i resistenti italiani.\nNonostante le difficolt\u00e0 logistiche poste dall'asprezza del territorio, queste unit\u00e0 riuscirono a portare i loro attacchi su un'area molto estesa, che andava dal Sudan al Kenya e dal Mar Rosso alla regione dei laghi.\nLa situazione preoccup\u00f2 non poco gli inglesi, soprattutto con l'entrata in guerra del Giappone (7 dicembre 1941) seguita dall'avvistamento sempre pi\u00f9 frequente di sommergibili del Sol Levante nelle acque antistanti al Corno d'Africa da dove lanciavano i piccoli idrovolanti da ricognizione Yokosuka E14Y che trasportavano in un piccolo hangar impermeabile installato di fronte alla torre.\nPer gli inglesi la cosa si complic\u00f2 ulteriormente all'inizio del 1942 quando la resistenza italiana riusc\u00ec a far sollevare le popolazioni indigene Azebo Galla residenti nella regione della Galla Sidama, a dimostrazione della loro capacit\u00e0 di persuasione e dell'ascendente di cui ancora godevano.\nGli inglesi si videro cos\u00ec costretti a richiamare truppe da Kenya e Sudan per intensificare la sorveglianza delle coste e proteggere le vie di comunicazioni. Arrestarono e deportarono, inoltre, numerosi civili italiani che abitavano nelle citt\u00e0 costiere, per timore che potessero fornire informazioni di interesse militare ai giapponesi.\nFra i protagonisti della resistenza si ricordano:\nLa lotta prosegu\u00ec fino alla fine dell'estate del 1943. Solo quando fu chiaro che era vana ogni speranza di un soccorso dall'esterno, vista la piega degli eventi presa sia nell'Oceano Pacifico sia soprattutto in Nord Africa i resistenti italiani terminarono le loro azioni dopo aver distrutto le armi in loro possesso.\nTra gli ultimi a buttare la spugna furono:\nTra l'altro gli inglesi vi conservavano anche ingenti quantit\u00e0 di proiettili Fiocchi (preda di guerra) che intendevano usare con i loro nuovissimi mitragliatori Sten, per i quali erano ancora a corto di munizioni.\nPer questa singola azione gli inglesi furono costretti a rimandarne l'impiego di diversi mesi. Il suo vero nome era Rosa Danielli e l'attentato fu da lei compiuto il 15 settembre 1941. Catturata dagli inglesi fu tenuta prigioniera a Dire Daua in un appartamento delle case INCIS.\nQui la incontr\u00f2 nel maggio 1942 Olga Corsini Olsoufieff che la defin\u00ec pazza incendiaria. Fu fatta rientrare in Italia nel gennaio 1943 a bordo del Vulcania nel secondo viaggio delle navi bianche. Subito dopo il suo rientro fu nominata dal partito fiduciaria del fascio di Cagliari.\nAd oggi non sono disponibili stime precise sulla consistenza numerica di queste organizzazioni di resistenti. Probabilmente erano alcune migliaia (settemila secondo lo storico Rosselli), armati con quanto erano riusciti a trafugare delle loro dotazioni di ordinanza o rubate ai nemici.\nNel 2000 Guillet \u00e8 stato invitato in Eritrea personalmente dal presidente Isaias Afewerki, ex conduttore del Fronte di Liberazione del Popolo Eritreo. In Eritrea \u00e8 stato accolto non come ex colonizzatore e invasore, ma come tra i primi combattenti per la libert\u00e0 e l'indipendenza della nazione."}
{"id": "474877", "revid": "124223372", "url": "https://it.wikipedia.org/wiki?curid=474877", "title": "Sakon Yamamoto", "text": "Carriera.\nGli esordi.\nDopo l'esordio con i kart all'et\u00e0 di 12 anni, ha vinto i campionati nazionali di Formula A nel 1998 e nel 1999, per poi procedere al debutto nelle monoposto con la Formula 3 nel 2001 (quarto nel campionato nipponico) e a due anni di gare in Europa. Nel 2004 \u00e8 tornato in Giappone per gareggiare ancora in Formula 3 e poi, l'anno seguente, in Formula Nippon. Suo padre Misashi \u00e8 capo della Honda.\nFormula 1.\n2005: Jordan.\nDal Gran Premio del Giappone viene ingaggiato come terzo pilota della Jordan.\n2006: Super Aguri.\nA met\u00e0 del campionato 2006 viene chiamato dalla Super Aguri. Dopo essere stato il terzo pilota nelle sessioni libere di qualifiche del venerd\u00ec, ha debuttato al volante della seconda macchina del team giapponese nel Gran Premio di Germania ad Hockenheim, rimpiazzando il francese Franck Montagny fino alla fine della stagione; ottiene quattro ritiri e tre arrivi, ma molto lontano dai punti.\n2007: Spyker.\nNel campionato 2007 passa alla Spyker come collaudatore; a partire dal Gran Premio d'Ungheria viene promosso pilota titolare della scuderia, con la quale disputa gli ultimi 7 gran premi della stagione senza far segnare punti. Nello stesso anno, gareggia anche nella GP2 col team BCN Competici\u00f3n, correndo 11 gare senza ottenere arrivi a punti.\n2008-2009: Renault.\nPer le stagioni 2008 e 2009 viene ingaggiato dalla Renault come collaudatore, insieme a Romain Grosjean e Lucas Di Grassi; lo scarso ricorso ai collaudatori da parte della squadra francese, lo ha visto per\u00f2 inattivo nella prima parte dell'anno. Il 15 luglio 2008 \u00e8 stato annunciato il suo ingaggio come pilota titolare della ART Grand Prix nella serie GP2, al posto di Luca Filippi; nel corso della stagione ottiene finalmente un arrivo a punti, quarto nella gara sprint in Ungheria. Partecipa anche alla serie GP2 Asia, chiudendo nono in classifica generale con un terzo posto nella gara lunga di Shanghai.\n2010: HRT.\nIl 17 aprile 2010 l'HRT comunica di averlo ingaggiato come test driver e pilota di riserva per il campionato 2010. Nel Gran Premio di Gran Bretagna sostituisce Bruno Senna, quale pilota titolare, mentre nelle due gare successive, in Germania e in Ungheria, prende il posto di Karun Chandhok. Nel Gran Premio del Belgio viene nuovamente confermato pilota titolare della scuderia spagnola sempre al posto di Chandhok; prima del Gran Premio d'Italia annuncia che rester\u00e0 pilota titolare dell'HRT sino al termine della stagione, anche se poi viene sostituito da Christian Klien a Singapore, in Brasile e ad Abu Dhabi.\n2011: Virgin.\nIl 23 marzo 2011 il nipponico \u00e8 stato nominato pilota di riserva della Virgin per i primi tre gran premi della stagione 2011; dal Gran Premio del Canada il suo posto \u00e8 stato preso dal canadese Robert Wickens.\nDopo la Formula 1.\nLasciata definitivamente la Formula 1, si \u00e8 ritirato dalle corse per concentrarsi nel campo dell'assistenza sociale, salvo poi tornare nell'abitacolo nella stagione 2014-2015 per partecipare alle due tappe conclusive del Campionato mondiale di Formula E a Londra, senza ottenere alcun punto. Negli anni successivi ha rivolto la sua attenzione alla politica, candidandosi anche per un posto alla House of Councilors del Giappone nel 2019, ma senza successo. Nel 2020 corre il finale di stagione della Super Formula Lights con il Team B-Max Racing.\nLa politica.\nNel 2019 si candida per la Camera dei Consiglieri giapponese, ma non viene eletto. Nel 2021 viene eletto alla Camera dei Rappresentanti nelle liste del Partito Liberal Democratico."}
{"id": "474879", "revid": "339392", "url": "https://it.wikipedia.org/wiki?curid=474879", "title": "Campionato Eccellenza Veneto B 2002/03", "text": ""}
{"id": "474882", "revid": "438678", "url": "https://it.wikipedia.org/wiki?curid=474882", "title": "Milagro (film)", "text": "Milagro (\"The Milagro Beanfield War\") \u00e8 un film del 1988 diretto dall'attore Robert Redford, alla sua seconda prova nella regia.\n\u00c8 stato presentato fuori concorso al 41\u00ba Festival di Cannes.\nTrama.\nMilagro, un piccolo paese del New Mexico, abitato da chicanos (cio\u00e8 Messicani emigrati), ora rischia di essere trasformato, perch\u00e9 Ladd Devine, un ricco americano, vuole creare in quella zona un grande complesso sportivo e residenziale, e per questo ha gi\u00e0 cominciato ad espropriare i piccoli appezzamenti di terreno che i contadini chicanos possiedono. Uno di essi, Joe Mondragon, decide di resistere alla lusinga dei dollari (tanto attraenti per lui, che \u00e8 povero e ha tre bambini), e di lottare invece contro la prepotenza dei dipendenti di Devine, che \u00e8 sostenuto anche da alcuni politici: perci\u00f2 riprende ad irrigare il suo piccolo campo di fagioli. Da qui si scatena una vera guerra: mentre Devine fa venire in paese Kyril Montana, un agente della polizia di stato, pi\u00f9 duro e autorevole dello sceriffo locale Bernabe Montoya, alcuni abitanti del paese si schierano con Joe, spinti da Ruby Archuleta, la garagista, una donna piena di coraggio, che poi convince anche Charlie Bloom, un avvocato americano, direttore del giornaletto del paese, a difendere il ribelle. Il vecchio Amarante Cordova, il pi\u00f9 anziano del paese, che vive in una casupola ai confini del famoso campo di fagioli (che intanto crescono rigogliosi), \u00e8 coinvolto in questa lotta; egli, come unica compagnia, ha una scrofa, che lo segue come un cane, e alla quale \u00e8 molto affezionato, ma nella sua solitudine \u00e8 confortato da colloqui immaginari, che egli crede di avere col fantasma di un contadino pi\u00f9 vecchio di lui, morto da tempo. Mentre i chicanos, finalmente tutti uniti in difesa dell'amico perseguitato e della libert\u00e0, si armano per resistere alla forza dei loro nemici, Joe ferisce involontariamente in una sparatoria Amarante, che sembra in gravi condizioni. Ecco, dunque, per Kyril Montana il motivo valido per poter arrestare il ribelle, che si nasconde nei boschi. A questo punto i politici, spaventati dalla compattezza del movimento popolare in favore di Joe, ordinano a Montana di lasciarlo libero, e consigliano a Devine di rinunciare al suo grandioso progetto. Amarante, nonostante la tarda et\u00e0, riesce a guarire e cos\u00ec tutti i chicanos felici si riuniranno per raccogliere i fagioli nel famoso campo e fare festa con canti e danze."}
{"id": "474885", "revid": "2039709", "url": "https://it.wikipedia.org/wiki?curid=474885", "title": "Lingua me\u00e4nkieli", "text": "Il me\u00e4nkieli (lett. \"la nostra lingua\", dal finlandese \"meid\u00e4n kieli\"), chiamato anche tornionlaaksonsuomi in finlandese e tornedalsfinska in svedese (entrambi i termini significano \"finlandese del Tornedalen\"), \u00e8 un dialetto finlandese appartenente al gruppo dei dialetti della Lapponia meridionale, parlato nel Tornedalen sia in Svezia che in Finlandia. In Svezia esso \u00e8 ufficialmente riconosciuto come minoranza linguistica e ha pari dignit\u00e0 con il finlandese; in Finlandia esso \u00e8 invece considerato semplicemente un dialetto.\nLa differenza sostanziale con il finlandese \u00e8 l'assenza dei neologismi nati nella lingua finlandese durante il XIX e XX secolo. In esso vi sono inoltre molti prestiti dalla lingua svedese, alla stregua del dialetto finlandese di Rauma. Una peculiarit\u00e0 lessicale che lo differenzia dal finlandese \u00e8 l'assenza dei casi comitativo e istruttivo.\nStoria.\nIl me\u00e4nkieli ha iniziato a differenziarsi dal finlandese dal 1809, quando la Finlandia venne ceduta dalla Svezia alla Russia. Diventando dunque il confine fra le due nazioni il fiume Torniojoki, le persone di lingua finlandese che vivevano sulla riva occidentale del fiume rimasero politicamente e linguisticamente separate dal resto della Finlandia. Intorno al 1880 il regno svedese prese decisioni nei confronti dell'utilizzo esclusivo della lingua svedese da parte dei suoi abitanti. Una ragione era politico-militare: le persone vicino al confine, che parlavano meglio la lingua dello stato adiacente anzich\u00e9 del proprio, non potevano essere considerate persone di fiducia in caso di guerra. Un'altra ragione era razziale: nel libro di Ludvig Douglas, \"Hur vi f\u00f6rlande Norrland\" (\"Come abbiamo perso il Norrland\"), Stoccolma, 1889, p.\u00a017, per esempio si afferma:\nLe scuole della regione insegnavano solo lo svedese, e ai bambini era proibito, a rischio di punizioni corporali, di parlare qualsiasi altra lingua anche durante il tempo libero.\nUn linguaggio dunque completamente separato dalla vita pubblica e parlato solamente nella sfera privata ha inevitabilmente visto il numero dei suoi locutori diminuire progressivamente. I neologismi sono da considerare tutti esclusivamente prestiti dalla lingua svedese. Il me\u00e4nkieli pu\u00f2 essere dunque considerato un vecchio dialetto finlandese con l'aggiunta di nuovi termini sotto forma di prestiti svedesi, e vivo principalmente in forma orale.\nIl me\u00e4nkieli oggigiorno.\nSu proposta della lega dei comuni svedesi del Tornedalen, il parlamento svedese ha deciso, il 2 dicembre 1999, di riconoscere i locutori di lingue finnosami della valle del fiume Tornio come una minoranza etnica. Il 1\u00ba gennaio 2000 la legge \u00e8 entrata in vigore, e in base ad essa \u00e8 consentito usare, nei comuni del Norrbotten di Kiruna, G\u00e4llivare, Pajala, \u00d6vertorne\u00e5 e Haparanda, il finlandese e il me\u00e4nkieli nei rapporti ufficiali con le autorit\u00e0 pubbliche e nei tribunali. \u00c8 inoltre concesso il diritto di insegnare e mantenere tali lingue.\nIl 1\u00ba aprile 2002, una nuova legge ha riconosciuto a livello nazionale le \"lingue minoritarie svedesi\".\nIl numero di persone che oggigiorno parlano il me\u00e4nkieli varia grandemente, proprio per il suo uso principalmente orale; si stima che sia parlato da 30.000 - 70.000 persone, principalmente nella regione del Nordbotten, e generalmente \u00e8 pi\u00f9 grande il numero di persone che lo comprendono rispetto a quelli di coloro che lo parlano.\nLa tutela amministrativa del linguaggio non \u00e8 ancora riuscita a limitare il rischio estinzione; esso \u00e8 comunque insegnato all'Universit\u00e0 di Stoccolma, all'Universit\u00e0 tecnologica di Lule\u00e5 e all'Universit\u00e0 di Ume\u00e5. Lo scrittore Mikael Niemi, autore del romanzo \"Musica rock da Vittula\", da cui \u00e8 stato tratto anche l'omonimo film, ha portato alla ribalta la questione della lingua del me\u00e4nkieli sia a livello nazionale che internazionale. Dagli anni ottanta i locutori del me\u00e4nkieli hanno acquisito maggiore coscienza dell'importanza della loro lingua come un segno della propria identit\u00e0 culturale di cui non vergognarsi. Oggigiorno sono scritti libri di grammatica, ed esiste una versione della Bibbia in me\u00e4nkieli; sia a livello teatrale che televisivo esistono produzioni in tale lingua, nonostante sia stimato che il numero di locutori stia ancora progressivamente diminuendo.\nControversie.\nLa principale critica mossa all'insegnamento del me\u00e4nkieli si basa sul fatto che l'insegnamento del finlandese al suo posto darebbe ai locutori della lingua maggiori opportunit\u00e0 di proseguire i loro studi, potendo accedere alla molto pi\u00f9 ricca letteratura finlandese, e allo stesso tempo migliorerebbe, nel campo linguistico, le relazioni tra la Svezia e la Finlandia, cos\u00ec come tra gli svedesi e le minoranze etniche di lingua finlandese. Oltretutto il supporto finanziario da parte del governo svedese \u00e8 di gran lunga inferiore rispetto alle attivit\u00e0 promosse, ad esempio in Norvegia, Finlandia e Paesi Bassi, per la tutela delle lingue minoritarie.\nDiversi governi svedesi hanno criticato nel corso degli anni la Carta europea per le lingue regionali e minoritarie, affermando che essa non fa sufficiente distinzione tra le lingue parlate dagli immigrati recenti e le minoranze indigene, che nel caso del finlandese parlato in Svezia farebbe una grossa differenza; dagli anni quaranta agli anni settanta infatti, la Svezia ha ricevuto circa 400.000 immigrati finlandesi nei suoi centri urbani e industriali del sud. Inoltre gli abitanti della valle del Tornio hanno ben presente le differenze della loro lingua dal finlandese vero, il che ha comportato nel passato il tentare di nascondere la propria lingua. Dal 1995 la faccenda \u00e8 stata risolta enfatizzando la differenza dal finlandese comune, parlato dalla minoranza finlandese in Svezia residente nelle regioni meridionali, e il me\u00e4nkieli, parlato dalle comunit\u00e0 indigene del nord."}
{"id": "474887", "revid": "466539", "url": "https://it.wikipedia.org/wiki?curid=474887", "title": "Stellenbosch", "text": "Stellenbosch \u00e8 una citt\u00e0 del Sudafrica, situata nel distretto di Cape Winelands, nella provincia del Capo Occidentale. Sorge sulle sponde Eerste, a 50\u00a0km da Citt\u00e0 del Capo e dopo quest'ultima \u00e8 il secondo pi\u00f9 antico insediamento europeo del Western Cape. Viene chiamata anche City of Oaks (\"citt\u00e0 delle querce\", Eikestad in afrikaans) a causa del grande numero di alberi che furono piantati dai suoi fondatori per adornare le strade.\nLa citt\u00e0 ospita una delle principali universit\u00e0 sudafricane (e la pi\u00f9 antica), che forma gran parte dell'\"\u00e9lite\" afrikaner. Si trova a Stellenbosch anche Il Technopark, uno dei pi\u00f9 importanti centri di ricerca tecnologica del Paese.\nStoria.\nLa citt\u00e0 fu fondata nel 1679 dall'allora Governatore della Colonia del Capo, Simon van der Stel, che la battezz\u00f2 ispirandosi al proprio nome (\"Stellenbosch\" significa \"foresta di (van der) Stel\"). Fu costruita sulle sponde dell'Eerste River (letteralmente \"il primo fiume\"), cos\u00ec chiamato perch\u00e9 fu il primo incontrato dall'esploratore Jan van Riebeeck, mandato in avanscoperta nell'entroterra da Citt\u00e0 del Capo.\nI coloni olandesi, che erano abili ingegneri idraulici, costruirono un sistema di canali che attraversava la citt\u00e0 e alimentava un mulino ad acqua. Lo sviluppo della citt\u00e0 fu cos\u00ec rapido che essa divenne un centro indipendente gi\u00e0 nel 1682 e nel 1685 divenne capitale di un distretto giudiziario di 25.000\u00a0km\u00b2.\nA Stellenbosch si insediarono sia olandesi che ugonotti; furono soprattutto questi ultimi a dare inizio alla viticoltura nella valle, dove oggi si producono i pi\u00f9 rinomati vini sudafricani. Il clima mediterraneo, tipico di tutto il Capo Occidentale, \u00e8 ideale per questo tipo di coltivazione.\nLa prima scuola fu aperta nel 1683, ma un vero sistema scolastico entr\u00f2 in funzione solo dopo la met\u00e0 del XIX secolo, quando la Chiesa Riformata fond\u00f2 nella citt\u00e0 un seminario e un ginnasio (\"het Stellenbossche Gymnasium\"). Nel 1874 fu fondato il Collegio Victoria che nel 1918 si trasform\u00f2 nell'Universit\u00e0 di Stellenbosch.\nPopolazione.\nStellenbosch una popolazione di circa 90.000 persone residenti (dato del 2000). Questa valutazione \u00e8 basata sul numero di abitazioni formalmente registrate, e va quindi considerata come una sottostima, poich\u00e9 nei dintorni di Stellenbosch si trovano anche diverse township.\nViticoltura.\nLe zone di Stellenbosch, Paarl e Franschhoek formano il distretto di Cape Winelands, la principale zona vinicola del Sudafrica. L'industria del vino \u00e8 una delle principali industrie del Paese, con una produzione di oltre un miliardo di litri di vini all'anno. In gran parte dell'Africa subsahariana, il vino sudafricano \u00e8 l'unico vino che si trovi nella maggior parte degli alberghi e dei ristoranti; alcune marche sudafricane sono anche distribuite in Europa e nel resto del mondo.\nStellenbosch \u00e8 il cuore di questa industria imponente, e qui si svolge gran parte della ricerca; il professor Abraham Izak Perold fu il primo Professore di Viticoltura dell'Universit\u00e0 di Stellenbosch. Stellenbosch si trova sulla Wine Route, uno dei percorsi pi\u00f9 popolari per il turismo (questo genere di percorso turistico comprende, come ci si pu\u00f2 attendere, numerose soste per degustazioni). I vini prodotti a Stellenbosch includono Meerlust, Rubicon, Plaisir de Merle, Hamilton Russel e Novello del Capo.\nUniversit\u00e0 di Stellenbosch.\nL'Universit\u00e0 di Stellenbosch \u00e8 una delle principali universit\u00e0 sudafricane. Conta 10 facolt\u00e0, incluse Ingegneria, Scienza e Arte. Ospita circa 25.000 studenti. La lingua ufficiale dell'universit\u00e0 \u00e8 l'afrikaans, ma la maggior parte dei corsi avanzati si tengono in inglese.\nMonumenti e luoghi d'interesse.\nStellenbosch \u00e8 rinomata per la sua architettura in stile Cape Dutch; la via principale, Dorp Street, raccoglie numerosi edifici storici ed \u00e8 per questo monumento nazionale. La piazza principale (\"Braak\") ospita un piccolo museo militare, situato in una ex-santabarbara della VOC chiamato \"VOC Kruithuis\", del 1777. Sempre sulla piazza si affacciano l'ex municipio, il \"Burgerhuis\" (1797), la chiesa di \"Mary's on the Braak\" (1852). Fra i musei della citt\u00e0 si possono citare il \"Village Museum\" (sei abitazioni d'epoca che ricostruiscono la vita quotidiana dei secoli scorsi) e lo \"Stellenryck Wine Museum\", dedicato alla storia della viticoltura, e ospita tra l'altro un antico torchio di enormi dimensioni.\nUn giro turistico di Stellenbosch include in genere anche alcune visite (con degustazione) ad aziende vinicole. Tra quelle pi\u00f9 caratteristiche si pu\u00f2 citare la \"Meerlust\", 10\u00a0km a sud della citt\u00e0. Si trova in una prestigiosa dimora del 1693, resa famosa dal libro \"L'alleanza\" di James Albert Michener; qui oper\u00f2 tra l'altro un grande enologo italiano, Giorgio Dalla Cia."}
{"id": "474890", "revid": "1573940", "url": "https://it.wikipedia.org/wiki?curid=474890", "title": "Eremopterix", "text": "Eremopteryx (dal greco \"\u00e9r\u00e9mos\", solitario e \"pt\u00e9ryx\", ala) \u00e8 un genere di uccelli della famiglia degli Alaudidi.\nDistribuzione e habitat.\n\u00c8 diffuso in India e in Africa.\nSistematica.\nComprende le seguenti specie:"}
{"id": "474892", "revid": "827882", "url": "https://it.wikipedia.org/wiki?curid=474892", "title": "Aoi", "text": ""}
{"id": "474893", "revid": "473148", "url": "https://it.wikipedia.org/wiki?curid=474893", "title": "Eugene de Beauharnais", "text": ""}
