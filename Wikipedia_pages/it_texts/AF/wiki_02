{"id": "387785", "revid": "729019", "url": "https://it.wikipedia.org/wiki?curid=387785", "title": "Viking 1 Orbiter", "text": "Il Viking 1 Orbiter, lanciato dalla NASA negli anni settanta del Novecento ed entrato in orbita attorno a Marte il 21 giugno 1976, \u00e8 stato una delle sonde spaziali pi\u00f9 significative nella storia dell'esplorazione di Marte. La sua missione primaria consisteva nel trasporto verso il pianeta rosso di un \"lander\", noto come Viking 1 Lander, da far atterrare in regioni scelte in base alla mappatura effettuata; l\"'orbiter\" stesso era tuttavia equipaggiato con strumenti d'avanguardia, e per oltre un lustro, oltre ad inviare a Terra immagini uniche della superficie marziana, ha condotto una gran mole di esperimenti scientifici.\nStrumentazione di bordo.\nL'orbiter, costruito sul modello del precursore Mariner 9, aveva la forma di un ottagono dall'estensione pari a circa 2,5 metri; le otto pareti misuravano 0,4572 metri in altezza, e alternativamente 1,397 e 0,508 metri di larghezza. L'altezza complessiva dell'orbiter era pari a 3,29 metri, dal collegamento con il lander, all'estremit\u00e0 inferiore, a quello con il lanciatore, all'estremit\u00e0 superiore. Quattro ali di pannelli solari si estendevano in direzione perpendicolare le une alle altre, con un'apertura alare complessiva (da un'estremit\u00e0 all'altra delle due ali opposte) di 9,75 metri. Ogni ala era composta da due pannelli solari di 1,57\u00d71,23 metri, per un totale di 34800 celle solari, in grado di produrre fino a 620\u00a0W di potenza in prossimit\u00e0 di Marte. L'energia in eccesso veniva immagazzinata in due batterie in nichel-cadmio da 30 amp\u00e8re-ora.\nLa propulsione era assicurata da un doppio propellente (monometilidrazina e tetrossido di diazoto); il propulsore poteva essere inclinato fino a 9 gradi e fornire una spinta massima pari a 1323 N. Il controllo dell'orientazione spaziale era reso possibile dalla presenza di dodici propulsori minori ad azoto compresso; la stabilizzazione era assicurata da un sensore di acquisizione solare, un sensore di crociera rivolto verso il Sole, un puntatore stellare rivolto verso Canopo e sei giroscopi, oltre a due accelerometri. Le comunicazioni avvenivano attraverso una trasmittente a banda S da 20\u00a0W (a 2,3\u00a0GHz) e due TWTA da 20\u00a0W. Per permettere esperimenti aggiuntivi legati alle telecomunicazioni fu installata anche una trasmittente nella banda X (8,4\u00a0GHz). Ad un'estremit\u00e0 della base dell'orbiter era collegata un'antenna parabolica ad alto guadagno orientabile su due assi, mentre alla parte superiore era ancorata un'antenna fissa a basso guadagno. La quantit\u00e0 massima di dati archiviabili dalla sonda in attesa della ritrasmissione a Terra era di 1280 megabit. La temperatura era tenuta sotto controllo grazie a strati protettivi e riscaldatori elettrici.\nApparecchi scientifici.\nLa strumentazione scientifica dell'orbiter, dalla massa complessiva pari a circa 72\u00a0kg, mirava essenzialmente alla mappatura del suolo marziano e alla misurazione del vapor d'acqua presente in atmosfera e delle emissioni nel campo dell'infrarosso; gli strumenti erano collocati su di una piattaforma isolata termicamente ed orientabile che si estendeva dalla base dell'orbiter. Esperimenti aggiuntivi legati all'utilizzo di onde radio potevano essere condotti tramite la trasmittente di bordo. Le funzioni di bordo erano regolate da due processori indipendenti, dalla memoria di 4096 parole ciascuno per archiviare i comandi ricevuti e i dati acquisiti.\nSvolgimento della missione.\nDopo un viaggio interplanetario di dieci mesi, l'orbiter si \u00e8 immesso con successo in orbita marziana il 19 giugno 1976; l'orbita \u00e8 stata regolarizzata nei due giorni successivi, e le prime immagini sono arrivate a Terra entro il 24 giugno. In base alle immagini ricevute, il centro di controllo NASA ha scelto il luogo d'atterraggio pi\u00f9 opportuno per l'atterraggio del Viking 1 Lander; la scelta \u00e8 caduta su Chryse Planitia. Il distacco e l'atterraggio del lander sono avvenuti il 20 luglio dello stesso anno.\nLa missione primaria dell'orbiter \u00e8 cessata il 5 novembre 1976, all'avvicinarsi della fase di opposizione di Marte (quando, cio\u00e8, l'interposizione del Sole fra Marte e la Terra rende impossibili, in mancanza di satelliti di comunicazione opportunamente collocati in altri punti del sistema solare, ogni comunicazione fra i due pianeti). Le comunicazioni con la sonda sono state riprese il 14 dicembre dello stesso anno, dando avvio alla seconda fase della missione Viking 1; nel febbraio 1977 sono stati compiuti sorvoli ravvicinati di Fobos, mentre a partire da marzo il periastro dell'orbita \u00e8 stato gradualmente ridotto per consentire una migliore mappatura della superficie marziana. Sono seguiti numerosi cambiamenti orbitali minori, principalmente per facilitare la mappatura variando il tasso di spostamento della superficie rispetto all'orbiter fra due sorvoli consecutivi.\nIl 7 agosto 1980, vista la carenza di propellente disponibile per la stabilizzazione della sonda, Viking 1 Orbiter \u00e8 stata collocata su di un'orbita particolarmente ellittica, la cui quota \u00e8 compresa fra 320 e 56000\u00a0km, per evitare di contaminare il suolo di Marte in seguito a un eventuale impatto; l'orbita si manterr\u00e0 stabile almeno fino al 2019. Le operazioni della sonda hanno avuto termine il 17 agosto 1980, dopo 1485 orbite attorno al pianeta.\nIl costo totale della missione \u00e8 stato stimato attorno al miliardo di dollari statunitensi.\nObiettivi scientifici.\nMappatura della superficie.\nIl Viking 1 Orbiter, analogamente al Viking 2 Orbiter, era equipaggiato con due fotocamere gemelle ad alta risoluzione e a bassa velocit\u00e0 di scansione montate sulla piattaforma degli strumenti, dalla massa di 40\u00a0kg ciascuna e dalle dimensioni di 21,8 \u00d7 21,8 \u00d7 94,0 cm.\nLe fotocamere erano equipaggiate con diaframmi meccanici, un telescopio dalla lunghezza focale di 475 mm ed vidicon dal diametro di 37 mm. Sei filtri cromatici erano collocati su una ruota girevole posta fra la lente e il diaframma: un filtro blu (0,35-0,53 micrometri), un filtro azzurro (0,48-0,70), un filtro violetto (0,35-0,47), un filtro verde (0,50-0,60), un filtro rosso (0,55-0,70) e un filtro trasparente. Il campo visuale delle camere misurava 1,54 \u00d7 1,69 gradi, con ogni pixel pari a 25 microradianti. Da un'altitudine di 1500\u00a0km sulla superficie era possibile, con gli strumenti disponibili, mappare un'area pari ad approssimativamente 40\u00d744\u00a0km; la leggera divergenza fra le due camere permetteva di coprire la parte centrale della porzione di territorio osservata con entrambi gli strumenti. Il tempo di esposizione era variabile da 0,003 a 2,66 secondi. I singoli pixel erano digitalizzati sotto forma di un numero a 7 bit (da 0 a 127) ed immagazzinati dalla memoria di bordo della sonda in attesa della trasmissione a Terra. Le due fotocamere erano completamente identiche e indipendenti l'una dall'altra, anche per quanto riguarda l'alimentazione.\nLe quattro funzioni essenziali del \"Viking visual imaging subsystem\" (\"VIS\"), composto dalle due fotocamere, erano le seguenti:\nAd ogni immagine catturata dai Viking Orbiter fu assegnato un codice alfanumerico di cinque cifre ed una lettera, composto dal numero della rivoluzione (prime tre cifre), dalla lettera identificativa del Viking (A o B) e da un numero progressivo di due cifre. L'utilizzo delle fotocamere \u00e8 terminato il 7 agosto 1980.\nParametri orbitali.\nSegue un prospetto dei parametri orbitali della sonda."}
{"id": "387787", "revid": "228587", "url": "https://it.wikipedia.org/wiki?curid=387787", "title": "PKB Privatbank", "text": "La PKB Privatbank AG (fino al 1998 Privat Kredit Bank AG) \u00e8 una banca universale nata a Zurigo nel 1958 a vocazione domestica e internazionale e specializzata nel Private Banking. PKB completa il suo ventaglio di prestazioni con servizi di Corporate Banking e Capital Markets, settore nel quale \u00e8 uno dei principali market maker indipendenti sul mercato primario delle obbligazioni in franchi svizzeri.\nPKB opera in Svizzera attraverso la sede di Lugano (\"headquarter\"),\u00a0 le succursali di \u00a0Bellinzona, Zurigo e Ginevra e Alasia SA; mentre all'estero opera attraverso le affiliate Cassa Lombarda S.p.A., PKB Servizi Fiduciari S.p.A e PKB Banca Privada (Panam\u00e1), S.A.\nLa Holding Auriga SA della famiglia Trabaldo Togna detiene il 100% del capitale di PKB e per il suo tramite il 99,5% di Cassa Lombarda SpA di Milano. Il Gruppo PKB, includendo Cassa Lombarda, conta oltre 400 professionisti. La sola PKB conta oltre 200 professionisti. La famiglia Trabaldo Togna garantisce la sua stabilit\u00e0 da decenni.\nLa Direzione Generale di PKB \u00e8 composta da cinque membri tra cui il Chief Executive Officer: Luca Venturini, mentre il Consiglio di Amministrazione presieduto da Umberto Trabaldo Togna \u00e8 composto da sette membri.\nIl Gruppo PKB, includendo Cassa Lombarda, amministra fondi per la clientela per circa CHF 12 Miliardi. Il Tier 1 Capital Ratio di PKB \u00e8 superiore al 29%, ovvero oltre il doppio del livello minimo richiesto per legge. Analoga situazione si registra anche a livello di Gruppo."}
{"id": "387789", "revid": "27723", "url": "https://it.wikipedia.org/wiki?curid=387789", "title": "Viking 1 orbiter", "text": ""}
{"id": "387791", "revid": "27723", "url": "https://it.wikipedia.org/wiki?curid=387791", "title": "Viking Orbiter 1", "text": ""}
{"id": "387792", "revid": "27723", "url": "https://it.wikipedia.org/wiki?curid=387792", "title": "Viking orbiter 1", "text": ""}
{"id": "387793", "revid": "27723", "url": "https://it.wikipedia.org/wiki?curid=387793", "title": "Viking-B orbiter", "text": ""}
{"id": "387795", "revid": "27723", "url": "https://it.wikipedia.org/wiki?curid=387795", "title": "Viking-B Orbiter", "text": ""}
{"id": "387797", "revid": "119884879", "url": "https://it.wikipedia.org/wiki?curid=387797", "title": "Photo Booth", "text": "Photo Booth \u00e8 un'applicazione sviluppata dalla Apple Inc. per i sistemi operativi macOS e iOS (solo sull'iPad 2 e iPad mini o successivi). Viene utilizzata per scattare foto con la webcam del Mac o con la fotocamera interna dell'iPad. \u00c8 stata pubblicata nell'ottobre del 2005 solo per i Mac con una fotocamera iSight e con Mac OS X Tiger. Fornisce 32 effetti da applicare alle foto, pi\u00f9 altri 8 personalizzabili. Per garantire l'illuminazione necessaria alla foto, lo schermo del computer e del tablet diventa bianco, come un flash.\nCon l'arrivo del nuovo sistema operativo OS X Lion a fine luglio, Photo Booth si \u00e8 aggiornato alla versione 4.0 con nuovi effetti.\nCaratteristiche.\nAppena avviata l'applicazione viene mostrato l'output della videocamera. In basso sono presenti gli ultimi video o foto scattate, il bottone per scattare la foto o girare il video, un bottone per scegliere gli effetti e altri 3 bottoni per scegliere la modalit\u00e0 di scatto: foto, video o collage.\nPer simulare il flash viene utilizzato lo schermo.\nEffetti.\nPhoto Booth dispone di 3 set di effetti che possono essere applicati quando si scatta una foto o si gira un video.\nIl secondo set di effetti \u00e8 stato descritto dal CEO della Apple Inc., Steve Jobs, come un insieme di \"Teenage Effects\" e manipolano la dimensione dell'immagine piuttosto che filtrarla."}
{"id": "387798", "revid": "1718925", "url": "https://it.wikipedia.org/wiki?curid=387798", "title": "Massacro del lago Bodom", "text": "Il massacro del lago Bodom \u00e8 uno dei pi\u00f9 famosi casi di omicidio irrisolti nella storia criminale finlandese. Il 5 giugno 1960, nei pressi del Lago Bodom, due ragazze quindicenni, Maila Irmeli Bj\u00f6rklund e Anja Tuulikki M\u00e4ki, e il diciottenne Seppo Antero Boisman furono uccisi mentre dormivano all'interno di una tenda. Un quarto giovane, l'allora diciottenne Nils Wilhelm Gustafsson, fu ritrovato fuori dalla tenda gravemente ferito. Nonostante ampie indagini, l'autore degli omicidi non \u00e8 mai stato identificato e varie teorie sulla sua identit\u00e0 sono state presentate nel corso degli anni. Nel 2004, inaspettatamente le autorit\u00e0 finlandesi arrestarono Gustafsson con l'accusa di omicidio, ma questi venne assolto e risarcito dallo Stato l'anno successivo.\nGli omicidi.\nSabato 4 giugno 1960 quattro adolescenti finlandesi decisero di accamparsi lungo la riva del Lago Bodom (finlandese: \"Bodominj\u00e4rvi\", svedese: \"Bodom tr\u00e4sk\"), all'interno di un maniero in localit\u00e0 Oittaa, vicino alla citt\u00e0 di Espoo. Maila Irmeli Bj\u00f6rklund e Anja Tuulikki M\u00e4ki avevano allora quindici anni e ad accompagnarle c'erano i loro fidanzati diciottenni, Seppo Antero Boisman e Nils Wilhelm Gustafsson.\nTra le ore 4:00 e 6:00 del mattino di domenica 5 giugno 1960, M\u00e4ki, Bj\u00f6rklund e Boisman vennero aggrediti con un coltello e percossi fino alla morte da un assalitore sconosciuto. Gustafsson, unico sopravvissuto al massacro, sub\u00ec una commozione cerebrale, fratture alla mascella e alle ossa facciali e lividi sul viso, ma sopravvisse all'aggressione. In seguito, afferm\u00f2 di aver visto di sfuggita un assalitore vestito di nero e di rosso acceso, il quale li avrebbe aggrediti.\nVerso le ore 6:00 del mattino, alcuni ragazzi che praticavano birdwatching videro a distanza la tenda crollare e un uomo biondo allontanarsi dalla stessa. I corpi delle vittime furono scoperti verso le ore 11:00 da un carpentiere di nome Risto Sir\u00e9n. Egli chiam\u00f2 la polizia, che giunse sulla scena a mezzogiorno.\nSospettati.\nDiversi anni dopo, tra il 3 e il 6 giugno 1972, Karl Valdemar Gyllstr\u00f6m annunci\u00f2 nella lettera che accompagn\u00f2 il proprio suicidio di essere l'omicida del lago Bodom. Fu appurato che l'uomo, uno svedese, aveva lavorato in un chiosco vicino al lago, e che le vittime fossero dei clienti ai quali aveva venduto della limonata. Inoltre, era generalmente noto che il gestore, non sopportando la presenza dei campeggiatori, compisse atti di sabotaggio sulle loro tende, tirasse loro addosso sassi quando passavano in bicicletta ed altri atti simili. La polizia, gi\u00e0 scettica visto che l'uomo era noto per avere disturbi mentali e problemi di alcool dopo ulteriori indagini appur\u00f2 per\u00f2 che il gestore avesse un alibi (stava dormendo a casa con la moglie, la quale testimoni\u00f2 sotto giuramento di averlo al proprio fianco la sera della strage). L'uomo comunque in tre occasioni confess\u00f2 ai vicini di essere autore dell'omicidio, ma la polizia bollo il tutto come \"chiacchiere tra ubriachi\".\nLe indagini della polizia in tal senso furono molto criticate, in quanto oltre a ignorare le confessioni dell'uomo non fecero mai, quando ci fu la possibilit\u00e0 tecnologica ossia molti anni dopo, test del DNA come invece fatto con altri sospettati. La barriera linguistica, molti poliziotti che seguivano le indagini non parlavano lo svedese, \u00e8 considerata un altro fattore che ha influito a rendere le indagini su questa pista poco approfondite.\nNel 2003, il neurologo Jorma Palo pubblic\u00f2 una propria teoria sull'omicidio: nel 1960 Palo lavorava come dottore nell'ospedale di Espoo e, pochi giorni dopo l'omicidio, ricord\u00f2 di avere curato un uomo fortemente sospetto per via di alcune ferite. Si trattava del tedesco Hans Assmann, presunta spia del KGB. Secondo il professor Palo, la mancanza di un'approfondita indagine sulla posizione di Assmann nella vicenda sarebbe stata alla base di un insabbiamento, di origini politiche. La polizia finlandese annunci\u00f2 che Assmann avesse un alibi, \nL'arresto di Gustafsson.\nAlla fine di marzo del 2004, quasi 44 anni dopo gli eventi, Nils Gustafsson fu arrestato con l'accusa di omicidio plurimo. All'inizio del 2005 l'Ufficio Nazionale delle Indagini (KRP) dichiar\u00f2 che il caso era chiuso sulla base delle indagini sulle macchie di sangue: Nils Gustafsson, il sopravvissuto, avrebbe avuto un eccesso di violenza a causa della gelosia che provava per la sua nuova ragazza, Maila Irmeli Bj\u00f6rklund. Costei, infatti, sarebbe stata accoltellata numerose volte dopo il colpo fatale, mentre gli altri due sarebbero stati uccisi meno selvaggiamente. Le ferite di Gustafsson, sebbene visibili, sarebbero state meno gravi.\nIl 4 agosto 2005 inizi\u00f2 il processo: il Pubblico ministero chiese l'ergastolo per triplice omicidio, argomentando che le nuove analisi sulla base del DNA evidenziavano le responsabilit\u00e0 di Gustafsson come autore materiale. La difesa sostenne invece che le ferite di Gustafsson fossero dello stesso tipo e inferte con la stessa violenza rispetto a quelle degli altri ragazzi, e che di conseguenza l'omicida potesse essere solo una persona esterna al gruppo dei quattro. Inoltre, vista l'entit\u00e0 delle ferite sub\u00ecte dal superstite Gustafsson, quest'ultimo non sarebbe stato in grado di uccidere tre persone.\nIl 7 ottobre 2005 Nils Gustafsson fu assolto da ogni accusa; non avendo il Pubblico ministero presentato appello, la sentenza di assoluzione divenne definitiva. La Repubblica di Finlandia ha dovuto versare 44.900 \u20ac come risarcimento per i danni morali e psichici sub\u00ecti da Gustafsson a causa del processo.\nNei media.\nIl gruppo musicale melodic death metal Children of Bodom ha preso il nome da questo tragico avvenimento.\nNel 2016 \u00e8 uscito il film \"Lake Bodom\", in cui i protagonisti visitano i luoghi del crimine e ne restano coinvolti."}
{"id": "387804", "revid": "123435069", "url": "https://it.wikipedia.org/wiki?curid=387804", "title": "Saba (isola)", "text": "Saba \u00e8 la pi\u00f9 piccola isola dei Caraibi olandesi e costituisce una municipalit\u00e0 speciale dei Paesi Bassi. Essa consiste principalmente nel vulcano spento, il Monte Scenery (840\u00a0m), la cima pi\u00f9 elevata dei Paesi Bassi. Assieme a Bonaire e Sint Eustatius fa parte delle Isole BES (o Paesi Bassi caraibici). \nL'attuale Tenente Governatore dell'isola \u00e9 Jonathan Johnson. \nLa superficie di Saba \u00e8 di 13,12\u00a0km\u00b2, nel 2019 la popolazione contava 1 915 abitanti, con una densit\u00e0 di 104 ab/km\u00b2.\nI maggiori insediamenti sono The Bottom, Windwardside, Hell's Gate e St. Johns. Nei pressi di Hell's Gate si trova l'Aeroporto Juancho E. Yrausquin, accreditato della pista di decollo pi\u00f9 corta al mondo (396\u00a0m).\nStoria.\nSi dice che Cristoforo Colombo abbia avvistato l'isola il 13 novembre 1493. Non vi \u00e8 tuttavia approdato, scoraggiato dalle pericolose spiagge rocciose dell'isola. Nel 1632 un gruppo di naufraghi sbarc\u00f2 su Saba. Quando furono salvati, questi dichiararono di aver trovato l'isola disabitata; sono state tuttavia rinvenute prove chiare che indicano che popolazioni indigene di Caribe e Aruachi hanno vissuto sull'isola.\nNel 1635 un francese rivendic\u00f2 Saba per Luigi XIII di Francia. Negli ultimi anni 1630, il governatore olandese della vicina isola di Sint Eustatius invi\u00f2 diverse famiglie olandesi a colonizzare l'isola per conto della Compagnia olandese delle Indie Occidentali. Nel 1664, rifiutando di giurare fedelt\u00e0 alla corona inglese, questi coloni olandesi furono sfrattati a Sint Maarten dai governatori giamaicani Edward, Thomas e Henry Morgan; lo stesso avvenne per altri pirati britannici che erano stati condannati per rimanere in Giamaica; per tornarvi poi nei mesi e negli anni successivi. Saba \u00e8 possedimento olandese in maniera continuativa dal 1816, dopo essere stata soggetto di numerosi cambi di bandiera (inglese-olandese-francese) nei secoli precedenti. Al 2016 l'isola era stata francese per 12 anni, inglese per 18 anni e olandese per 345 anni.\nNei secoli XVII e XVIII le principali industrie di Saba erano quella dello zucchero, dell'indaco e del rum, prodotti nelle piantagioni di propriet\u00e0 degli olandesi che vivevano a Sint Eustatius; in seguito anche la pesca, e in particolare la pesca all'aragosta, acquis\u00ec un\u2019importanza sempre maggiore. Nel corso del XVII secolo Saba fu luogo di rifugio per i pirati giamaicani. L'isola di Saba si prestava bene a tale funzione in virt\u00f9 del suo terreno impervio e delle sue coste scoscese e ripide che la rendevano una vera e propria fortezza naturale, e cos\u00ec l'isola divenne un rifugio naturale per le famiglie di contrabbandieri e pirati. Il pi\u00f9 famoso pirata nativo di Saba fu Hiram Beakes.\nPi\u00f9 tardi, la vela e il commercio legali divennero importanti fonti di sostentamento, e molti degli uomini dell'isola presero la via del mare; \u00e8 in questo periodo che il \"merletto di Saba\", un lavoro di cucito che segue una tradizione spagnola introdotto da una suora venezuelana, divenne un prodotto importante fatto dalle donne dell'isola. Per tutto il tardo XIX secolo e l'inizio del XX secolo, la principale fonte di reddito per l'isola derivava dai merletti prodotti dalle donne. Durante questo periodo di tempo, essendo la maggior parte degli uomini costantemente per mare, l'isola divenne nota come \"L'isola delle donne\".\nI resti degli insediamenti del 1630-1640 possono essere trovati sul lato ovest a Tent Bay. Questi insediamenti furono distrutti da una frana nel XVII secolo.\nIl 5 novembre 2004 si \u00e8 svolto un referendum circa lo status di Saba. L'86,05% della popolazione ha votato per legami pi\u00f9 stretti con i Paesi Bassi."}
{"id": "387809", "revid": "767487", "url": "https://it.wikipedia.org/wiki?curid=387809", "title": "SoundJam MP", "text": "SoundJam MP \u00e8 stato uno dei primi lettori MP3 compatibile con Mac OS, \u00e8 stato distribuito nel luglio 1998 ed \u00e8 stato disponibile fino a giugno 2001. Jeff Robbin e Bill Kincaid svilupparono SoundJam MP con l'assistenza di Dave Heller, i due scelsero Casady &amp; Greene per pubblicarlo. Nel 2000 Apple, Inc. acquist\u00f2 SoundJam MP e svilupp\u00f2 ulteriormente il codice per creare la versione 1.0 di iTunes. Casady e Green cess\u00f2 di pubblicare SoundJam MP nel giugno 2001 su richiesta degli sviluppatori.\nSoundJam MP \u00e8 utilizzabile con computer Apple e sistema operativo Mac OS 8 oppure 9."}
{"id": "387816", "revid": "23", "url": "https://it.wikipedia.org/wiki?curid=387816", "title": "Matrice di transizione", "text": ""}
{"id": "387824", "revid": "1543377", "url": "https://it.wikipedia.org/wiki?curid=387824", "title": "Infrared Thermal Mapper", "text": "Infrared Thermal Mapper, o IRTM, \u00e8 il nome di due esperimenti scientifici, effettuati sotto la guida di Hugh Kieffer, finalizzati alla misurazione della temperatura dell'atmosfera marziana e di parti specifiche della sua superficie; essi erano inoltre in grado di misurare la percentuale di luce solare riflessa dal pianeta.\nStoria.\nI due esperimenti utilizzavano uno strumento scientifico chiamato IRTM; esso era collocato a bordo delle sonde spaziali statunitensi Viking 1 Orbiter, lanciata il 20 agosto 1975 da Cape Canaveral ed entrata in orbita attorno a Marte il 19 giugno 1976, e Viking 2 Orbiter, lanciata il 9 settembre 1975 ed entrata in orbita il 7 agosto 1976.\nLo strumento IRTM del Viking 1 Orbiter \u00e8 stato dismesso il 7 agosto 1980 (pochi giorni dopo, il 17 agosto, \u00e8 terminata la missione di questa sonda), mentre quello del Viking 2 Orbiter il 25 luglio 1978 (l'intero modulo \u00e8 stato arrestato a seguito di una perdita di carburante nel sistema di propulsione).\nDescrizione della strumentazione.\nLo strumento IRTM consisteva di un radiometro multicanale ancorato alla piattaforma degli strumenti scientifici della sonda. Quattro piccoli telescopi, ognuno dotato di sette rilevatori di raggi infrarossi, erano rivolti in direzioni parallele verso l'obiettivo puntato, e ripetevano le proprie osservazioni ad intervalli di 1,12 s. Lo strumento aveva una sensibilit\u00e0 massima di 1 K su temperature comprese fra 143 e 330 K. Il campo visuale era circolare, con un diametro di 5 milliradianti.\nPrincipali risultati.\nGli esperimenti IRTM hanno permesso, tra l'altro, di determinare che la temperatura della superficie marziana in corrispondenza alla calotta polare invernale scende fino a -143\u00a0\u00b0C e che la temperatura pi\u00f9 elevata del suolo marziano misurata era pari a 27\u00a0\u00b0C."}
{"id": "387826", "revid": "27723", "url": "https://it.wikipedia.org/wiki?curid=387826", "title": "IRTM", "text": ""}
{"id": "387830", "revid": "287204", "url": "https://it.wikipedia.org/wiki?curid=387830", "title": "Antitrinitarismo", "text": "Antitrinitarismo \u00e8 un termine che indica la negazione della dottrina della Trinit\u00e0 di Dio, considerata ortodossia dalla maggior parte delle confessioni cristiane.\nSono esistiti ed esistono tutt'oggi gruppi cristiani non trinitari, come ad esempio i mormoni ed i Testimoni di Geova, che rigettano la dottrina della Trinit\u00e0 e unicit\u00e0 di Dio come definita dal primo concilio di Nicea (325) e dal concilio di Costantinopoli (381), in relazione alla controversia ariana.\nGli antitrinitari sottolineano che biblicamente non esiste alcun concetto di Trinit\u00e0 (dottrina dedotta dagli uomini) ma semplicemente un solo Dio Padre il quale \u00e8 Spirito, un Figlio poi manifestatosi in carne (Ges\u00f9 Cristo) e lo Spirito Santo quale forza di cui si serve Dio per operare.\nStoria.\nAntitrinitari dei primi secoli.\nVi sono stati e vi sono numerosi altri punti di vista sulle relazioni intercorrenti tra Padre, Figlio e Spirito Santo (bollati come \"eretici\" dai trinitari che a loro volta erano considerati eretici); le principali sono:\nAntitrinitari storici della Riforma.\nDopo la riforma del XVI secolo, alcuni gruppi di derivazione protestante misero in discussione la formulazione trinitaria. Tra questi:\nAvventismo.\nCirca la Trinit\u00e0, un aspetto interessante delle origini avventiste \u00e8 la loro posizione \"antitrinitaria\" (o meglio \"non trinitaria\") originaria.\nNel libro avventista \"Alla ricerca di un'identit\u00e0. Sviluppo delle dottrine avventiste fondamentali\" di George R. Knight (Edizioni ADV, 2004, pp.\u00a013-14) si legge questo interessante passaggio:\nLa maggior parte dei pionieri avventisti oggi avrebbe delle difficolt\u00e0 a far parte della chiesa se dovesse esprimere il proprio consenso sui \"ventisette punti dottrinali\" della denominazione. Per scendere nei particolari, non potrebbero accettare il punto numero 2 che riguarda la dottrina della Trinit\u00e0. Per Joseph Bates, infatti, \"la Trinit\u00e0\" rappresentava una \" dottrina non scritturale\", mentre James Springer White la chiamava quella \"vecchia assurdit\u00e0 trinitaria\" e per M.E. Cornell essa era il frutto della grande apostasia, insieme con altre false dottrine come l'osservanza della domenica e l'immortalit\u00e0 dell'anima. Nello stesso modo, la maggior parte dei fondatori si sarebbero trovati a disagio con il punto 4, che sostiene che Ges\u00f9 ha una natura eterna ed \u00e8 anche veramente Dio. Per J.N. Andrews \"il Figlio di Dio...ebbe Dio come Padre e, in un momento indeterminato di un eterno passato, i suoi giorni ebbero inizio\".\nMa i personaggi pi\u00f9 noti dell'avventismo non avrebbero sottoscritto neppure il punto 5 relativo alla personalit\u00e0 dello Spirito Santo. Uriah Smith, per esempio, non solo negava la Trinit\u00e0 e l'Eternit\u00e0 del Figlio, come molti suoi confratelli ma, sempre come loro, descriveva lo Spirito Santo come quell\"'emanazione divina e misteriosa attraverso la quale sia il Padre che il Figlio realizzano la loro opera grandiosa e infinita\". In un'altra occasione defin\u00ec lo Spirito Santo come un \"influsso divino\" e non come una \"persona paragonabile al Padre e al Figlio\".\nChiese moderne non trinitarie.\nDiversi gruppi moderni insegnano dottrine diverse dall'unit\u00e0 e trinit\u00e0 di Dio. Le maggiori sono la Chiesa di Ges\u00f9 Cristo dei Santi degli ultimi giorni, i Testimoni di Geova, pi\u00f9 altri gruppi minori tra cui:\nTutti questi gruppi hanno tra loro diversi punti di vista sull'unicit\u00e0 di Dio ma tutti rigettano la trinit\u00e0 delle persone.\nChiesa di Ges\u00f9 Cristo dei santi degli ultimi giorni.\nI mormoni (Chiesa di Ges\u00f9 Cristo dei santi degli ultimi giorni) credono nella Trinit\u00e0 formata dal Padre, il Figlio e lo Spirito Santo considerati tre personaggi separati e distinti ma perfettamente uniti e in armonia nei propositi e nella dottrina. Il Padre ha un corpo tangibile di carne ed ossa glorificato e perfetto, similmente il Figlio ha un corpo tangibile di carne ed ossa glorificato e perfetto, lo Spirito Santo non ha un corpo di carne ed ossa ma soltanto un corpo di spirito, altrimenti non potrebbe dimorare nell'uomo. \nIl loro concetto della Divinit\u00e0 si basa sulle rivelazioni che avrebbe ricevute il profeta mormone Joseph Smith in particolare quella conosciuta come \"Prima Visione\". Inoltre per i mormoni questa dottrina sarebbe in armonia con diversi passi biblici tra cui il racconto evangelico del battesimo di Ges\u00f9. Infatti, quando Ges\u00f9 discese nell'acqua del Giordano, lo Spirito Santo si pos\u00f2 su di lui sotto forma di colomba, e si sent\u00ec la voce del Padre proveniente dal cielo (vedi Luca ). In esso vi apparirebbero tre personaggi, ben separati e distinti:\nTestimoni di Geova.\nI testimoni di Geova insistono sulla unicit\u00e0 di Dio e rigettano la dottrina trinitaria sulla scorta di una analisi delle Sacre Scritture che, secondo i testimoni, n\u00e9 esplicitano n\u00e9 lasciano supporre il concetto trinitario.\nL'Opuscolo \"Cosa richiede Dio da noi\" edito dai testimoni di Geova nel 1996, nel capitolo 11 p.\u00a022 titolato \"Credenze e usanze che dispiacciono a Dio\", testualmente si legge:\nI testimoni di Geova comunque non negano la natura divina di Cristo, credendo non solo alla sua esistenza preumana in cielo, creato da Dio e definito l\u2019\u201cunigenito Figlio\u201d e \"la Parola\", ma alla natura divina che assunse anche dopo il suo sacrificio di riscatto, morendo come uomo perfetto, e quindi risuscitando. Le Scritture infatti affermano che siede alla destra di Geova suo Padre () .\nEbraismo e Islam.\nL'insegnamento trinitario \u00e8 tipico del cristianesimo ed in disaccordo con le altre religioni abramitiche, ebraismo e islam; i primi rigettano interamente la missione divina di Ges\u00f9, i secondi accettano Ges\u00f9 come un profeta umano come Maometto ma rigettano totalmente la sua deit\u00e0.\nMolti all'interno del giudaismo e dell'islam accusano i cristiani trinitari di praticare il politeismo, di credere in tre \"dei\" invece che in uno solo. L'islam sostiene questo perch\u00e9 \"Allah \u00e8 unico e assoluto\" (tawh\u00ecd). La Trinit\u00e0 \u00e8 impossibile ed \u00e8 persino stata condannata come politeistica. Come viene sottolineato dal Corano che afferma nella sura CXII: \"Di': \u00abEgli, Allah, \u00e8 Unico, Allah \u00e8 l'Assoluto. Non ha generato, non \u00e8 stato generato e nessuno \u00e8 uguale a Lui\u00bb\"\nObiezioni alla dottrina monoteistica/trinitaria.\nLa critica alla dottrina include l'argomento che il suo \"mistero\", un evidente paradosso, in cui viene detto che le \"persone di Dio\" condividono completamente una singola sostanza divina, \"l'Essere di Dio\" e tuttavia non partecipano dell'identit\u00e0 di ciascuno.\nI critici mettono in discussione la dottrina perch\u00e9 essi ritengono che questo insegnamento, definito fondamentale, mancherebbe di un supporto scritturale diretto. Chi invece professa la dottrina ortodossa riconosce la mancanza di un supporto diretto o formale nell'antico testamento, ma non nel Nuovo, poich\u00e9 la dottrina trinitaria sarebbe stata rivelata con la venuta di Ges\u00f9.\nIl dibattito sulla base biblica della dottrina tende a ruotare principalmente sulla questione della \"divinit\u00e0\" di Ges\u00f9.\nControversie sulla Scrittura.\nAntico Testamento.\nAlcuni esegeti trovano pluralit\u00e0 in termini del Vecchio Testamento come Elohim Altri negano che \"elhoim\" denoti pluralit\u00e0, facendo notare che, questo nome, in quasi tutte le circostanze richiede un verbo singolare e argomentando che dove \"sembra\" suggerisca pluralit\u00e0 viene smentita dalla grammatica Ebraica.\nLa New Catholic Encyclopedia riporta che \"La dottrina della Santa Trinit\u00e0 non \u00e8 insegnata nel Vecchio Testamento\", e \"Nel Vecchio testamento non si trova alcuna indicazione chiara di una Terza persona. Spesso \u00e8 menzionato lo \"Spirito di Dio\", ma nulla dimostra che lo Spirito \u00e8 distinto da Jhwh stesso. Il termine viene usato sempre in relazione all'operare di Dio\".\nIn realt\u00e0 l'enciclopedia afferma anche che\n\"i primi Padri della Chiesa erano convinti dell'esistenza di riferimenti alla dottrina della Trinit\u00e0 anche nell'Antico Testamento e hanno trovato questi riferimenti in non pochi brani della Bibbia. Molti di loro ritenevano non solo che i profeti avessero dato testimonianza della dottrina, ma ritenevano pure che essa si fosse fatta conoscere perfino ai patriarchi.\"\nQuesta convinzione ha un fondamento biblico nella disputa tra Ges\u00f9 e i Sadducei sulla Risurrezione e sull'unicit\u00e0 di Dio, poi conclusa con l'interpretazione messianica del Salmo 110. Nella pericope in questione (riportata dai tre vangeli sinottici: Mt 22,23-ss, Mc 12,18-ss e Lc 20,27) Ges\u00f9 risolve la questione della risurrezione richiamandosi alla Torah, i primi cinque libri della Bibbia, gli unici che i sadducei riconoscono, pronunciando con autorit\u00e0 il nome di Dio ('Io Sono') che solo Dio pu\u00f2 pronunciare. \u00c8 questo pronunciamento 'blasfemo' di Ges\u00f9 che implica l'essere Dio di Ges\u00f9 come il Padre che scandalizza uno scriba, che richiede a Ges\u00f9 la sintesi della fede ebraica del tempo, lo Shem\u00e0. 'Shema Israel, . Ascolta Israele il Signore \u00e8 nostro Dio, il Signore \u00e8 Uno'. L'anonimo Scriba dopo avere risentito da Ges\u00f9 la perfetta recitazione dello 'Shem\u00e0 conclude (Mc 12,32) 'Bene Rabb\u00ec, con verit\u00e0 hai detto che Uno \u00e8 e non c'\u00e8 Altro eccetto Lui'. Ma la disputa non finisce qui, Ges\u00f9 apprezza lo scriba perch\u00e9 il suo essere Dio non nega l'unicit\u00e0 di Dio e cita Davide, il Salmo 110, in cui c'\u00e8 un rapporto alla pari tra Dio e colui che Davide chiama Signore.\nGes\u00f9 dunque cita la Torah e i profeti per affermare la sua Divinit\u00e0 dando una chiave di lettura nuova della Bibbia.\nNuovo Testamento.\nPer coloro che professano la divinit\u00e0 di Ges\u00f9 questa dottrina \u00e8 presente nella cristologia dell'apostolo Giovanni, quando nel prologo del suo vangelo si afferma che \"In principio era il Verbo (cio\u00e8 il Logos), ed il Verbo era presso Dio, e il Verbo era Dio\". La Chiesa ritiene che con \"Logos\", un termine derivato dal linguaggio filosofico greco e utilizzato da Giovanni, l'apostolo si riferisce a Ges\u00f9 come inerente a Dio e perci\u00f2 Dio egli stesso. Ges\u00f9 inoltre accett\u00f2 l'adorazione, perdon\u00f2 i peccati, dichiar\u00f2 di essere \"unico\" col Padre e us\u00f2 l'espressione \"Io sono\" come un'eco del Nome Divino (secondo alcune traduzioni) dato a Mos\u00e8 sul Sinai. \n\u00c8 proprio questo pronunciamento fatto davanti al sommo sacerdote che determina la condanna di Ges\u00f9 come Bestemmiatore, non c'\u00e8 bisogno di alcuna prova pi\u00f9 per condannare Ges\u00f9, avendo pronunciato il Nome Divino l'Io Sono, si era dichiarato Dio, bestemmiando agli occhi di chi non ammetteva come gli antitrinitari che potesse esserci un uomo-Dio distinto come persona ma identico nella sostanza divina. \nIl quarto evangelista, narra (Gv 18,6) di un cadere a terra di coloro che stavano per arrestare Ges\u00f9, quando lui proclama solennemente il suo essere 'Io Sono', e conclude tutto il ciclo della Passione e della Risurrezione con la solenne professione di fede della Chiesa, messa in bocca a Tommaso, l'apostolo scettico:'Mio Signore e mio Dio' (Gv 20,28). Non solo Signore, che sarebbe sufficiente ma anche Theos, Dio, questa la fede degli apostoli, la fede della Chiesa primitiva e di tutti i tempi in Ges\u00f9 vero uomo e vero Dio. \nSecondo la cristologia cattolico-ortodossa infatti Ges\u00f9 \u00e8 veramente uomo e veramente Dio, non esistendo infatti \"altri\" dei accanto a Dio, essendo ci\u00f2 esplicitamente vietato dal Decalogo. Questa dualit\u00e0 della natura divina di Ges\u00f9 \u00e8 presente in diverse parti del Nuovo Testamento e come uomo Ges\u00f9 \u00e8 inferiore al padre, anzi impara l'ubbidienza e prova l'abbassamento totale, sebbene affermi in seguito che egli dovr\u00e0 \"ascendere al Padre mio e Padre vostro, Iddio mio e Iddio vostro\", distinguendo cos\u00ec fra l'essere figli di Dio in senso figurato (caratteristico degli uomini) e in senso proprio (caratteristico di Ges\u00f9), come descritto nel primo capitolo della lettera agli Ebrei e anche in diversi passi di San Paolo.\nPosizione di Raymond E. Brown.\nRaymond E. Brown in \"Theological Studies\", scrisse che alcune scritture \nsembrano implicare che il titolo Dio non fosse usato per Ges\u00f9 e che vi sono \"\"evidenze negative che, spesso, vengono, in qualche modo, ignorate, nel modo in cui i Cattolici affrontano l'argomento\". Tuttavia la conclusione di Brown \u00e8 che Ges\u00f9 \u00e8 chiamato Dio nel Nuovo Testamento, ma lo sviluppo \u00e8 stato graduale e non \u00e8 emerso fino a un'epoca tarda nella tradizione del Nuovo Testamento, in cui \"ci sono tre affermazioni ragionevolmente chiare e cinque probabili in cui Ges\u00f9 \u00e8 chiamato Dio. Usare \"Dio\" per Ges\u00f9 \u00e8 attestato all'inizio del II secolo come prosecuzione dell'uso iniziato ai tempi del Nuovo Testamento. \"Ges\u00f9 \u00e8 il Signore\" era evidentemente una popolare formula confessionale ai tempi del Nuovo Testamento, e con questa formula i cristiani hanno dato a Ges\u00f9 il titolo di Kyrios, che \u00e8 la traduzione della Septuaginta per YHWH. Se a Ges\u00f9 viene dato questo titolo, perch\u00e9 non pu\u00f2 essere chiamato Dio (theos), che la Septuaginta spesso utilizza per tradurre Elohim?\"\"\nVa comunque detto che il termine Dio pur se in pochi brani sembra che venga usato per descrivere altre creature soprannaturali non identificabili con il Dio Creatore degli Ebrei, come pure per descrivere certi uomini che compivano gesti clamorosi. Anche il nuovo testamento sembra attribuire alle creature spirituali in opposizione a Dio il titolo Theos equivalente di elohim (2 corinti 4,4) lo stesso titolo attribuito alla persona di Ges\u00f9 (vedi Giov:1,1 testo greco interlineate Merk) pertanto non \u00e8 chiaro se i primi cristiani attribuissero alla persona di Ges\u00f9 una natura e un ruolo del tutto particolari o se il termine Theos associato alla sua persona avesse il semplice scopo di identificarlo come una creatura sicuramente divina ma separata completamente dal Dio Creatore degli Ebrei. Tuttavia tenendo conto che i primi cristiani erano pur sempre Ebrei possessori di una cultura ebraica fortemente monoteistica sembra assai improbabile che attribuissero a Ges\u00f9 il concetto teologico trinitario che si svilupp\u00f2 soltanto in seguito e che sembra essere completamente estraneo a tutta la teologia elaborata nell'intera Bibbia.\nTeorie sull'origine e influenza politeistica.\nMolti cristiani non-trinitari rigettano la dottrina della Trinit\u00e0 in quanto, secondo loro, \u00e8 un evidente esempio di influsso politeistico sul Cristianesimo.\nChi professa la dottrina del monoteismo trinitario rigetta tale accusa, perch\u00e9 la chiesa antica interpretava come pagana l'idea di una trinit\u00e0 di dei, oppure che Ges\u00f9 Cristo fosse un altro dio, minore e di natura distinta dall'Onnipotente e unico Dio. Questa era la dottrina di Ario, che faceva di Ges\u00f9 un essere divino potente, ma non onnipotente, come gli dei dell'antichit\u00e0 classica, Apollo, o Ercole, quest'ultimo nato come uomo ma poi assunto nell'Olimpo da Giove). Secondo tale punto di vista, infatti, la dottrina della trinit\u00e0 infatti non pu\u00f2 mai essere distinta da quella dell'unit\u00e0 di Dio, ed \u00e8 proprio l'idea di una pluralit\u00e0 di dei accanto all'unico Dio che \u00e8 contraria al primo comandamento dell'ebraismo: \"non avrai altro dio accanto a me\".\nColoro che accusano di paganesimo le chiese cristiane ritengono un'idea pi\u00f9 semplice di Dio si perse presto nella storia della Chiesa, attraverso l'adattamento a idee pagane e l'incomprensibile dottrina della Trinit\u00e0 ne avrebbe preso il posto. Essi ritengono che ci sia affinit\u00e0 con l'adorazione di dei pagani raggruppati per tre o triadi presenti anche in Egitto, Grecia e Roma e Babilonia, secoli prima, durante e dopo Cristo.\nSecondo gli antitrinitari dopo la morte degli apostoli ci sarebbe stata un'infiltrazione di queste credenze nella Cristianit\u00e0. Tuttavia c'\u00e8 chi sostiene che gi\u00e0 scritti cristiani del I e II secolo, fra cui il Nuovo Testamento canonico, riflettono in un certo qual modo la credenza che Ges\u00f9 era \"uno con Dio Padre\" (i gruppi cristiani che effettivamente rifiutavano questa affermazione erano gli Ebioniti, che tuttavia non accettavano i libri sacri che diventarono definitivamente canonici nel IV secolo). Gli anti-trinitari ribattono che fu a questo punto che la natura dell'unicit\u00e0 si evolse da \"coesistenza pervadente\" a \"identit\u00e0\" e trovano un collegamento diretto tra la dottrina della Trinit\u00e0 e i teologi della Scuola di Alessandria che, con la sua forte enfasi sulla divinit\u00e0 di Ges\u00f9, avrebbe fatto da intermediaria tra l'eredit\u00e0 religiosa egiziana e la cristianit\u00e0. In realt\u00e0 anche Ario era di Alessandria, e la sua teologia riflette anch'essa la tradizione di quella scuola.\nIl cristianesimo ortodosso \u00e8 accusato pertanto di adottare principi pagani inventati dagli egiziani e dai babilonesi, adottati dal pensiero cristiano attraverso la filosofia greca. Come di ci\u00f2, i critici della dottrina, additano la largamente riconosciuta adozione, da parte della cristianit\u00e0, della filosofia platonica, evidente nelle formule trinitarie che appaiono verso la fine del III secolo. In realt\u00e0 formule platoniche sono gi\u00e0 presenti nel vangelo di Giovanni, dato che il termine logos \u00e8 largamente usato da Platone e da Filone alessandrino. La dottrina trinitaria divenne fermamente radicata sui territori ellenizzati. Quindi un'idea essenzialmente pagana si sarebbe imposta con la forza alle Chiese iniziando dal periodo Costantiniano. Anche se le trinit\u00e0 neo-platoniche, come quella dell'Uno, del No\u00fbs e dell'Anima, non sono una trinit\u00e0 di equit\u00e0 consustanziale, come nella Cristianit\u00e0 Ortodossa. In realt\u00e0, sebbene al concilio di Nicea sia prevalsa l'attuale dottrina ortodossa, nei decenni successivi, a partire dagli ultimi anni di vita di Costantino (che fu battezzato in punto di morte secondo l'arianesimo) e soprattutto sotto Costanzo, che era un convinto ariano, il cristianesimo niceno era fortemente avversato dal potere politico al punto che quasi tutti i vescovi ortodossi erano stati esiliati. La situazione si plac\u00f2 sotto l'imperatore Giuliano che, indifferente al cristianesimo, permise ai cattolici di rientrare nelle loro sedi.\nI non trinitari asseriscono che i Cattolici devono aver riconosciuto le radici pagane della Trinit\u00e0, perch\u00e9 le asserzioni del \"prestito\" furono sollevate da alcuni \"disputanti\" durante il tempo che la \"Dottrina Nicena\" si stava formalizzando e adottando dai Vescovi. Per dimostrare tale tesi portano come esempio, del IV secolo, gli scritti del Vescovo Cattolico Marcello di Ancira sulla Sacra Chiesa che affermano: proprio come Valentino l'eretico, che per primo le us\u00f2 nel suo libro \"Le tre nature\". Egli fu il primo ad utilizzare le tre ipostasi e le tre persone del Padre, Figlio e Spirito Santo, e si \u00e8 scoperto che ha attinto da Ermes e Platone\". Queste affermazioni su un \"termine chiave\" della Cristianit\u00e0 Niceana, attribuita ad uno gnostico, darebbe credibilit\u00e0 all'accusa di aver preso in prestito dalle religioni politeistiche, ma tale termine \u00e8 anche usata nella Bibbia, nel Nuovo Testamento in in cui Ges\u00f9 \u00e8 definito ipostasi nell'originale Greco. Marcello, dopo la sua morte, fu condannato come eretico (381) con l'accusa di insegnare una forma di Sabellianismo (Modalismo).\nI primi apologisti, inclusi Giustino, Tertulliano e Ireneo, hanno spesso discusso i paralleli e i contrasti tra Cristianit\u00e0, paganesimo e sincretismo rispondendo, nei loro scritti apologetici cristiani, alle accuse di aver attinto dal paganesimo.\nIl \"Prologo\" del vangelo di Giovanni o il paradosso del Logos \"dio\".\nNel prologo del vangelo secondo Giovanni ci si imbatte in alcuni versetti controversi.\nL'idea di fondo, il dogma implicito \u00e8 che Ges\u00f9 \u00e8 creatura, non \u00e8 Dio, quindi una semplice traduzione letterale del primo versetto Giovanneo non pu\u00f2 essere accettato cos\u00ec come per esempio fa una moderna traduzione interlineare come quella di Alberto Bigarelli 1998:\nIl testo poi aggiunge:\nMa se nulla fu fatto di quello che \u00e8 creato senza il Logos, anche il Logos se \u00e8 creatura deve essere fatta dal Logos! Questo \u00e8 il paradosso a cui si giunge leggendo il secondo versetto del prologo giovanneo rifiutando l'evidenza letteraria e cio\u00e8 che l'autore ritenesse il Logos Creatore e non creato, Dio e non una sorta di Dio!\n\u00c8 vero altres\u00ec che altri cos\u00ec traducono il testo giovanneo originale:\ncon\nDando risalto e sottolineando con questa lettura del testo giovanneo, l'identicit\u00e0 di questo Logos che era in principio con Dio stesso e nello stesso tempo una loro distinzione, distinzione la cui natura \u00e8 tale che non nega comunque la loro identicit\u00e0 ribadita esplicitamente e a chiare lettere \"\u03ba\u03b1\u1f76 \u03b8\u03b5\u1f78\u03c2 \u1f26\u03bd \u1f41 \u03bb\u03cc\u03b3\u03bf\u03c2\" da \"colui che solo ha capito veramente Ges\u00f9\" come si \u00e8 pi\u00f9 volte detto.\nIn ogni modo ci sono altre considerazioni da fare, e che portano a riflettere. L'apostolo Giovanni quando scrisse il suo vangelo non poteva certamente contraddire le scritture dell'A.T. su un punto cos\u00ec fondamentale come l'unicit\u00e0 di Dio. Dio \u00e8 uno solo.\nYaHW\u00e8H (o YeHoWaH) stesso afferm\u00f2 perentoriamente:\nPer\u00f2 Giovanni 1:1 rivela appunto che tutte le cose create sono state create dal logos, termine che \u00e8 stato tradotto con \"parola\" o pi\u00f9 spesso come \"verbo\", termine che in italiano ha invero tutt'altro significato e che \u00e8 una delle tante italianizzazioni di termini latini operate dalla Chiesa cattolica, ma che potrebbe anche tradursi come \"ragionamento\" o, meglio ancora, \"sapienza\", rendendo di pi\u00f9 il significato originale. A conferma di ci\u00f2 troviamo anche la dichiarazione dell'apostolo Paolo nella lettera ai Colossesi cap.1 verso 15, quando dichiara che tutto \u00e8 stato creato per mezzo di Cristo. Giovanni non \u00e8 stato vago ma come era nel suo stile limpido ed essenziale ha fatto chiarezza su questo punto anche a seguito della sua polemica con quei cristiani coltissimi e quindi pi\u00f9 smaliziati, gli gnostici, ribadendo pi\u00f9 volte il posto che occupa il Cristo nella sua concezione: egli, il Rabbi Ges\u00f9 di Nazareth non \u00e8 semplicemente un maestro delle scritture come l'apparenza sembra attestare bens\u00ec \u00e8 l'incarnazione di Dio ovvero l'incarnazione proprio di questo logos che era in principio, vale a dire quel Messia tanto atteso dagli antichi profeti di Israele a ripristinare e a rinnovare l'alleanza tra Dio e coloro che sono da Dio. E ha fatto di questo \"mistero dell'incarnazione del logos che era in principio\" il nucleo centrale di questa nuova fede sorta dal pi\u00f9 antico ebraismo. Del resto sappiamo che al di l\u00e0 delle polemiche tra i Cristiani di orientamento gnostico e Giovanni, \"l'intimo di Ges\u00f9\" era l'unico cristiano ortodosso, tra l'altro il pi\u00f9 autorevole, che essi stimavano sinceramente considerandolo in un certo senso uno di loro, quindi un loro alleato nella lotta alla nuova istituzione nascente tendente, per poter conquistare le masse, ad appiattire banalizzandolo nell'essoterismo il messaggio rivoluzionario di colui che anch'essi chiamavano \"il Signore\" ma che ritenevano, data la complessit\u00e0 e profondit\u00e0 di questa \"buona notizia\", essere riservata, per essere veramente compresa, ad una \u00e9lite di iniziati.\nAltri per\u00f2 si sono posti la domanda rispetto al nuovo evento dell'incarnazione di Dio: dunque un altro dio accanto a Dio?\nLa traduzione di Giovanni 1:1 \u00e8 stato reso differentemente da molte versioni. Teniamo per\u00f2 presente che nel greco Koine non mancano i vocaboli per definire qualitativamente qualcosa o qualcuno, e nella stesura del N.T. questi vocaboli sono stati utilizzati per altri argomenti, ma non per definire il Verbo di Dio.\nL'influenza dell'imperatore Costantino nella definizione della trinit\u00e0.\n antitrinitari considerano l'imperatore romano Costantino I il fautore della dottrina della trinit\u00e0, sostenendo che egli avrebbe esercitato pressioni sui vescovi riuniti nel primo concilio di Nicea affinch\u00e9 risolvessero in tempi rapidi le controversie dottrinali.\nL'Encyclop\u00e6dia Britannica spiega: \nCritiche all'antitrinitarismo.\nLe teorie dell'antitrinitarismo sono state avversate, fin dal loro inizio e nella loro prosecuzione: Michele Serveto fu bruciato vivo sul rogo dai calvinisti proprio perch\u00e9, nel suo \"De Trinitatis Erroribus\", mostr\u00f2 che la dottrina della Trinit\u00e0 non ha non soltanto il sostegno della bibbia ma neanche quello della ragione.\nA partire dall'inizio del Novecento, alcune scoperte di studiosi biblici, storici delle religioni, storiografi e archeologi biblici hanno dimostrato come la credenza in pi\u00f9 divinit\u00e0 nell'ebraismo fosse presente gi\u00e0 nel VI-V secolo a.C. nel giudaismo enochico, corrente di pensiero religiosa del periodo del Secondo Tempio, dalla quale nacquero i primi giudeo-cristiani e gli esseni;Ges\u00f9 stesso utilizzava un titolo totalmente ebraico ed apocalittico, quello di \"figlio dell'uomo\", per affermare la propria discendenza divina.Secondo Boyarin, la trinit\u00e0 \u00e8 un concetto teologico ed escatologico ebraico, in cui non compare nessuna influenza pagana o ellenistica.\nBoyarin smentisce qualunque tipo di influenza politeistica nel giudaismo ellenistico, e anzi spiega come gi\u00e0 nell'Israele primitivo e tribale esistessero idee di una dualit\u00e0 (seppur subordinazionistica) di Dio. Tra i vari esempi che egli fa c'\u00e8 l'episodio riportato nel \"Libro di Daniele\" riguardante il figlio dell'uomo, cio\u00e8 un essere divino, redentore dei peccati, dall'aspetto umano e pi\u00f9 giovane rispetto al padre, che \u00e8 YHWH, il quale discende dalle nubi e viene incoronato signore del regno terrestre proprio dal padre.\nQuesta stessa figura salvatrice e dominante viene in seguito citata anche nei Salmi e nei libri di alcuni Profeti. Secondo Boyarin \u00e8 pi\u00f9 che naturale che un popolo adoratore di un Dio severo e immanente avesse sviluppato l'idea di una figura umana, materiale e pi\u00f9 giovane di Dio stesso, il quale fa da \"avvocato\" per gli sbagli commessi dagli uomini. Nello stesso libro Boyarin continua, analizzando come la figura del figlio dell'uomo e quella del messia, cio\u00e8 un re umano che, secondo gli ebrei, avrebbe ricostituito un regno dello stesso splendore di quello di Davide e portato definitivamente la pace in Israele, si sia progressivamente evoluta e trasformata durante il periodo del Secondo Tempio in quella del figlio di Dio.\nAccanto alle tesi di Boyarin, rimangono le posizioni ufficiali ebraiche di assoluto monoteismo: riferendosi a Deuteronomio 6, 4, \"Ascolta, o Israele...\", il rabbino J. H. Hertz osserva che \"Lo Shem\u00e0 esclude la trinit\u00e0 del credo cristiano essendo una profanazione dell\u2019Unit\u00e0 di Dio\"."}
{"id": "387834", "revid": "27723", "url": "https://it.wikipedia.org/wiki?curid=387834", "title": "Atmosfera marziana", "text": ""}
{"id": "387839", "revid": "125154648", "url": "https://it.wikipedia.org/wiki?curid=387839", "title": "Raven Software", "text": "Raven Software \u00e8 una casa di sviluppo di videogiochi per computer che ha base a Madison, nel Wisconsin (USA). \nStoria.\nLa compagnia \u00e8 stata fondata nel 1990 dai fratelli Brian e Steve Raffel. Due componenti importanti della casa, Chris Rhinehart e Ben Gokey, hanno lasciato i compagni per fondare la Human Head Studios.\nNel 1997, Raven ha firmato un contratto esclusivo con la Activision e in seguito \u00e8 stata acquisita da questa. Raven ha spesso collaborato con id Software, creando molti prodotti basati sulla loro tecnologia: a partire dal secondo titolo, \"Shadowcaster\", fino a \"Wolfenstein\" la maggior parte dei titoli realizzati sfruttano i motori grafici prodotti da id. In agosto 2009, a seguito alle scarsa vendite (e a un probabile sforamento del budget) di \"Wolfenstein\", Raven ha eliminato uno dei tre team di sviluppo del quale era composta, licenziando dai 30 ai 35 dipendenti; un ulteriore ridimensionamento \u00e8 avvenuto nell'ottobre 2010 per problemi nello sviluppo di \"Singularity\". Raven non ha pi\u00f9 realizzato nuovi titoli ma si \u00e8 concentrata nell'assistere Activision nello sviluppo della serie \"Call of Duty\", specie per quanto riguarda la parte multigiocatore.\nIl 18 gennaio 2022 Microsoft ha annunciato l\u2019acquisizione di Activision Blizzard per 68,7 miliardi di dollari rendendo lo studio una sussidiaria di Xbox Game Studios."}
{"id": "387851", "revid": "1543377", "url": "https://it.wikipedia.org/wiki?curid=387851", "title": "Mars Atmospheric Water Detector", "text": "Mars Atmospheric Water Detector, o MAWD, \u00e8 uno strumento scientifico collocato a bordo della sonda spaziale statunitense Viking 1 Orbiter, lanciata il 20 agosto 1975 da Cape Canaveral ed entrata in orbita attorno a Marte il 19 giugno dell'anno seguente.\nLo strumento era costituito da uno spettrometro montato sulla piattaforma degli strumenti dell'orbiter, in grado di agire in maniera coordinata con le fotocamere di bordo e l'Infrared Thermal Mapper; il suo compito era la misurazione della radiazione infrarossa solare riflessa dalla superficie marziana, attraverso l'atmosfera, in direzione della sonda. Gli intervalli spettrali scelti corrispondevano con le lunghezze d'onda delle linee di assorbimento del vapore acqueo nella banda degli 1,4 micrometri; la quantit\u00e0 di vapore d'acqua rilevata era quantificata in una colonna compresa fra 1 e 100 micrometri, con un'accuratezza pari o inferiore al 5%. Il campo visuale istantaneo dello strumento era pari a 2\u00d717 milliradianti; uno specchio rotante, in grado di spostare la visuale su 15 posizioni differenti, permetteva di controllare complessivamente un campo rettangolare di 17\u00d731 milliradianti.\nLo strumento \u00e8 stato dismesso il 7 agosto 1980."}
{"id": "387853", "revid": "27723", "url": "https://it.wikipedia.org/wiki?curid=387853", "title": "MAWD", "text": ""}
{"id": "387866", "revid": "363629", "url": "https://it.wikipedia.org/wiki?curid=387866", "title": "P24 (HIV)", "text": "Con il nome p24 si identifica un antigene del virus HIV.\nL'antigene p24 inteso come antigene del virus HIV.\nL'antigene p24 \u00e8 una proteina contenuta nel \"core\" del virus HIV-1, cio\u00e8 nella parte interna della particella virale.\nEsso pu\u00f2 essere rilevabile nel sangue di una persona infettata da HIV-1 in forma libera o in forma legata ad un anticorpo anti-p24, ma non sempre: \u00e8 rilevabile nelle prime settimane successive al contagio e nelle fasi molto avanzate della malattia. Dunque la rilevazione nel sangue dell'antigene p24, in generale, non \u00e8 un mezzo affidabile per valutare se ci sia un'infezione da HIV-1. Tuttavia, nelle prime settimane dopo il contagio, tale rilevazione, per mezzo di tecniche immunoenzimatiche, con il test dell'antigene p24, pu\u00f2 essere utile ai fini di una diagnosi precoce di infezione da HIV-1.\nLa rilevabilit\u00e0 dell'antigene p24 nel sangue \u00e8 indice di un'intensa replicazione virale."}
{"id": "387872", "revid": "585241", "url": "https://it.wikipedia.org/wiki?curid=387872", "title": "Ru\u0111er Bo\u0161kovi\u0107", "text": ""}
{"id": "387875", "revid": "1272592", "url": "https://it.wikipedia.org/wiki?curid=387875", "title": "Franklin (Peanuts)", "text": "Franklin Armstrong \u00e8 un personaggio delle strisce a fumetti dei Peanuts dove esord\u00ec in quella del primo agosto 1968.\nGenesi del personaggio.\nL'idea di introdurre un personaggio di colore nacque in seguito alla corrispondenza tra Schulz e Harriet Glickman, una maestra di scuola elementare bianca. La Glickman riteneva che bisognasse fare qualcosa contro la discriminazione razziale anche nei fumetti. Schulz, d'accordo in linea di principio, temeva che il suo personaggio potesse risultare fasullo e quindi di essere accusato di averlo introdotto per fini riparativi e pietistici dalla stessa comunit\u00e0 nera. Solo dopo un lungo scambio epistolare con l'insegnante, e dopo avere avuto un riscontro positivo anche da parte di membri della comunit\u00e0 nera tramite la stessa Glickman, decise di introdurre questo personaggio.\nCaratterizzazione del personaggio.\nConosce Charlie Brown in spiaggia e scopre di essere suo concittadino ma di non averlo mai visto prima perch\u00e9 andavano in scuole differenti. Charlie Brown e Franklin condividono molti interessi, tra cui il baseball; successivamente, Franklin entrer\u00e0 nella squadra di baseball di Piperita Patty.\nFranklin ha un carattere premuroso e altruista. \u00c8 compagno di classe di Marcie, Piperita Patty e Roy, suoi grandi amici. Insieme a Charlie Brown, di cui \u00e8 amico e confidente, passa molto tempo a parlare dei rispettivi nonni. A detta dello stesso Schulz, Franklin conosce le Sacre Scritture tanto quanto Linus e contrariamente agli altri personaggi, Franklin mostra poche ansie ed ossessioni. Inoltre si scopre quasi subito che il pap\u00e0 di Franklin si trova in Vietnam a combattere, elemento molto importante per l'epoca."}
{"id": "387876", "revid": "1543377", "url": "https://it.wikipedia.org/wiki?curid=387876", "title": "Orbiter Radio Science", "text": "Orbiter Radio Science \u00e8 un esperimento scientifico effettuato a bordo della sonda spaziale statunitense Viking 1 Orbiter, lanciata il 20 agosto 1975 da Cape Canaveral ed entrata in orbita attorno a Marte il 19 giugno dell'anno seguente.\nL'analisi dei segnali radio trasmessi dall'orbiter si articola in tre campi principali:\nL'esperimento \u00e8 stato dismesso il 7 agosto 1980."}
{"id": "387877", "revid": "287204", "url": "https://it.wikipedia.org/wiki?curid=387877", "title": "Franklin", "text": ""}
{"id": "387878", "revid": "713168", "url": "https://it.wikipedia.org/wiki?curid=387878", "title": "Contea di Modica", "text": "La Contea di Modica (in latino \"Comitatus Moticae\", in spagnolo \"Condado de M\u00f3dica\") fu un'entit\u00e0 feudale esistita nella parte sudorientale della Sicilia dal XIII al XIX secolo. Fu uno dei pi\u00f9 importanti feudi del sud Italia, per dimensione ed importanza storico-politica, ed il suo territorio comprendeva quasi tutta l'area che corrisponde all'odierna provincia di Ragusa.\nTerritorio.\nLa Contea di Modica rappresentava il feudo pi\u00f9 esteso del Regno di Sicilia, e il suo territorio al momento della sua soppressione nel 1812, comprendeva oltre Modica, suo capoluogo, gli odierni comuni di Chiaramonte Gulfi, Pozzallo, Ragusa, Santa Croce Camerina, Ispica, Scicli e Vittoria, facenti parte della provincia di Ragusa.\nStoria.\nLe origini.\nLa terra ed il castello di Modica - anticamente \"Mohac\" - nel Val di Noto, liberati dal dominio saraceno ad opera dei Normanni nel 1093, furono concesse in feudo dal re Ruggero II di Sicilia ad un cavaliere normanno di nome Gualtiero, in considerazione dei suoi servigi militari. Gualtiero, divenuto signore di Modica, assunse il nome del suo feudo quale cognome divenendo cos\u00ec \"Gualtiero di Modica\", e lo trasmise ai suoi discendenti.\nSecondo alcune fonti, con Gualtiero II, gi\u00e0 nel 1176 la signoria di Modica sarebbe stata elevata a rango di contea, ma non esistono documenti storici tali da provare l'attendibilit\u00e0 di questa tesi. Nel 1194, l'imperatore Enrico VI di Svevia si impossess\u00f2 del Regno di Sicilia ai danni del legittimo sovrano Guglielmo III d'Altavilla, ed essendo Gualtiero II di Modica fedele a quest'ultimo, il feudo gli venne confiscato. L'Imperatore Enrico concedette il territorio di Modica nel 1200 in feudo al nobile svevo Riccardo di Mosca.\nAlla dominazione sveva della Sicilia, a met\u00e0 XIII secolo fece seguito quella angioina, che registr\u00f2 l'insofferenza della nobilt\u00e0 siciliana e sfoci\u00f2 nella rivolta dei Vespri siciliani, con l'appoggio degli Aragonesi. Feudatario di Modica a quel tempo era Federico Mosca, che il 5 aprile 1282 capeggi\u00f2 la rivolta antiangioina a Modica e Scicli: nel Manifesto di re Pietro III di Aragona, datato 30 dicembre 1282, il Mosca \u00e8 citato come \"Fridericus Musca Comes Mohac\", e pertanto si potrebbe convenzionalmente collocare alla suddetta data la nascita della Contea di Modica.\nI Chiaramonte (1296-1392).\nIl Re Pietro mor\u00ec nel 1285, e gli successe sul trono della Corona d'Aragona il figlio Giacomo, il quale decise di cedere la Sicilia a Carlo II d'Angi\u00f2, con il Trattato di Anagni del 5 giugno 1295. Il Parlamento siciliano, riunito al Castello Ursino di Catania, il 15 gennaio 1296, dichiar\u00f2 decaduto Giacomo da sovrano dell'isola ed elesse quale nuovo monarca il fratello minore il principe Federico - giunto in Sicilia nel 1291 come luogotenente e che insieme ai nobili isolani aveva avversato e combattuto gli Angioini - il quale assunse il nome di Federico III di Sicilia. Nel frattempo nel possesso della Contea di Modica si insedi\u00f2 Manfredi Mosca, figlio di Federico, che abbandon\u00f2 la causa siciliana rimanendo fedele al re Giacomo II di Aragona, ed alla sua scelta in favore degli Angioini e della Chiesa.\nIl nuovo Re di Sicilia priv\u00f2 il Mosca del possesso della contea, che pass\u00f2 a sua sorella Isabella Mosca, e per diritto coniugale al di lei consorte Manfredi Chiaramonte Prefoglio, che per averlo servito nella sua causa, il 25 marzo 1296, invest\u00ec della Contea di Modica:\nCon i Chiaramonte la Contea di Modica, il cui territorio era limitato soltanto alla sua capitale, alla signoria di Scicli e alla terra di Pozzallo (propriet\u00e0 del Conte di Modica), si ingrand\u00ec, poich\u00e9 ad essa furono aggregate le signorie di Ragusa (con la terra di Gulfi compresa) e Caccamo (possedimento quest'ultimo della famiglia Chiaramonte in provincia di Palermo), che il Conte Manfredi aveva ereditato dal nonno materno Giovanni Prefoglio.. A Manfredi Chiaramonte fu inoltre assegnato, come si legge nel Diploma di concessione, il feudo di Spaccaforno. Intorno al 1299, il Conte Manfredi rifond\u00f2 Gulfi, rasa al suolo dagli Angioini, con il nome di Chiaramonte.\nIl 22 febbraio 1361 con diploma conferito dal re Federico IV di Sicilia, la Contea di Modica ottenne la \"giurisdizione criminale amplissima\", istituendo cos\u00ec la Gran Corte, che da quel momento Modica non cess\u00f2 pi\u00f9 di avere. Nel 1391, i Chiaramonte fondarono \"La Commenda di San Giovanni Battista di Modica\" del Sovrano Militare Ordine Gerosolimitano di Rodi, che ebbe vita fino al XIX secolo.\nI nobili di tutta Europa, accolti in qualit\u00e0 di Cavalieri Ospitalieri nel succitato \"Sovrano Militare Ordine Gerosolimitano di Rodi e di Malta\", abbreviato in Sovrano Militare Ordine di Malta (SMOM), vennero suddivisi, dopo il 1319, in varie compagnie, per nazione di provenienza. Erano esclusi dalla possibilit\u00e0 di essere accolti nella Sacra Milizia \"coloro che provenivano da citt\u00e0 macchiate dall'onta del vassallaggio feudale\", con la sola eccezione, in Sicilia, della \"ammissione degli uomini della contea di Modica, forse perch\u00e9 il signore di quel luogo appariva cos\u00ec potente da essere considerato nell'isola un piccolo re che sovrastava in forze, ricchezza ed autorit\u00e0 finanche alcuni piccoli sovrani dell'Italia centro settentrionale\".\nNel periodo dei Chiaramonte (1296-1392), a Ragusa erano presenti solo alcuni aspetti amministrativi, come la Cancelleria e l'Archivio (in pratica gli archivi di famiglia Chiaramonte coincidevano con gli archivi comitali), per il motivo che si trovavano in quella sede dal momento in cui aveva preso possesso della Contea di Ragusa la signora Marchisia Prefoglio, moglie di Federico Chiaramonte, signore di Agrigento. Il Castello della famiglia Chiaramonte a Ragusa Ibla continuava ad essere la residenza preferita dai Conti quando visitavano la loro Contea, visto che la loro attivit\u00e0 politica si svolgeva alla corte di Palermo, dove gi\u00e0 nel 1307 avevano iniziato la costruzione del Palazzo Chiaramonte detto \"Steri\", e dove risiedevano di norma.\nLa Contea di Modica \"Regnum in Regno\": i Cabrera (1392-1529).\nI Chiaramonte persero la Contea di Modica con Andrea, condannato alla decapitazione nel 1392 a Palermo dopo un sommario processo per presunto tradimento nei confronti della Corona d'Aragona, con il re Martino il Vecchio che aveva inviato una flotta a conquistare la Sicilia guidata dal generale il visconte catalano Bernardo Cabrera.\nIl Visconte di Cabrera, Grande ammiraglio del Regno, il 5 giugno 1392 ricevette investitura dal re Martino I di Sicilia della Contea di Modica, con la formula \"sicut Ego in Regno Meo et Tu in Comitato tuo\" - contenuta nel documento d'investitura - che dotava questo territorio di ampia autonomia, e perci\u00f2 nei secoli considerato un \"Regnum in Regno\", tanto che le investiture erano in realt\u00e0 una sorta di \"atto dovuto\", un cerimoniale che veniva fatto in date spesso posteriori all'insediamento dei nuovi conti, mentre il potere del conte in carica veniva esercitato senza alcuna soluzione di continuit\u00e0.\nIl 20 giugno 1392 il Re Martino concedette a Bernardo Cabrera un altro diploma con il quale alla Contea di Modica furono attribuiti diversi privilegi, tra cui il \"massimo imperio\", di cui nessun territorio feudale della Sicilia godette. Modica divenne sede di un Tribunale di Gran Corte, con le stesse attribuzioni della Regia Gran Corte di Palermo, da cui era indipendente. Nel suo tribunale infatti, si poteva esercitare il diritto di appello, fino ad allora riservato esclusivamente dalla \"Regia Magna Curia\" di Palermo.\nIl Tribunale della Gran Corte di Modica era presieduto dal Luogotenente del Conte, o dal Governatore, e composto di tre Giudici \"utriusque juris doctores\" e di un avvocato fiscale. Era sede inoltre della Curia di Appello non soltanto per le prime ma anche per le seconde appellazioni, che neppure la citt\u00e0 di Palermo aveva: ad avere infatti il giudice delle seconde appellazioni erano, in Sicilia, soltanto il Conte di Modica e l'Arcivescovo di Monreale; tutte le altre citt\u00e0 dovevano ricorrere per il secondo appello alla Regia Magna Curia.\nNel 1406 il Conte Cabrera codific\u00f2 le \"Consuetudini di Modica\", un insieme di norme giuridiche civili e penali preposto alla regolazione della vita sociale ed economica dei cittadini. Nel 1408 fu acquisito il casale di Biscari e integrato nella Contea, che poi per\u00f2 venne perso nel 1416 dopo una lite giudiziaria a seguito della quale fu assegnato al nobile catanese Antonio Castello.\nA Bernardo Cabrera, morto nel 1423, succedette il figlio Bernardo Giovanni, che amministr\u00f2 la Contea in maniera pessima: fu cos\u00ec che nel 1447 i cittadini ragusani, ormai esausti delle sue angherie e dei suoi soprusi, ma soprattutto delle sue ruberie e appropriazioni indebite, si ribellarono, assaltarono il castello, gli uccisero un figlio naturale, inchiodato in forma di crocifisso sul portone del Castello di Ragusa e bruciarono l'archivio feudale, distruggendo inconsciamente tutti i documenti di un secolo e mezzo di storia della Contea di Modica. Il Conte Bernardo Giovanni, accusato di tirannia dal vicer\u00e9 Lope Xim\u00e9nez de Urrea, che intervenne facendo sedare la rivolta, fu condannato al pagamento di 60.000 scudi. Per pagare questa sanzione inflittagli dal Vicer\u00e9 di Sicilia, il Conte di Modica non disponendo di questa cifra, fu costretto a ricavarla attraverso la vendita delle baronie di Alcamo, Calatafimi, Comiso, Giarratana, Monterosso e Spaccaforno, avvenute tra il 1450 e il 1455. Con la perdita di Comiso, Giarratana e Monterosso, la Contea di Modica vide perci\u00f2 ridimensionato il proprio territorio.\nNel periodo del Conte Bernardo Giovanni inizi\u00f2 la distribuzione dei terreni in enfiteusi ai contadini, che divennero piccoli proprietari \"de facto\" pagando un canone annuo al Conte. Nel giro di un secolo, i contadini pi\u00f9 ricchi diventeranno proprietari \"di diritto\" delle loro terre, pagando un riscatto ai conti che si succedettero: fu cos\u00ec che nella Contea di Modica, con due secoli di anticipo rispetto al resto della Sicilia latifondista, nacque una ricca borghesia fondiaria.\nGli Enriquez-Cabrera.\nIl dominio dei Cabrera sulla Contea di Modica ebbe a concludersi nella seconda met\u00e0 del XVI secolo: la famiglia si estinse con Anna de Cabrera y Moncada, morta nel 1565, la quale aveva sposato nel 1530 lo spagnolo Luis Enr\u00edquez y Gir\u00f3n, II duca di Medina de Rioseco. La famiglia Enriquez era di origine reale e discendeva dal re Alfonso XI di Castiglia, e i suoi esponenti ebbero la carica di Almirante di Castiglia.\nGli Enriquez presero perci\u00f2 possesso della Contea, e nessun componente di questa famiglia risiedette stabilmente a Modica, ad eccezione di Luis Enr\u00edquez de Cabrera, III duca di Medina de Rioseco, che vi dimor\u00f2 dal 1564 al 1566, poich\u00e9 inviato dal padre per rimisurare tutte le terre assegnate in \"enfiteusi\", onde recuperare quelle usurpate, che poi provvide ad assegnare nuovamente, racimolando denaro contante.\nUno di loro, Juan Alfonso Enr\u00edquez de Cabrera, V duca di Medina de Rioseco e XIX conte di Modica, fu vicer\u00e9 di Sicilia nel 1641-43 e vicer\u00e9 di Napoli nel 1644-46. Sua madre fu la contessa Vittoria Colonna, ed in suo onore venne intitolato il borgo di Vittoria, fondato per volont\u00e0 della medesima sul vasto feudo di Boscopiano, nella parte occidentale della Contea, con \"licentia populandi\" concessa dal Vicer\u00e9 di Sicilia il 17 aprile 1606, confermata con regio privilegio dell'11 marzo 1607 ed esecutoriato il 29 maggio 1607. Il conte Juan Alfonso soggiorn\u00f2 nel 1643 a Modica, e il popolo in tripudio per la visita del suo Conte e Vicer\u00e9, ebbe in dono dallo stesso il vessillo strappato ai francesi nella vittoriosa battaglia di Fontarabia, a cui prese parte. Fu il periodo di massimo splendore della Contea e di Modica in particolare, terza per importanza tra le citt\u00e0 siciliane, tanto che lo storico Placido Carrafa, nel libretto \"Sycaniae descriptio\" del 1653, cos\u00ec scriveva: \"Triplex in Regno celebratur gubernium, Panormitanum, Messanense, Motucanum\".\nAll'inizio del XVIII secolo ebbe inizio la guerra di successione spagnola, che interess\u00f2 anche la Sicilia in quanto dominio del Regno di Spagna, e conte di Modica fu Juan Tom\u00e1s Enr\u00edquez de Cabrera: Filippo di Borbone, duca d'Angi\u00f2 fu incoronato nuovo Re con il nome di \"Filippo V di Spagna\", come disposto per testamento dal defunto zio il re Carlo II di Spagna, ma la sua ascesa al trono del regno iberico venne contestata dai rappresentanti delle altre monarchie europee, in particolare gli Asburgo, che da tempo avanzavano pretese su di esso con l'insediamento dell'arciduca Carlo d'Austria. L'Enr\u00edquez si schier\u00f2 in favore delle pretese asburgiche, e perci\u00f2 il neosovrano borbonico nel 1702 lo condann\u00f2 a morte per tradimento e alla confisca dei suoi beni, tra cui la stessa Contea di Modica che venne reintegrata al Regio Demanio.\nLa guerra di successione spagnola si concluse nel 1713 a seguito della Pace di Utrecht, nel cui trattato furono stabilite alcune condizioni, tra queste la cessione da parte spagnola del Regno di Sicilia al duca Vittorio Amedeo II di Savoia, che diventava cos\u00ec nuovo monarca dell'isola. Il Re di Spagna assunse il titolo di Conte di Modica, ma non si tratt\u00f2 di un ripristino dello Stato comitale, bens\u00ec della creazione di un\"enclave\" spagnola nel territorio della Sicilia sabauda.\nIl re Filippo V di Spagna, onde difendere l'autonomia e la sovranit\u00e0 della Contea dai tentativi di ingerenza sabauda, assegn\u00f2 alla citt\u00e0 di Modica un reggimento di cavalleria, ed affianc\u00f2 al Governatore - al cui comando erano da sempre 12 alabardieri - un ministro spagnolo con funzioni di controllo amministrativo. E infatti fu da Modica che nel 1718 part\u00ec il tentativo, da parte della Corona spagnola, di riconquistare la Sicilia, che torn\u00f2 alla Spagna per due anni. Dalla contea rimasta spagnola partirono 500 soldati per Augusta, ma dopo qualche primo successo, il tentativo di riconquista di tutta la Sicilia and\u00f2 a vuoto, in seguito alla sconfitta della flotta spagnola nella battaglia di Capo Passero. I Savoia scambiarono la Sicilia con la Sardegna, mentre Filippo V, col trattato dell'Aja del 1720, perse la Contea e tutta la Sicilia, che passarono all'Austria.\nGli ultimi conti.\nPassato nel 1720 il Regno di Sicilia sotto la sovranit\u00e0 asburgica, nel 1722 l'Imperatore Carlo VI riconcesse la Contea agli Enr\u00edquez, assegnandola a Pascual Enr\u00edquez de Cabrera y Almansa, nipote ed erede legittimo di Giovanni Tommaso, che lo sostenne durante la guerra di successione spagnola, anche se l'investitura avvenne il 15 febbraio 1729. Morto nel 1740, non avendo avuto ottenuto discendenza dalla consorte Josefa Pacheco y T\u00e9llez-Gir\u00f3n dei Duchi di Uzeda, gli succedette la sorella Mar\u00eda, morta nubile e senza eredi nel 1742.\nUltima rampolla dei Duchi Medina de Rioseco, prima di morire design\u00f2 alla successione dei suoi beni una sua consanguinea, la nobildonna Mar\u00eda Teresa \u00c1lvarez de Toledo y Haro dei Duchi di Alba, nipote di Juan Gaspar Enr\u00edquez de Cabrera y Sandoval, XX conte di Modica, che prese investitura degli Stati ereditati dagli Enr\u00edquez de Cabrera il 1\u00ba luglio 1742. Spos\u00f2 Manuel Jos\u00e9 de Silva y Toledo, X conte di Galve, da cui ebbe tre figli, tra cui Fernando de Silva y Alvarez de Toledo, XII duca d'Alba. I Silva de Mendoza possedettero la Contea di Modica fino al 1802 con Maria Teresa Cayetana de Silva, XIII duchessa d'Alba, meglio nota semplicemente come \"Cayetana\", famosa per aver avuto una relazione con il pittore Francisco Goya.\nNon avendo avuto figli naturali, a Cayetana succedette nei titoli e nei beni il cugino Carlos Miguel Fitz-James Stuart y Silva, che fu anche l'ultimo feudatario. Con l'abolizione del feudalesimo con legge del 12 dicembre 1816, e la definitiva incorporazione del territorio della Contea nel Regno delle Due Sicilie, il titolo di Conte di Modica non fu collegato al possesso dell'immenso patrimonio di un tempo, ormai gravato da debiti e ipoteche, e fin\u00ec in casa dei successivi duchi spagnoli di Alba de Tormes."}
{"id": "387879", "revid": "287204", "url": "https://it.wikipedia.org/wiki?curid=387879", "title": "Franz G\u00fcrtner", "text": "Biografia.\nFiglio di un macchinista ferroviere, si laure\u00f2 in giurisprudenza a Monaco di Baviera e prese parte alla Prima guerra mondiale, combattendo in Francia ed in Palestina e ricevendo due Croci di Ferro al valor militare.\nAl termine del conflitto pratic\u00f2 l'attivit\u00e0 forense diventando celebre nel suo campo e l'8 novembre del 1922 divenne Ministro della Giustizia del \"land\" di Baviera, sostenuto dal Partito Popolare Nazionale Tedesco. Conserv\u00f2 tale incarico fino al 1932, allorch\u00e9 venne nominato Ministro della Giustizia tedesco dal Cancelliere Franz von Papen.\nUomo politico di estrema destra, difese Adolf Hitler dopo il fallito colpo di Stato del 1923 e persuase le autorit\u00e0 bavaresi a ritirare il divieto di ricostituzione del Partito Nazista. Ministro anche sotto Kurt von Schleicher, il \"F\u00fchrer\" lo ricompens\u00f2 per l'aiuto precedentemente accordatogli nominandolo ministro del suo governo nel 1933.\nPur essendo in disaccordo con gli aspetti pi\u00f9 tragici e crudeli del nazismo, prefer\u00ec non rinunciare al suo incarico istituzionale. In ogni caso G\u00fcrtner non era un feroce antisemita, e secondo alcuni storici non \u00e8 un caso che Hitler abbia cominciato la soluzione finale del problema ebraico solo dopo il suo decesso."}
{"id": "387880", "revid": "1513836", "url": "https://it.wikipedia.org/wiki?curid=387880", "title": "Danimarca all'Eurovision Song Contest", "text": "La Danimarca ha partecipato a diverse edizioni dell'Eurovision Song Contest, anche se fu assente dalla manifestazione dal 1967 al 1977. Il paese ha vinto tre volte: nel 1963 con \"Dansevise\" di Grethe e J\u00f8rgen Ingmann, nel 2000 con \"Fly On The Wings Of Love\" degli Olsen Brothers e nel 2013 con \"Only Teardrops\" di Emmelie de Forest.\nLa Danimarca seleziona il proprio rappresentante tramite il Dansk Melodi Grand Prix, un festival musicale, ispirato dal Melodi Grand Prix, che si tiene normalmente nel mese di febbraio.\nPartecipazioni.\nNOTE:\nStatistiche di voto.\nFino al 2021, le statistiche di voto della Danimarca sono:\nAltri premi ricevuti.\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione."}
{"id": "387881", "revid": "1513836", "url": "https://it.wikipedia.org/wiki?curid=387881", "title": "Principato di Monaco all'Eurovision Song Contest", "text": "Il Principato di Monaco ha partecipato all'Eurovision Song Contest per la prima volta nel 1959. La sua presenza \u00e8 stata ininterrotta fino al 1979 quando cess\u00f2 di partecipare. Ritorn\u00f2 dal 2004 al 2006 con scarsi risultati.\nIl Monaco ha vinto una sola volta la manifestazione, l'edizione del 1971 con cantante, autori e direttore d'orchestra di nazionalit\u00e0 francese.\n\u00c8 l'unico paese vincitore che non ha mai ospitato la manifestazione. Come consuetudine avrebbe potuto organizzarlo nel 1972 ma non avendo le risorse e le strutture adeguate dopo aver chiesto un sostegno alla tv francese ha deciso di ritirarsi. Quell'anno quindi l'edizione sarebbe stata organizzata dalla BBC dopo che anche le tv di Spagna e Germania (paesi classificati al secondo e terzo posto) si erano ritirate.\nLa sua ultima partecipazione risale al 2006, negli anni seguenti la tv monegasca ha preferito non partecipare, perch\u00e9 non avendo paesi vicini che lo votano, per il principato \u00e8 impossibile qualificarsi per la finale.\nStatistiche di voto.\nFino al 2006, le statistiche di voto del Principato di Monaco sono:"}
{"id": "387883", "revid": "253269", "url": "https://it.wikipedia.org/wiki?curid=387883", "title": "Patrick McGoohan", "text": "Biografia.\nMcGoohan era nato ad Astoria, nel distretto Queens di New York da due emigranti irlandesi, Thomas McGoohan e Rose Fitzpatrick. Ricevette un'educazione cattolica. Poco dopo la sua nascita, la famiglia torn\u00f2 in Irlanda a Mullaghmore, nella Contea di Leitrim, e sette anni pi\u00f9 tardi McGoohan si trasfer\u00ec in Inghilterra, a Sheffield, dove frequent\u00f2 la St. Vincent's School.\nDurante la seconda guerra mondiale fu evacuato a Loughborough, nella contea del Leicestershire, dove frequent\u00f2 il Ratcliffe College, in cui si mise in evidenza in matematica e nel pugilato. A 16 anni McGoohan lasci\u00f2 la scuola e torn\u00f2 a Sheffield dove svolse diversi lavori tra cui allevatore di polli, impiegato di banca e camionista prima di essere assunto come direttore di scena allo Sheffield Repertory Theatre. Qui in maniera accidentale prese avvio la sua carriera recitativa quando fu chiamato improvvisamente a sostituire un attore che si era ammalato. Fu in questo periodo che conobbe anche la futura moglie Joan Drummond.\nGli inizi.\nNel 1955 McGoohan recit\u00f2 in una produzione West End di una commedia chiamata \"Serious Charge\" nel ruolo di un prete accusato di essere omosessuale. Orson Welles rimase impressionato (\"intimidito\" ebbe poi a dire) dalla sua prova recitativa e lo volle al teatro di York nel suo \"Moby Dick-Rehearsed\", una riduzione per il palcoscenico del \"Moby Dick\", nella parte di Starbuck. Nel 1969 Welles dichiar\u00f2 che secondo lui McGoohan \"sarebbe oggi, credo, uno dei pi\u00f9 grandi attori della nostra generazione, se la televisione non se lo fosse preso. Pu\u00f2 ancora diventarlo. Era stato grandioso nella parte di Starbuck\" e \"con tutti gli attributi richiesti, gli sguardi, l'intensit\u00e0, l'indiscutibile capacit\u00e0 recitativa e gli occhi ammiccanti.\"\nLa sua prima apparizione cinematografica fu in un ruolo non accreditato in \"I guastatori delle dighe\" (1955), dove era una guardia davanti ad una sala riunioni. Aveva una battuta - \"Sorry, old boy, it's secret \u2013 you can't go in. Now, c'mon, hop it!\" che per\u00f2 \u00e8 stata tagliata in diverse versioni del film.\nMentre lavorava come controfigura durante i provini, McGoohan fu ingaggiato dalla Rank Organisation. I produttori erano probabilmente interessati a capitalizzare le sue capacit\u00e0 pugilistiche ed il suo aspetto fisico, piuttosto che la sua recitazione: cos\u00ec gli fu affidato il ruolo del ragazzo cattivo in alcuni film come \"I piloti dell'inferno\" (1957) al fianco di Sean Connery e nel commerciale \"La zingara rossa\" (1958). Dopo alcuni film ed alcune discussioni con il management il contratto fu infine risolto.\nRimasto senza contratto, cominci\u00f2 a lavorare in televisione vincendo un BAFTA nel 1960. In teatro diresse il \"Brand\" di Ibsen per il quale vinse un premio e nell'agosto 1959 appar\u00ec in una produzione della BBC tuttora esistente.\nGli anni '60: \"Gioco pericoloso\".\nBen presto il produttore esecutivo Lew Grade propose a McGoohan una serie televisiva in cui lui avrebbe recitato nel ruolo dell'agente segreto della NATO John Drake. Rimasto scottato dall'esperienza con la Rank Organisation, McGoohan richiese diverse garanzie contrattuali prima di accettare il ruolo: tutte le scene di lotta sarebbero dovute essere differenti tra loro; il personaggio avrebbe dovuto sempre usare prima il cervello e poi la pistola; e, cosa che inorrid\u00ec la produzione, nessuna scena di bacio. La serie debutt\u00f2 nel 1960 con il titolo di \"Gioco pericoloso\", con puntate di mezzora orientate prevalentemente al gusto del pubblico americano. La serie ebbe un successo discreto ma inferiore a quello atteso. La produzione dur\u00f2 una sola stagione per un totale di 39 episodi. Alla fine della stagione, alla domanda se avesse gradito il proseguimento della serie, McGoohan rispose \"Forse, ma lasciatemi dire una cosa: preferirei fare venti serie televisive che passare quello che ho passato dopo aver firmato con la Rank qualche anno fa, cosa per la quale non biasimo altri che me stesso.\"\nIl successo ottenuto permise a McGoohan di ricevere una proposta per il ruolo di James Bond in \"Agente 007 - Licenza di uccidere\" ma lui, da cattolico, rifiut\u00f2 il ruolo per motivazioni etiche, sebbene poi il successo di Bond gli torn\u00f2 indirettamente utile, in quanto contribu\u00ec a rivitalizzare \"Gioco pericoloso\".\nPrima di ci\u00f2, McGoohan lavor\u00f2 con la Disney in \"Le tre vite della gatta Tomasina\" e \"The Scarecrow of Romney Marsh\". Dopo aver rifiutato anche il ruolo di Simon Templar ne \"Il santo\", Lew Grade gli offr\u00ec di riprendere il ruolo di John Drake. Questa volta McGoohan avrebbe avuto ancor pi\u00f9 voce nella serie. \"Gioco pericoloso\" fu riesumato nel 1964 in un nuovo formato da un'ora. I copioni ora lasciavano pi\u00f9 margini di libert\u00e0 a McGoohan: la serie ebbe successo e portarono McGoohan a diventare l'attore pi\u00f9 pagato del Regno Unito, mentre il programma and\u00f2 avanti per altri tre anni. Dopo aver girato i due episodi a colori di \"Gioco pericoloso\", McGoohan comunic\u00f2 a Lew Grade l'intenzione di abbandonare lo show a favore di un altro programma.\n\"Il prigioniero\".\nDi fronte alla volont\u00e0 di McGoohan di abbandonare \"Gioco pericoloso\", Grade gli chiese se era ancora disponibile a lavorare ancora con lui per qualcos'altro. McGoohan gli propose la bozza di quella che in seguito sarebbe stata chiamata una miniserie incentrata su un agente segreto che si dimette ed improvvisamente si risveglia in una prigione dall'aspetto di un villaggio vacanze. Grade gli chiese un budget che McGoohan aveva gi\u00e0 preparato e con una stretta di mano un sabato mattina trovarono l'accordo per realizzare \"Il prigioniero\". Oltre ad esserne il protagonista, McGoohan ne era anche il produttore esecutivo, dando vita alla \"Everyman Films\" insieme al produttore David Tomblin; inoltre scrisse e diresse diversi episodi, in alcuni casi utilizzando pseudonimi. I sette episodi commissionati in origine alla fine divennero diciassette.\nIl prigioniero che d\u00e0 il titolo alla serie, chiamato anche \"Numero Sei\", passa l'intera serie a cercare di scappare da una lussuosa isola in cui \u00e8 prigioniero chiamata \"Il villaggio\" e a scoprire l'identit\u00e0 della sua nemesi, il \"Numero Uno\". Gli amministratori del Villaggio provano in ogni modo a carpire da lui le motivazioni che lo hanno portato a dimettersi dall'incarico di spia, cosa che lui si rifiuta di dire. La location della serie, con le sue architetture italianeggianti, \u00e8 la cittadina di Portmeirion nel Galles del Nord.\n\"Il prigioniero\" fu una serie cerebrale totalmente innovativa rispetto ai canoni dei telefilm dell'epoca. Il Numero Sei divenne il ruolo di McGoohan pi\u00f9 famoso. E come spesso accade, sfortunatamente, questo ruolo divenne anche la sua prigione: Numero Sei era cos\u00ec ossessivamente opposto all'autorit\u00e0 che ogni qual volta McGoohan in seguito interpret\u00f2 personaggi che avevano in qualche modo qualcosa a che fare con i concetti di individualit\u00e0 e libert\u00e0, inevitabilmente il personaggio veniva paragonato al suo ruolo ne \"Il prigioniero\", come avvenne per esempio con il suo ruolo di direttore del carcere in \"Fuga da Alcatraz\" (1979). \"Mel Gibson sar\u00e0 sempre \"Mad Max\", ed io sar\u00f2 sempre un Numero\".\nDalla fine degli anni '60 agli anni '80: cinema e \"Colombo\".\nMcGoohan \u00e8 apparso in molti film, tra cui - al fianco di Rock Hudson - \"Base artica Zebra\" (1968), per il quale fu acclamato dalla critica, e \"Wagon-lits con omicidi\" (1976) con Gene Wilder e Richard Pryor. Nel 1977 fu il protagonista della serie TV \"Professione medico\" nel ruolo di un ex-medico dell'esercito che si era ritirato per svolgere la professione privatamente (qualcuno lo considera un antenato di \"Dr. House - Medical Division\"). Recit\u00f2 con Clint Eastwood in \"Fuga da Alcatraz\" (1979) nella parte del crudele direttore del penitenziario. Apparve anche in \"Scanners\" (1981), un fanta-horror diretto da David Cronenberg, nel ruolo di uno psichiatra che studia i fenomeni paranormali e l'effetto delle droghe sintetiche sul cervello umano, oltre alla possibilit\u00e0 dell'influenza altrui sulla mente (riavvicinandosi quindi alle tematiche del telefilm \"Il prigioniero\").\nDiresse Richie Havens in una versione rock-opera dell\"Otello\" intitolata \"Catch My Soul\". Nel 1985 la sua unica apparizione in una produzione di Broadway, \"Pack of Lies\" di Hugh Whitemore in cui recit\u00f2 accanto a Rosemary Harris nel ruolo di un agente dell\"'intelligence\" britannica. Ricevette una nomination per il Drama Desk Award come miglior attore protagonista.\nMcGoohan vinse anche due Emmy per le sue interpretazioni in \"Colombo\" con il suo amico di lunga data Peter Falk. McGoohan disse che la sua prima apparizione in \"Colombo\", nell'episodio \"Alle prime luci dell'alba\" (1974), era probabilmente il suo ruolo americano preferito. Di \"Colombo\" diresse anche cinque episodi (inclusi tre dei quattro in cui ebbe la parte dell'assassino), ne scrisse uno e ne produsse due. McGoohan rest\u00f2 coinvolto con la serie di \"Colombo\" dal 1974 al 2000 e sua figlia Catherine McGoohan fece un'apparizione con lui nell'ultimo episodio da lui diretto, \"Scandali ad Hollywood\".\nGli anni '90.\nMcGoohan recit\u00f2 in \"The Best of Friends\" (1991) per il canale Channel 4, in cui si narrava la storia dell'improbabile amicizia tra il curatore di un museo, una suora ed un drammaturgo: McGoohan interpretava George Bernard Shaw insieme a John Gielgud nella parte di Sydney Cockerell e Wendy Hiller in quella di Suor Laurentia McLachlan. Negli Stati Uniti il dramma fu trasmesso dalla PBS nell'ambito della serie \"Masterpiece Theatre\". Sempre in questo periodo recit\u00f2 nella parte di re Edoardo I d'Inghilterra in \"Braveheart - Cuore impavido\" (1995), diretto e interpretato da Mel Gibson, ed in quella del giudice Omar Noose ne \"Il momento di uccidere\" (1996) di Joel Schumacher, con Sandra Bullock, Samuel L. Jackson, Kevin Spacey e Ashley Judd. Nello stesso anno lavor\u00f2 anche in \"Uomo mascherato\" (1996), adattamento cinematografico del fumetto.\nGli anni 2000.\nNel 2000 \"riprese\" il suo storico personaggio de \"Il prigioniero\" doppiando Numero Sei in una puntata-parodia de \"I Simpson\", \"Galeotto fu il computer e chi lo us\u00f2\". In questo episodio, Homer Simpson per il suo sito di pettegolezzi si inventa che tramite il vaccino il governo stia dominando le menti della popolazione. Per tale notizia Homer viene rapito da una misteriosa organizzazione e si risveglia segregato in un posto chiamato \"l'isola\" con il nome di Numero Cinque, mentre a casa viene sostituito da un sosia. Sull'isola stringe amicizia con Numero Sei al quale ruba la barca che aveva costruito per fuggire. Quando il Rover (la sfera bianca) esce per recuperarlo, Homer lo fa esplodere con una forchetta.\nL'ultimo ruolo cinematografico di McGoohan \u00e8 stato il doppiaggio di Billy Bones nel film di animazione \"Il pianeta del tesoro\", uscito nel 2002. Nello stesso anno ricevette il Premio Prometheus per \"Il prigioniero\". Il nome di McGoohan fu accostato pi\u00f9 volte a progetti poi abortiti di realizzare una versione cinematografica de \"Il prigioniero\". Nel 2002 il regista Simon West fu ingaggiato per realizzare una versione di questa storia. McGoohan figurava tra i produttori esecutivi per il film, che per\u00f2 non fu mai realizzato. In seguito un progetto analogo fu proposto a Christopher Nolan ma il materiale era troppo difficile per adattarlo ad un film. McGoohan non fu coinvolto nel progetto che \u00e8 stato ultimamente completato. Una rivisitazione della serie, \"The Prisoner\", fu girata come miniserie (sei puntate da 45') per il network via cavo AMC nel 2008 e trasmessa nel novembre 2009.\nVita privata.\nMcGoohan si innamor\u00f2 dell'attrice Joan Drummond durante i suoi anni a Sheffield. I due convolarono a nozze il 19 maggio 1951. Dal matrimonio sono nate tre figlie, Catherine (1952), Anne (1959) e Frances (1960). Attorno alla met\u00e0 degli anni Settanta la famiglia McGoohan si trasfer\u00ec nel distretto di Pacific Palisades a Los Angeles.\nMorte.\nMcGoohan mor\u00ec il 13 gennaio 2009 al Saint John's Health Center di Santa Monica, in California, dopo una breve malattia. Le sue spoglie sono state cremate. Una biografia dell'attore fu pubblicata per la prima volta nel 2007 dalla Tomahawk Press, una successiva nel 2011 dalla Supernova Books."}
{"id": "387884", "revid": "838137", "url": "https://it.wikipedia.org/wiki?curid=387884", "title": "Sfera Dei Quattro Spiriti", "text": ""}
{"id": "387888", "revid": "339392", "url": "https://it.wikipedia.org/wiki?curid=387888", "title": "Midoriko", "text": ""}
{"id": "387890", "revid": "465169", "url": "https://it.wikipedia.org/wiki?curid=387890", "title": "Spagna all'Eurovision Song Contest", "text": "Dal 1961, la Spagna ha partecipato ininterrottamente all'Eurovision Song Contest, vincendo due volte: nel 1968 la vittoria venne assegnata a Massiel mentre nel 1969 la cantante Salom\u00e9 dovette condividere il premio con altre tre cantanti: Lul\u00f9 che rappresent\u00f2 il Regno Unito, Frida Boccara per la Francia e Lenny Kuhr per i Paesi Bassi.\nLe quattro canzoni avevano raggiunto lo stesso punteggio e in mancanza di un preciso regolamento la vittoria venne assegnata ex aequo. \nIn seguito per evitare questo inconveniente fu modificato il regolamento in modo tale da avere sempre un unico vincitore. \nNegli anni settanta le canzoni proposte hanno ottenuto ottimi piazzamenti ma in seguito non sono mai entrate tra le prime 10 posizioni.\nL'ultima top 5 risale al 1995, quando Anabel Conde si classific\u00f2 seconda, con la sua canzone \"Vuelve conmigo\".\nDal 2000 la Spagna fa parte dei Big Five assieme a Francia, Germania, Regno Unito e Italia. Nonostante i pessimi risultati degli ultimi anni, tra cui due ultimi posti, accede di diritto alla serata di finale. Nel 2012 \u00e8 tornata tra i primi dieci con Pastora Soler e nel 2014 con Ruth Lorenzo.\nPartecipazioni.\nNOTE:\nStatistiche di voto.\nFino al 2021, le statistiche di voto della Spagna sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico.\nCosti.\nA seguito di un'interrogazione parlamentare del deputato Ricardo Sixto, il presidente della TVE Leopoldo Gonz\u00e1lez-Echenique ha dichiarato che dal 2009 al 2013 sono stati spesi \u20ac1.900.000 per la partecipazione e la trasmissione dell'evento; egli ha anche dichiarato che sono stati spesi \u20ac427.613,99 per l'edizione del 2012 e \u20ac398.615,93 per l'edizione del 2013."}
{"id": "387891", "revid": "10190114", "url": "https://it.wikipedia.org/wiki?curid=387891", "title": "Sweep picking", "text": ""}
{"id": "387893", "revid": "6923", "url": "https://it.wikipedia.org/wiki?curid=387893", "title": "Andorra all'Eurovision Song Contest", "text": "Andorra ha debuttato all'Eurovision Song Contest nel 2004 e ha partecipato alla manifestazione ininterrottamente per sei volte fino al ritiro nel 2010. Il suo risultato migliore \u00e8 un 12\u00ba posto in semifinale, ottenuto nel 2007 dagli Anonymous con \"Salvem el m\u00f3n\".\n\u00c8 l'unica nazione che non si \u00e8 mai qualificata per la finale, e ha scelto il suo rappresentante tramite selezione tra il 2004 e il 2005 e nel 2009, optando per la selezione interna tra il 2006 e il 2008; in tali scelte \u00e8 sempre stata usata, anche parzialmente, la lingua catalana.\nStoria.\nL'emittente radiotelevisiva pubblica andorrana R\u00e0dio i Televisi\u00f3 d'Andorra (RTVA) entr\u00f2 a far parte dell'Unione europea di radiodiffusione (UER) nel 2002, iniziando a trasmettere con il commento l'Eurovision Song Contest nel 2003. Precedentemente il festival era visibile nel paese solo dai canali spagnoli La 1 e La 2 (TVE) e francesi TF1, France 2 e France 3 (France T\u00e9l\u00e9visions).\nLa nazione debutt\u00f2 all'Eurovision Song Contest 2004 di Istanbul istituendo, con la collaborazione dell'emittente televisiva catalana TV3, una finale nazionale chiamata 12 Punts. La prima rappresentante del Principato fu la cantante Marta Roure, che con \"Jugarem a estimar-nos\" non riusc\u00ec a qualificarsi per la finale.\nNonostante lo scarso risultato il programma godeva di un discreto successo nel paese e l'emittente quindi scelse di partecipare anche all'edizione successiva, selezionando, con il medesimo format, la cantante olandese Marian van de Wal. Anche lei non riusc\u00ec a qualificarsi per la finale, chiudendo, con la sua \"La mirada interior\", al 23\u00ba posto nella semifinale dell'evento.\nVisti gli insuccessi l'emittente decise di passare alla selezione interna, mandando all'Eurovision Song Contest 2006 la ventiduenne asturiana Jennifer Serrano che con \"Sense tu\" port\u00f2 a casa l'ultimo posto nella semifinale dell'evento. Per i due anni successivi continu\u00f2 la selezione interna e i due partecipanti, gli Anonymous e la cantante spagnola Gisela, continuarono a non qualificarsi per la finale, pur sfiorandola nel 2007.\nNel settembre 2008, con l'annuncio della partecipazione all'Eurovision Song Contest 2009, fu annunciata l'organizzazione di una finale nazionale che selezion\u00f2 la danese Susanne Georgi con \"La teva decisi\u00f3 (Get a Life)\", che non riusc\u00ec comunque a qualificarsi per la finale.\nA causa di un taglio dei fondi da parte del governo andorrano l'emittente, dopo un'iniziale applicazione per la partecipazione all'edizione del 2010, decise di ritirarsi dalla competizione. Nel corso dell'anno successivo fu anche nell'aria l'abbandono da parte di RTVA dell'UER ma nel 2012 questa eventualit\u00e0 fu scongiurata.\nNel 2019 il governo andorrano annunci\u00f2 che il paese aveva intenzione di tornare nella competizione e che avrebbe provveduto a trovare ed assegnare dei fondi per permettere all'emittente di sostenere i costi, ma l'ipotesi \u00e8 saltata.\nNel 2021 invece, Susanne Georgi aveva trovato degli sponsor pronti a sostenere un eventuale ritorno nel 2022.\nStatistiche di voto.\nFino al 2009, le statistiche di voto dell'Andorra sono:\nAltri premi ricevuti.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "387894", "revid": "1513836", "url": "https://it.wikipedia.org/wiki?curid=387894", "title": "Belgio all'Eurovision Song Contest", "text": "Il Belgio ha partecipato a quasi tutte le edizioni dell'Eurovision Song Contest, tranne che nel 1994, 1997 e nel 2001, a causa dello scarso risultato nell'edizione precedente.\nIl paese ha vinto una sola volta, nel 1986, con \"J'aime la vie\" cantata dall'allora tredicenne Sandra Kim, che \u00e8 oggi ricordata come la pi\u00f9 giovane vincitrice del concorso canoro.\nSi \u00e8 classificato per due volte al secondo posto, nel 1978 e nel 2003. Nel 2003 la folk band degli Urban Trad (che non vinsero per lo scarto di soli due punti) cant\u00f2 una canzone in una lingua inesistente, e lo stesso fecero 5 anni dopo gli Ishtar. Dall'introduzione delle due semifinali, ha conquistato la finale nel 2010, 2013, 2015, 2016, 2017 e 2021.\nL'olandese e il francese, lingue ufficiali del Belgio insieme al tedesco, si sono alternati negli anni nelle canzoni presentate dal paese. Negli ultimi anni per\u00f2 \u00e8 stato adottato, come altri paesi, l'inglese, mentre nel 2003 e 2008 si \u00e8 optato per delle lingue immaginarie.\nLe tv pubbliche, la fiamminga VRT e la vallona RTBF, trasmettono entrambe l'evento ma si alternano nell'organizzare la partecipazione e nella scelta della canzone e dell'artista; tale alternanza, almeno fino al 1996, si \u00e8 riflettuta anche nella lingua.\nPartecipazioni.\nNOTE:\nStatistiche di voto.\nFino al 2019, le statistiche di voto del Belgio sono:\nAltri premi ricevuti.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "387897", "revid": "1513836", "url": "https://it.wikipedia.org/wiki?curid=387897", "title": "Irlanda all'Eurovision Song Contest", "text": "L'Irlanda partecipa all'Eurovision Song Contest fin dal 1965. Detiene il record assoluto di vittorie, ben sette, ed \u00e8 pertanto considerata la \"Regina del Contest\". Inoltre \u00e8 l'unico paese ad aver vinto per tre anni consecutivi, nonch\u00e9 l'unico paese ad aver all'attivo due vittorie conquistate con lo stesso artista, Johnny Logan (tre vittorie come autore); un altro record lo detengono il Point Theatre di Dublino, che ha ospitato 3 volte l'evento (1994, 1995 e 1997) e la capitale irlandese stessa, che ben 6 volte ha ospitato la gara (1971, 1981, 1988, 1994, 1995 e 1997).\nNel 1993 il contest si \u00e8 tenuto a Millstreet, dove per la prima volta \u00e8 stata utilizzata una preselezione televisiva che ha dato la possibilit\u00e0 a tre nazioni di debuttare alla manifestazione musicale.\nStatistiche di voto.\nFino al 2019, le statistiche di voto dell'Irlanda sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:"}
{"id": "387900", "revid": "1513836", "url": "https://it.wikipedia.org/wiki?curid=387900", "title": "Bosnia ed Erzegovina all'Eurovision Song Contest", "text": "La Bosnia ed Erzegovina ha debuttato all'Eurovision Song Contest nel 1993 (qualificata nella preselezione di Lubiana), dopo la dissoluzione della Federazione Jugoslava. Da allora ha partecipato ad ogni edizione, tranne che nel 1998 e nel 2000 per i bassi risultati ottenuti l'anno prima, fino al 2012.\nNel 1993 la Repubblica di Bosnia ed Erzegovina, assieme ad altre sei nazioni che desideravano partecipare all'Eurovision Song Contest per la prima volta, partecip\u00f2 ad una semifinale che si svolse a Lubiana: si classific\u00f2 al secondo posto e pot\u00e9 cos\u00ec partecipare all'Eurovision Song Contest 1993.\nMiglior risultato \u00e8 stato un terzo posto nel 2006 con \"Lejla\" cantata dal gruppo Hari Mata Hari.\nA partire dal 2012 si \u00e8 ritirata per problemi economici della tv di stato.\n\u00c8 ritornata nell'edizione 2016 a Stoccolma, quattro anni dopo l'ultima partecipazione, ma per la prima volta dall'introduzione delle semifinali non si \u00e8 qualificata per la serata finale.\nA partire dal 2017 si ritira nuovamente dalla manifestazione sempre a causa di problemi economici.\nPartecipazioni.\nNOTE:\nStatistiche di voto.\nFino al 2016, le statistiche di voto della Bosnia ed Erzegovina sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBosnia ed Erzegovina come parte della Jugoslavia all'Eurovision Song Contest.\nSolo in quattro occasioni una canzone bosniaca fu designata rappresentante della Jugoslavia all'Eurovision Song Contest."}
{"id": "387901", "revid": "767487", "url": "https://it.wikipedia.org/wiki?curid=387901", "title": "Christen Raunki\u00e6r", "text": "Conosciuto soprattutto per il suo sistema di classificazione delle forme biologiche vegetali, il sistema Raunki\u00e6r, con cui le piante vengono categorizzate in base alla posizione delle gemme durante la stagione avversa. Questo sistema venne descritto nel 1934 nella sua opera \"The Life Forms of Plants and Statistical Plant Geography\", pubblicata dall'Oxford University Press.\nDurante la sua vita, dopo la laurea in biologia e la specializzazione in botanica, Raunki\u00e6r lavor\u00f2 presso l'Universit\u00e0 di Copenaghen, dove fu assistente scientifico dell'Orto e del Museo Botanico, dal 1893 al 1911, e professore di botanica dal 1912 al 1923. "}
{"id": "387902", "revid": "1222", "url": "https://it.wikipedia.org/wiki?curid=387902", "title": "Christen Christiansen Raunkiaer", "text": ""}
{"id": "387904", "revid": "1990283", "url": "https://it.wikipedia.org/wiki?curid=387904", "title": "Portogallo all'Eurovision Song Contest", "text": "Il Portogallo ha partecipato all'Eurovision Song Contest per la prima volta nel 1964.\n\u00c8 stato assente nel 1970, nel 2000 (per il 21\u00ba posto dell'anno prima che ha costretto il paese a un anno di pausa), nel 2002 (stesso motivo del 2000, ma quando l'EBU ha deciso di ripescarla tra i partecipanti passivi, ha rifiutato per problemi interni), nel 2013 e 2016 (motivazioni di ordine economico e difficolt\u00e0 di RTP). Dall'introduzione delle due semifinali, ha centrato la finale cinque volte.\nIl Portogallo ha vinto per la prima volta nel 2017 con la canzone \"Amar pelos dois\" cantata da Salvador Sobral, portando il suo paese alla vittoria dopo 53 anni dal suo debutto. RTP ha organizzato l'edizione 2018 alla Altice Arena di Lisbona.\nIl rappresentante del Portogallo \u00e8 stato quasi sempre scelto attraverso il Festival da Can\u00e7\u00e3o, che si svolge dal 1964. Uniche eccezioni sono state il 2004 (scelta attraverso un talent) e 2005 (scelta interna di RTP). Inoltre il paese iberico fino al 2021 ha sempre portato in gara la sua lingua, talvolta inframezzata da estratti di altri idiomi.\nPartecipazioni.\nNOTE:\nStatistiche di voto.\nFino al 2021, le statistiche di voto del Portogallo sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e capo della delegazione per la Svezia fino al 2021) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "387907", "revid": "1498232", "url": "https://it.wikipedia.org/wiki?curid=387907", "title": "Russia all'Eurovision Song Contest", "text": "La Russia ha debuttato all'Eurovision Song Contest nel 1994, anche se l'Unione Sovietica stava progettando un possibile debutto nel 1987 per avvicinarsi all'Occidente. Nell'edizione del 1996 ci fu una preselezione per poter partecipare al concorso, ma la Russia fu uno dei sette paesi che non riusc\u00ec a qualificarsi. Dopo aver collezionato due terzi e tre secondi posti, ha vinto nel 2008 con Dima Bilan, acquisendo il diritto a ospitare l'edizione 2009. Seguiranno altri due secondi posti e due terzi posti.\nDal 2008, la partecipazione e la trasmissione dell'evento sono attribuite alternativamente ai canali televisivi pubblici Pervyj kanal e Rossija 1 (quest'ultima parte di VGTRK).\nPer la prima volta dall'introduzione delle semifinali, nel 2018, non si qualifica per la finale.\nIn seguito alla decisione dell'UER di escludere la nazione dal partecipare all'edizione 2022 del concorso dovuto alla crisi russo-ucraina del 2021-2022, con la successiva invasione del territorio ucraino da parte delle forze armate russe, il 26 febbraio 2022 tutte le emittenti russe hanno interrotto l'affiliazione con l'ente paneuropeo.\nEurovision Song Contest 2017.\nPer l'edizione 2017 del concorso, la Russia aveva scelto la cantante affetta da disabilt\u00e0 Julija Samojlova, che avrebbe dovuto rappresentare la Federazione con la canzone \"Flame Is Burning\". Per\u00f2, il 22 marzo dello stesso anno i servizi di sicurezza ucraini emisero un divieto di accesso per tre anni sul territorio ucraino nei confronti della cantante. La causa di ci\u00f2 era un'esibizione del 2015 di Julija Samojlova in Crimea, la cui annessione alla Russia nel 2014 \u00e8 contestata dall'Ucraina, senza aver ottenuto l'assenso delle autorit\u00e0 ucraine. Il supervisore esecutivo dell'evento Jon Ola Sand, aveva espresso la volont\u00e0 di parlare con il comitato di sicurezza ucraino per posticipare il bando imposto a Samojlova, tuttavia, il 31 marzo 2017, il divieto venne reso definitivo. Dopo le controversie dovute al bando, il canale televisivo russo Pervyj Kanal annunci\u00f2 ufficialmente che non avrebbe trasmesso l'evento, una decisione che equivaleva alla rinuncia della Russia a partecipare all'Eurovision Song Contest 2017 Precedentemente era stato annunciato da Rossija 1 e Pervyj kanal che, in caso di mancato ritiro del bando imposto dalle autorit\u00e0 ucraine, Julija Samojlova avrebbe rappresentato la Russia all'edizione del 2018, cosa poi successivamente confermata.\nPartecipazioni.\nNOTE:\nStatistiche di voto.\nFino al 2019, le statistiche di voto della Russia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "387913", "revid": "1222", "url": "https://it.wikipedia.org/wiki?curid=387913", "title": "Raunk.", "text": ""}
{"id": "387930", "revid": "1513836", "url": "https://it.wikipedia.org/wiki?curid=387930", "title": "Marocco all'Eurovision Song Contest", "text": "Il Marocco \u00e8 l'unico paese africano ad aver partecipato all'Eurovision Song Contest. Nonostante le diversit\u00e0 politico-geografiche e culturali rispetto all'Europa, prese parte all'edizione del 1980. Il Marocco pot\u00e9 partecipare in quanto membro dell'Unione europea di radiodiffusione e si classific\u00f2 diciottesimo con 7 punti avuti dall'Italia. Nel 1977 anche la Tunisia avrebbe dovuto partecipare alla manifestazione (anticipando cos\u00ec il Marocco di tre anni), tuttavia si ritir\u00f2 quando Israele conferm\u00f2 la sua partecipazione. Secondo alcune indiscrezioni, il Marocco avrebbe dovuto partecipare all'edizione 2012. Tuttavia, la notizia non fu ufficializzata e il rientro non avvenne.\nStatistiche di voto.\nFino al 1980, le statistiche di voto del Marocco sono:"}
{"id": "387962", "revid": "767487", "url": "https://it.wikipedia.org/wiki?curid=387962", "title": "Bibi. Diario di una sedicenne", "text": "Bibi. Diario di una sedicenne \u00e8 un film del 1974, diretto dal regista Joseph W. Sarno."}
{"id": "387963", "revid": "2128848", "url": "https://it.wikipedia.org/wiki?curid=387963", "title": "Broglio elettorale", "text": "Sono brogli elettorali tutte quelle operazioni illecite di manipolazioni del voto che tendono a falsare una consultazione elettorale.\nOrigine del termine.\nIl termine deriva dal verbo in francese antico \"broueillier\" o \"brouiller\", col significato di \"mescolare\".\nAccuse di brogli in Italia.\nL'accusa di brogli elettorali in Italia \u00e8 antica. Durante il Risorgimento, le annessioni dei regni preunitari al Regno d'Italia, vennero sempre ratificate mediante plebisciti. Tali consultazioni, a suffragio censitario, si svolsero senza tutela della segretezza del voto e talvolta in un clima di intimidazione. I \"no\" all'annessione furono in numero irrisorio e statisticamente improbabile. Il procedimento dei plebisciti durante il Risorgimento fu criticato da diverse personalit\u00e0 politiche ed il The Times sostenne che fu \u00ab\"la pi\u00f9 feroce beffa mai perpetrata ai danni del suffragio popolare\"\u00bb. Tale evento \u00e8 stato anche trattato nel romanzo \"Il Gattopardo\" di Giuseppe Tomasi di Lampedusa.\nAlla nascita della Repubblica Italiana, i monarchici attribuirono la loro sconfitta a brogli elettorali. Nella puntata del 5 febbraio 1990 della trasmissione \"Mixer\", condotta da Giovanni Minoli, and\u00f2 in onda un falso \"scoop\" secondo il quale il re avrebbe fatto in modo che il referendum proclamasse la Repubblica per evitare al paese la guerra civile, ma si trattava soltanto di un abile montaggio per esibire quanto la televisione potesse deformare la realt\u00e0 dei fatti e influenzare il pensiero dei cittadini, e scaten\u00f2 un mare di polemiche.\nNel 2006, appena conclusesi le elezioni politiche per il rinnovo del parlamento italiano, il presidente del Consiglio Silvio Berlusconi, primo caso nella cinquantennale storia della Repubblica di una tale grave contestazione da parte di un esponente del governo uscente, ha paventato l'ipotesi di brogli elettorali sebbene il presidente della Repubblica Carlo Azeglio Ciampi e il Ministro dell'interno Giuseppe Pisanu avessero espresso il loro compiacimento per lo svolgimento regolare delle elezioni.\nDurante i giorni dell'insediamento del Senato della Repubblica della XV legislatura, Roberto Calderoli ha continuato ad insistere sulle ipotesi di brogli elettorali, confermando la sua convinzione secondo la quale la Casa delle Libert\u00e0 \u00e8 risultata vittima di un complotto che l'ha privata della vittoria elettorale. \nAccuse di brogli al di fuori dell'Italia.\nUn caso acclarato di frode elettorale \u00e8 il referendum istituzionale nello Stato del Vietnam del 1955, dove i voti conteggiati per la repubblica superarono il numero degli elettori iscritti nelle liste elettorali.\nGravi controversie hanno investito le elezioni presidenziali del 2000 nello stato della Florida, che, per un soffio, e dopo settimane di esaminazioni da parte della Corte Suprema, hanno assegnato la vittoria allo sfidante repubblicano George W. Bush.\nAltre accuse di forti irregolarit\u00e0 sono state registrate durante le elezioni presidenziali americane del 2004, che hanno rieletto il presidente Bush, e le elezioni generali filippine dello stesso anno.\nPi\u00f9 recentemente forti sospetti di brogli elettorali ci sono stati in Bielorussia, nelle elezioni di marzo 2006, e nel febbraio durante le elezioni ad Haiti.\nDopo la consultazione elettorale tenutasi in Iraq il 15 dicembre 2005 il \"Fronte dell'accordo iracheno\", una delle principali liste sunnite, ha denunciato palesi irregolarit\u00e0. I brogli si sarebbero registrati in particolare a Baghdad, dove la lista sciita \"Alleanza irachena unita\" avrebbe ottenuto quasi il sessanta per cento.\nAl referendum costituzionale in Turchia del 2017 c'\u00e8 un forte sospetto di brogli a causa di due milioni di schede non timbrate. Secondo il Supremo Consiglio elettorale le schede sono da considerare valide, e quindi non c'\u00e8 stato nessun broglio, ma il CHP sostiene che i membri del consiglio sono parziali a favore dell AKP, e hanno accusato i suddetti membi per \u00ababuso d'ufficio\u00bb.\nSubito dopo la vittoria di Joe Biden alle elezioni presidenziali americane del 2020, il suo sfidante repubblicano e presidente uscente Donald Trump ha immediatamente denunciato la presunta presenza di brogli elettorali, soprattutto in alcune schede del cosiddetto voto per posta, in stati chiave come Arizona, Michigan, Wisconsin, Pennsylvania e Georgia, arrivando a minacciare anche ricorsi legali in oltre una decina di stati. Il successivo 6 gennaio, in concomitanza con gli scontri avvenuti davanti al Campidoglio che hanno causato diversi arresti e la morte di quattro persone, il Congresso statunitense ha infine ratificato la vittoria di Biden."}
{"id": "387965", "revid": "1543377", "url": "https://it.wikipedia.org/wiki?curid=387965", "title": "Simon Bar Kokheba", "text": "Bar Kochba venne proclamato da Rabbi Akiva come messia, principe d'Israele e poi re di Giudea (o dei Giudei) dopo aver ottenuto una piccola vittoria contro Roma, ma alla fine venne sconfitto.\nStoria della rivolta.\nNel 132 avvenne la sua autoproclamazione a Messia, mettendosi a capo dell'ultima rivolta ebraica contro l'Impero romano. Dopo la sconfitta di quella ribellione, i rabbini ebrei lo chiamarono \"Bar Koseba\", ossia \"il figlio della menzogna\". Durante la rivolta i cristiani si rifiutarono di combattere e, secondo lo scrittore cristiano Giustino, vennero \u00ab\"condannati ad essere puniti duramente a meno che non disconoscessero Ges\u00f9 come Messia e maledicessero il suo nome\"\u00bb.\nComunque dopo un primo momento nel quale la guerriglia e l'effetto sorpresa permisero ai ribelli di conseguire notevoli successi, i romani si decisero a reprimere la rivolta con un intervento massiccio. Adriano assegn\u00f2 a questa campagna Giulio Severo (da poco tornato dalla Britannia) che bas\u00f2 la sua strategia offensiva sul temporeggiamento volto a sfiancare l'avversario e sull'esecuzione immediata dei prigionieri. Nel 135 i rivoltosi vennero schiacciati definitivamente dalla superiorit\u00e0 militare romana a Bethar e l'ultima opposizione giudaica ai romani venne vinta. Gerusalemme venne trasformata in una citt\u00e0 \"ellenistica\" e le venne cambiato il nome in Aelia Capitolina, non permettendo pi\u00f9 agli ebrei di metterci piede. Inizi\u00f2 cos\u00ec un periodo di forte repressione religiosa sotto il dominio romano di Adriano.\nNel 1960 vennero alla luce diverse lettere scritte da Bar Kokheba ai suoi ufficiali in alcune grotte a Wadi Murabba\u02bfat, chiamati manoscritti di Murrabba\u02bfat, e a Nahal Hever. Inoltre l'archeologia ci ha permesso di trovare delle monete con il nome di Bar Kokhba, raffiguranti il tempio distrutto nel 70, indice questo che avesse fondato un vero stato in Giudea e che battesse conio, oltre che della sua volont\u00e0 di ricostruire lo stesso tempio, dopo la restaurazione del Regno d'Israele, che invece non avvenne mai. \nSimon Bar Kokheba fu ucciso in battaglia dai romani nel 135: la sua morte segn\u00f2 il colpo definitivo alla nazione ebraica, che non sarebbe pi\u00f9 risorta fino al 1948, con la nascita del moderno Stato di Israele. Gli ultimi ebrei rimasti si dispersero definitivamente, tranne piccole comunit\u00e0 intorno a Gerusalemme e i samaritani a Sichem.\nIn secoli passati, Jean Meslier e altri studiosi critici nei confronti del cristianesimo, avevano identificato in Bar Kochba una delle figure storiche che avrebbero ispirato il personaggio evangelico di Barabba. L'ipotesi \u00e8 resa insostenibile dal fatto che la moderna critica letteraria (almeno la maggioranza degli studiosi) ha datato i testi evangelici alla seconda met\u00e0 del I secolo, in ogni caso prima della rivolta qui discussa."}
{"id": "387966", "revid": "1632387", "url": "https://it.wikipedia.org/wiki?curid=387966", "title": "Andrea Cappellano", "text": "Biografia.\nNon si hanno notizie certe sulla sua vita. Visse all'incirca tra il 1150 e il 1220; si ritiene sia stato cappellano alla corte della contessa Maria di Champagne, figlia di Luigi VII e della regina Eleonora, nipote di Guglielmo IX d\u2019Aquitania, il primo trovatore (dalla sua funzione di cappellano deriva molto probabilmente il cognome), proprio nel periodo in cui nascevano e si diffondevano il costume e la lirica cortese. Gli studi pi\u00f9 recenti, in base agli elementi interni ed esterni al \"De Amore\", tendono a postulare che Andrea, vissuto tra il 1185 e il 1287, non sia parigino ma che arrivi a Parigi passando da Troyes alla corte del fratellastro di Maria di Champagne.\n\"De amore\".\nFu autore del celebre trattato \"De amore\" (scritto in latino medievale intorno al 1185), suddiviso in tre libri, in cui si indicavano i precetti principali in materia:\nMentre Andrea si dilettava a parlare di amore libero, gli altri scrittori del tempo parlavano della \"caritas\", cio\u00e8 l'amore verso Dio; ma che differenza c'\u00e8?\nAndrea indica con ci\u00f2 la superiorit\u00e0 della \"fin'amor\", o amor cortese, rispetto all'amore coniugale, il che era un'idea pericolosa in una comunit\u00e0 cristiana. La sua idea di amore \u00e8 ben distante dall'amore cortese, considerato un amore spirituale: per Andrea infatti l'amore nasce dalla visione della donna amata ed \u00e8 quindi un amore carnale.\nQueste sue idee erano talmente pericolose che nel terzo suo libro del \"De Amore\" dovette fare uso della \"reprobatio amoris\", con cui egli si pone contro l'amore e la donna, chiamata con parole derivate dai manuali di fisica e dai trattati dei cristiani pi\u00f9 intransigenti. Nel testo non mancano riferimenti a pregiudizi sociali caratteristici della societ\u00e0 cortese nei confronti delle riprovevoli unioni coniugali, la \"m\u00e9salliance\". Il terzo libro del \"De Amore\" contraddice cos\u00ec, probabilmente a causa di minacce di morte, ci\u00f2 che aveva portato avanti nei primi due scritti, seguendo quindi l'idea della superiorit\u00e0 dell'amore coniugale, fatto di passioni, di Chr\u00e9tien de Troyes.\nNei primi due libri Andrea riteneva che l'amore coniugale fosse inferiore perch\u00e9 risentiva dei doveri e delle responsabilit\u00e0 del matrimonio e perch\u00e9 diventava scontato per i due amanti: \"Che altro \u00e8 l'amore se non uno smisurato abbraccio furtivo di pensieri nascosti?\".\nEgli propose anche un dodecalogo, cio\u00e8 le dodici regole che dovrebbe seguire l'amante adulterino, senza abbandonarsi alle passioni libertine:\nPotenzialmente, la \"fin'amor\" abbatte le barriere fra le classi; la sua potenzialit\u00e0 deriva dalla nobilt\u00e0 d'animo.\nIl cavaliere pu\u00f2 ambire all'amore della donna, mentre \u00e8 in secondo piano la nobilt\u00e0 come convivenza sociale.\nL'amore coniugale pu\u00f2 essere valorizzato con il rispetto e quindi con concetti diversi dall'adulterino.\nI primi due libri, seguendo la natura e la ragione umana dell'autore, insegnano l'arte dell'amore, ne codificano le teorie e ripercorrono, in modo lieve, una casistica; nel terzo libro l'autore, invece, forte degli insegnamenti religiosi e della fede, assume un pensiero contrario ai precedenti, e quindi critica e condanna ogni cedimento all'amore. Secondo altri critici la differenza di pensiero fra i tre volumi \u00e8 giustificata dall'et\u00e0 dell'autore e dai suoi contrasti, visto che era pur sempre chierico.\nQuesto trattato ebbe enorme influenza sulla successiva lirica provenzale, ma anche sulla scuola siciliana. Traccia dei suoi insegnamenti si pu\u00f2 reperire nel ben pi\u00f9 recente dolce stil novo."}
{"id": "387968", "revid": "1848118", "url": "https://it.wikipedia.org/wiki?curid=387968", "title": "Partito monarchico", "text": "Un partito monarchico \u00e8 un'organizzazione politica il cui obiettivo \u00e8 quello di stabilire o restaurare una monarchia in uno stato.\nI partiti monarchici solitamente criticano l'inefficacia dei governi repubblicani e in generale difendono le moderne monarchie parlamentari, costituzionali e istituzionali; alcuni si candidano alle elezioni, altri si rifiutano di partecipare.\nQuesti partiti esistono in stati repubblicani unitari (come Francia, Irlanda, e altri) o stati federali (Germania), mentre non sono presenti negli stati in cui \u00e8 gi\u00e0 presente la monarchia (Regno Unito e Spagna).\nIn Italia.\nSono tutti partiti monarchici italiani:"}
{"id": "387969", "revid": "106908", "url": "https://it.wikipedia.org/wiki?curid=387969", "title": "Museo d'arte orientale Edoardo Chiossone", "text": "Il Museo d'arte orientale Edoardo Chiossone di Genova, situato all'interno di Villetta Di Negro, \u00e8 una delle pi\u00f9 importanti collezioni di arte orientale in Europa e la pi\u00f9 importante in Italia. Esso conserva l'intera collezione del pittore ed incisore Edoardo Chiossone, nativo di Arenzano (in provincia di Genova) ma che, dopo la giovent\u00f9 trascorsa a Firenze, pass\u00f2 buona parte della sua vita in Giappone, dirigendo l'Officina imperiale di carte e valori di Tokyo.\nStoria.\nIn tarda et\u00e0 Chiossone divenne - grazie alla sua preparazione e competenza, ed alla stima personale che riscuoteva presso l'\u00e9lite politica e culturale nipponica - un appassionato raccoglitore e conoscitore d'arte giapponese.\nPot\u00e9 cos\u00ec formare un'importante collezione di circa quindicimila pezzi (poi donata al Comune di Genova), facilitato dall'abbandono in quell'epoca del sistema feudale giapponese, trasformazione che port\u00f2 al dissesto finanziario di molte famiglie aristocratiche, che misero in vendita oggetti gelosamente custoditi da secoli, di cui Chiossone fece incetta.\nLa sua raccolta comprese numerose armi e armature, ma anche bronzistica cinese e giapponese, smalti, ceramiche, tessuti, lacche e maschere teatrali.\nL'incisore lasci\u00f2 nel suo testamento le collezioni alla citt\u00e0 di Genova, dove giunsero, in un centinaio di casse, nel 1899.\nI bellissimi reperti furono esposti dapprima nel Palazzo dell'Accademia in Piazza De Ferrari, e dopo vari traslochi, trovarono posto definitivo nell'attuale sede nella Villetta Dinegro, in un edificio costruito appositamente, su progetto iniziale di Mario Lab\u00f2, progetto esecutivo di Giorgio Olcese e allestimento di Luciano Grossi Bianchi.\nIl Museo riapr\u00ec i battenti il 7 maggio 1971, con un patrimonio incrementato dall'acquisto del Comune di grandi sculture specie della Cina e del Siam.\nNel giro di pochi anni acquis\u00ec notoriet\u00e0 mondiale: \u00ab il Giappone, nel 1989, chiese in prestito molte opere per una mostra a Tokyo, preludio di quella itinerante nell'anno successivo (quattro mesi: da Tokyo a Kyoto, a Osaka, a Yokohama). Ancora trasferimenti di stampe e dipinti a Londra, per l'esposizione di \"An Italian in Japan\", nell'autunno del 1991 \u00bb.\nCollezioni.\nNell'atrio sono esposte tre sculture cinesi rispettivamente di epoca Sung, di tarda epoca Yuan e di epoca Ming, alternate a grandi lanterne giapponesi da tempio.\nSalendo alla prima galleria, nella sala principale si trova una antichissima campana in bronzo di epoca prebuddista, grandi sculture giapponesi del periodo Edo, un Buddha seduto di epoca Kamakura.\nNella seconda galleria sono esposte in vetrine dodici stupende armature giapponesi databili tra la fine del sec. XVI ed il 1868. \nSalendo alla terza galleria si trovano pitture giapponesi delle scuole classiche e due splendidi paraventi di scuola Tosa raffiguranti le Battaglie di Dan-no-ura e Ichi no Tani.\nLa quarta galleria comprende altre pitture giapponesi raffiguranti scene della vita quotidiana delle scuole dell'Ukiyo-e del periodo compreso fra la met\u00e0 circa del sec. XVII e la seconda met\u00e0 del XIX.\nA questo punto del percorso inizia la discesa, che porta alla quinta galleria, dove in otto vetrine sono esposte varie categorie di oggetti giapponesi e cinesi (guardie di sciabole giapponesi; specchi in bronzo di arte cinese, giapponese e coreana; smalti cinesi di epoca Ming; ceramiche e porcellane cinesi, giapponesi, e coreane; fermagli in legno giapponesi; lacche di arte cinese e giapponese).\nScendendo alla sesta galleria si trovano nove vetrine contenenti oggetti prevalentemente di arte giapponese, tra cui: maschere teatrali; sculture minori del Giappone in legno e bronzo; altre sculture minori in bronzo della Cina, del Tibet, e della Birmania.\nNella sottostante settima galleria \u00e8 esposta una serie di sculture del Siam, fra cui tre esemplari dello stile di Sukhodaya e una dello stile di U T'ong.\nCuriosit\u00e0.\nAmbientato all'interno del Museo e collegato ai suoi reperti, \u00e8 il racconto di Amedeo Benedetti \"Urga, l'Alighieri mongolo\"."}
{"id": "387972", "revid": "438678", "url": "https://it.wikipedia.org/wiki?curid=387972", "title": "I vizi proibiti delle giovani svedesi", "text": "I vizi proibiti delle giovani svedesi (\"Daddy Darling \") \u00e8 un film del 1970, diretto dal regista Joseph W. Sarno."}
{"id": "387976", "revid": "41851", "url": "https://it.wikipedia.org/wiki?curid=387976", "title": "ITU-T", "text": "ITU-T \u00e8 l'acronimo di International Telecommunication Union \u2013 Telecommunication Standardization Bureau, ovvero \u00e8 il settore dell'Unione internazionale delle telecomunicazioni (ITU) che si occupa di regolare le telecomunicazioni telefoniche e telegrafiche.\nFino al 1992 era noto come CCITT (Comit\u00e9 Consultatif International T\u00e9l\u00e9phonique et T\u00e9l\u00e9graphique).\nAttivit\u00e0.\nL'ITU-T fornisce delle specifiche standard (o \"raccomandazioni\") riconosciute a livello internazionale. Le varie aree di lavoro corrispondono ad altrettante \"serie\", rappresentate da una lettera maiuscola, mentre le singole specifiche interne a ciascuna serie sono rappresentate da un numero. Complessivamente, una particolare specifica pu\u00f2 chiamarsi ad esempio \"V.200\"."}
{"id": "388006", "revid": "39426814", "url": "https://it.wikipedia.org/wiki?curid=388006", "title": "Yuffie", "text": ""}
{"id": "388007", "revid": "2179318", "url": "https://it.wikipedia.org/wiki?curid=388007", "title": "Jole Santelli", "text": "Deputata dal 2001 al 2020, \u00e8 stata sottosegretario di Stato al Ministero della giustizia dal 2001 al 2006 nei governi Berlusconi II e III, nonch\u00e9 sottosegretaria al Ministero del lavoro e delle politiche sociali da maggio a dicembre 2013 nel Governo Letta.\nBiografia.\nFiglia di Nicola Santelli ed Imperia Pagliuso e prima di tre sorelle, Roberta e Paola, dopo aver conseguito la maturit\u00e0 classica al liceo Bernardino Telesio di Cosenza ed essersi laureata in giurisprudenza nel 1992 e specializzata in diritto e procedura penale presso l'Universit\u00e0 degli Studi di Roma \"La Sapienza\", inizi\u00f2 la pratica forense con Tina Lagostena Bassi, quindi con Vincenzo Siniscalchi, infine entr\u00f2 nello studio di Cesare Previti.\nAder\u00ec da giovanissima al Partito Socialista Italiano. A 25 anni, nel 1994, si iscrisse a Forza Italia e dal giugno del 1996 ha collaborato con l'ufficio legislativo del gruppo di Forza Italia al Senato, per poi passare anche a quello della Camera nel 1998; nel 2000 \u00e8 stata coordinatrice del dipartimento giustizia del partito e consulente dei gruppi parlamentari di camera e senato per la giustizia.\nParlamentare e sottosegretario.\nNel 2001 \u00e8 stata eletta deputato con il sistema maggioritario nella circoscrizione Calabria, nel collegio di Paola, ed \u00e8 stata membro della commissione Giustizia della Camera.\n\u00c8 stata sottosegretario al ministero della Giustizia sia nel secondo sia nel terzo governo guidato da Silvio Berlusconi (dal 2001 al 2006). \u00c8 stata rieletta per un secondo mandato alle elezioni politiche del 2006, candidata nelle liste di Forza Italia per la \"circoscrizione Emilia-Romagna\". \u00c8 stata riconfermata alla Camera dei deputati alle successive elezioni del 2008 nelle liste calabresi del Popolo della Libert\u00e0, venendo eletta vice-capogruppo alla Camera dei Deputati del gruppo. Nella legislatura ha ricoperto l'incarico di vicepresidente della I Commissione (Affari costituzionali, della Presidenza del Consiglio e interni) ed \u00e8 stata membro di diversi organi parlamentari. Dal 2009 al 2013 ha fatto parte del Popolo della Libert\u00e0, il partito fondato e guidato da Berlusconi a seguito dell'unione di Forza Italia con Alleanza Nazionale ed altri partiti minori.\nAlle elezioni politiche del 2013 Jole Santelli \u00e8 stata capolista nella circoscrizione Calabria ed \u00e8 stata eletta per la quarta volta alla Camera. Il 2 maggio 2013 \u00e8 stata nominata Sottosegretario di Stato al Ministero del lavoro e delle politiche sociali sotto il ministro Enrico Giovannini nel Governo Letta, carica che ha mantenuto fino alle dimissioni rassegnate il successivo 6 dicembre, a seguito della sua adesione al rinato partito Forza Italia dopo la scissione del PdL, che si \u00e8 collocato all'opposizione del governo.\n\u00c8 stata coordinatrice regionale della Calabria di Forza Italia. Dal 28 giugno 2016 ha ricoperto gli incarichi di vicesindaco e assessore alla cultura della sua citt\u00e0 natale, Cosenza, nella giunta guidata dal sindaco Mario Occhiuto. Nel 2018 \u00e8 stata rieletta alla Camera nel proporzionale in Calabria. Ha ricoperto la carica di Vice Presidente della Commissione Bicamerale Antimafia. Il 1\u00ba agosto 2019 Berlusconi ha nominato un nuovo Coordinamento del partito composto da Sestino Giacomoni, Antonio Tajani e le due capigruppo Mariastella Gelmini e Anna Maria Bernini e l'anno seguente anche da Gianni Letta, Niccol\u00f2 Ghedini, Licia Ronzulli, la stessa Santelli e lo stesso Berlusconi in occasione delle riunioni tenute durante l'emergenza COVID-19. Il 12 maggio Berlusconi ha nominato un nuovo coordinamento composto da quattordici persone, tra le quali c\u2019era anche la Santelli.\nPresidente della Regione Calabria.\nIl 9 dicembre 2019 si \u00e8 dimessa da vicesindaco di Cosenza e il 19 dicembre \u00e8 stata indicata da Forza Italia come candidata a presidente della regione Calabria per il centro-destra in vista delle elezioni del 26 gennaio 2020, venendo preferita proprio al sindaco cosentino Occhiuto; \u00e8 stata appoggiata, oltre che da Forza Italia, da Lega, Fratelli d'Italia, UDC e dalle liste civiche \"Jole Santelli Presidente\" e \"Casa delle Libert\u00e0\".\nIl 26 gennaio 2020 ha vinto la competizione elettorale con il 55,3% dei consensi contro il candidato del centro-sinistra Filippo Callipo, fermo al 30,2%. Con la vittoria alle elezioni regionali \u00e8 diventata la prima donna eletta presidente della Regione Calabria nonch\u00e9 la seconda donna eletta presidente di una regione dell'Italia meridionale (la prima fu, nei primi anni ottanta, l'abruzzese Anna Nenna D'Antonio, che fu anche la prima donna in assoluto a presiedere una regione italiana) e la prima eletta direttamente dai cittadini, sia in Calabria che in tutto il Mezzogiorno.\nMorte.\n\u00c8 deceduta improvvisamente, all'et\u00e0 di 51 anni, il 15 ottobre 2020 (otto mesi dopo il suo insediamento a Palazzo degli Itali) nella sua casa di Cosenza, a causa di un'emorragia interna dovuta a patologie tumorali di cui soffriva dal 2014. Era nubile e senza figli. Le sue ceneri sono state tumulate accanto ai genitori nella cappella di famiglia nel cimitero di Malito, in provincia di Cosenza.\nLo stesso giorno, la presidenza della regione Calabria \u00e8 stata temporaneamente presa in carico dal vicepresidente Antonino Spirl\u00ec, fino a nuove elezioni. Il 10 novembre 2020, il Consiglio regionale ha intitolato a suo nome il Palazzo della Cittadella di Catanzaro, sede della Giunta calabrese. Le successive elezioni regionali, che avrebbero dovuto tenersi entro 60 giorni dalla sua scomparsa, hanno avuto luogo il 3 ed il 4 ottobre 2021 a causa della pandemia di COVID-19 ed hanno proclamato come nuovo presidente Roberto Occhiuto, anch'esso in quota Forza Italia e fratello dell'ex sindaco di Cosenza Mario."}
{"id": "388009", "revid": "6923", "url": "https://it.wikipedia.org/wiki?curid=388009", "title": "Politeama Siracusa", "text": "Il Politeama \"Siracusa\" \u00e8 un teatro privato di Reggio Calabria, il pi\u00f9 antico tra i pochi (e prestigiosi) esistenti in citt\u00e0. \u00c8 il primo cine-teatro della ricostruzione post sisma del 1908. Fino al 2009 \u00e8 stato gestito dall'A.R.Di.S. (Agenzia Regionale per il Diritto allo Studio) per conto dell'Universit\u00e0 degli Studi \"Mediterranea\" di Reggio Calabria, con una programmazione di stagioni di prosa, musica jazz e retrospettive cinematografiche di qualit\u00e0, molto apprezzata dal pubblico reggino (anche giovanile), accanto alle consuete rassegne universitarie sperimentali di Mediterranea Teatro - Laboratorio \"Le Nozze\", dirette da Renato Nicolini e Maril\u00f9 Prati.\nDal 2010 \u00e8 dato in locazione alla Regione Calabria, la quale lo ha affidato in gestione nel 2011 (tramite bando pubblico di gara) alla nascente associazione temporanea di scopo (ATS) costituita dalla Fondazione \"Horcynus Orca\" (capofila), l'Universit\u00e0 degli Studi \"Mediterranea\" di Reggio Calabria ed Alta Marea s.c.s.. L'A.T.S. (nuovo ente gestore ufficiale del politeama) \u00e8 affiancata da un vasto partenariato di associazioni culturali e operatori del settore, fortemente radicati nel territorio, che a vario titolo e competenza hanno aderito al progetto di gestione, promuovendolo e sostenendolo.\nStoria.\nIl Cinema Teatro \"Siracusa\" con annesso il Gran Caff\u00e8 \"Siracusa\", progettato nel 1921 in stile liberty dagli ingegneri Barbaro e Canova, impreziosito con alcuni bassorilievi dello scultore reggino Ezio Roscitano, venne realizzato nell'area dove, prima del sisma del 1908, iniziava il percorso tortuoso della Salita Santa Lucia.\nAll'incrocio tra il Corso Garibaldi e la via 2 settembre si apriva, ad angolo tondo, una porta girevole che consentiva l'ingresso al caff\u00e8, da dove si poteva accedere al Politeama, che si affaccia sul Corso con diversi ingressi.\nProspiciente il Politeama, proprio dove oggi sorge la cassa di risparmio, era stato realizzato un piccolo chalet, limitato dal cortile dell'Istituto Magistrale da una parete coperta di vegetazione, che faceva da sfondo al palchetto della musica e conferiva un aspetto suggestivo a tutto il giardinetto ombreggiato da un pergolato di glicini.\nSul Corso, una ringhiera in ferro ornata di fiori, piuttosto bassa e munita di cancello, delimitava il marciapiedi dove tanta gente aveva l'abitudine di sostare per ascoltare la musica eseguita dal maestro Nino Battaglia e dalla brava violinista soprannominata \"Sci Sci\u00f2\".\nI tavolini erano sempre occupati dallo stesso gruppo di \"Viveurs\" e di personaggi in vista con idee molto aperte ed inclini a quelle piacevolezze che la vita offriva e che loro non si facevano sfuggire. In citt\u00e0 il Caff\u00e8-Cinema Siracusa fece sempre parlare di s\u00e9 non solo per i boh\u00e9miens che lo frequentavano, ma anche per i tradizionali veglioni di Carnevale e di San Silvestro, per le celebrazioni di ricorrenze fasciste, per la conferenze di illustri personaggi della cultura del tempo e per le famose compagnie teatrali che calcavano le sue scene, tra i quali:\nIl Politeama Siracusa venne inaugurato il 22 dicembre 1922 con la messa in scena dell'opera \"Otello\".\nDescrizione architettonica.\nI prospetti presentano un ritmo articolato ricco di elementi innovativi: sul basamento inferiore si appoggiano le paraste che terminano sui capitelli decorati con elementi floreali, che si fermano sulla linea mediana delle aperture e proseguono con elementi a rilievo anch'essi decorati. Al piano superiore i balconi si susseguono seguendo un preciso ritmo di pieni e vuoti; sulla porzione del prospetto del teatro si presentano come tre aperture rettangolari arretrate, mentre gli elementi verticali sono avanzati e il balcone ha un'apertura tripartita ad arco. La pensilina dell'ingresso del teatro \u00e8 realizzata in ferro battuto anche questa con decori floreali. Le balaustre dei balconi, in struttura cementizia, sono particolarmente pregevoli nelle decorazioni che alternano forme geometriche e motivi floreali. La stessa decorazione la ritroviamo anche sulla balconata dell'angolo curvo dove \u00e8 possibile ammirare le decorazioni floreali che sormontano gli architravi delle aperture rettangolari.\nAll'interno del teatro \u00e8 possibile ancora oggi ammirare raffinate decorazioni floreali."}
{"id": "388010", "revid": "77358", "url": "https://it.wikipedia.org/wiki?curid=388010", "title": "Universit\u00e0 Mediterranea di Reggio Calabria", "text": ""}
{"id": "388012", "revid": "287204", "url": "https://it.wikipedia.org/wiki?curid=388012", "title": "Christen Raunkiaer", "text": ""}
{"id": "388016", "revid": "4506", "url": "https://it.wikipedia.org/wiki?curid=388016", "title": "Ford Mutt", "text": ""}
{"id": "388017", "revid": "1222", "url": "https://it.wikipedia.org/wiki?curid=388017", "title": "Christen Christiansen Raunki\u00e6r", "text": ""}
{"id": "388019", "revid": "123360729", "url": "https://it.wikipedia.org/wiki?curid=388019", "title": "Beatrice Maria Magnolfi", "text": "Biografia.\nLaureata in lettere moderne, insegnante di italiano in un liceo scientifico di Prato ed assistente dell'Universit\u00e0 di Firenze, \u00e8 stata assessore alla cultura della provincia di Firenze dal 1987 al 1994 nelle file del Partito Socialista Italiano ed all'innovazione tecnologica del comune di Prato dal 1995 al 2001, in quota Partito Democratico della Sinistra.\nNel 2001 \u00e8 stata eletta con il sistema proporzionale nella circoscrizione XII (Toscana) ed \u00e8 stato membro del gruppo parlamentare dei Democratici di Sinistra. Nella XIV legislatura ha fatto parte della II commissione (giustizia). Nelle elezioni politiche del 2006 si \u00e8 candidata per il Senato nella sua regione ed ha ottenuto un seggio a Palazzo Madama.\nDal 18 maggio del 2006 all'8 maggio del 2008 ha fatto parte del secondo governo Prodi in qualit\u00e0 di Sottosegretario alle riforme e all'innovazione nella Pubblica Amministrazione. In questa sua funzione ha preso pubblicamente posizione a favore di un maggiore utilizzo dell'open source negli uffici pubblici.\nIn tal senso ha raggiunto un accordo con Microsoft, in cui sono finiti 30 milioni di euro stanziati nella finanziaria 2007 per la diffusione dell'open source.\nNel 2007 \u00e8 nominata Responsabile nazionale Semplificazione nella Segreteria nazionale del Segretario Walter Veltroni, \u00e8 nominato Ministro per la Semplificazione nel Governo ombra del Partito Democratico, ruolo che ricopre dal 9 maggio 2008 al 21 febbraio 2009."}
{"id": "388020", "revid": "46291", "url": "https://it.wikipedia.org/wiki?curid=388020", "title": "Oxalis", "text": "Le Ossalidi (Oxalis ) sono un genere di piante angiosperme dicotiledoni della famiglia delle Oxalidaceae.\n\u00c8 il genere pi\u00f9 ampio della famiglia: delle circa 600 specie assegnate alle Oxalidaceae oltre 500 appartengono al genere \"Oxalis\".\nDescrizione.\nIl genere comprende piante annuali o perenni.\nLa caratteristica distintiva sono le foglie trifoliate (tranne che in alcune specie quali \"Oxalis tetraphylla\" che \u00e8 tetrafoliata), in cui ciascuna fogliolina ha la forma di un cuore la cui punta \u00e8 costituita dal picciolo. In genere le foglie si aprono durante il giorno e si ripiegano durante la notte.Gli steli hanno un gusto acidulo caratteristico, legato alla presenza di acido ossalico.I fiori hanno 5 petali a forma di coppa, il cui colore varia, a seconda delle specie, dal giallo, al rosa al rosso. La fioritura avviene in genere in aprile-maggio.I frutti sono delle capsule che contengono diversi semi.Le radici sono spesso tuberose e parecchie specie si propagano mediante bulbilli.\nDistribuzione e habitat.\nIl genere ha una distribuzione cosmopolita, fatta eccezione per le aree polari. Le zone pi\u00f9 ricche di biodiversit\u00e0 sono il Brasile, il Messico ed il Sudafrica.\nIn Italia esistono 7 specie spontanee: \nTassonomia.\nIl genere \"Oxalis\" \u00e8 molto vasto per cui il numero delle specie appartenenti \u00e8 in parte controverso. Alcuni autori gli attribuiscono oltre 800 specie (Lawrence Johnston, 1871-1958), altri 200 (Adriano Fiori, botanico fiorentino 1865 - 1950), altri ancora 400 (Liberty Hyde Bailey Jr., 1858-1954). Le specie che vivono nell'emisfero boreale sono circa 70.\nPer comodit\u00e0 le specie del genere \"Oxalis\" vengono divise in due gruppi: le specie che hanno foglie composte da pi\u00f9 di tre foglioline (come \"Oxalis tetraphylla\", con 4 foglioline o \"Oxalis enneaphylla\", con oltre 20 foglioline); e le specie che hanno le foglie sempre trifogliate. \u00c8 possibile poi creare dei sottogruppi a seconda che le specie siano acauli o provviste di fusto. \nUsi.\nAlcune specie sono coltivate quali piante ornamentali mentre altre, in particolare \"Oxalis pes-caprae\", sono considerate piante infestanti."}
{"id": "388029", "revid": "1005847", "url": "https://it.wikipedia.org/wiki?curid=388029", "title": "Palazzo San Giorgio (Reggio Calabria)", "text": "Palazzo San Giorgio, sede dell'amministrazione comunale di Reggio Calabria, fu ricostruito su progetto di Ernesto Basile a seguito del devastante terremoto che colp\u00ec lo Stretto di Messina nel 1908.\nStruttura del Palazzo.\nL'edificio si presenta a due piani con planimetria quasi quadrata. Al piano terr\u00e0 risulta suddiviso in due parti connesse da una grande galleria che collega il Corso Garibaldi e la parallela via Miraglia. Al primo piano si trovano ampie stanze ricche di decorazioni in stile liberty. Tra di esse troviamo: la \"Sala dei Lampadari\", la \"Sala del Sindaco\", la \"Sala della Giunta Municipale\" e la \"Sala del Consiglio\".\nStile architettonico.\nIl Palazzo \u00e8 in stile \"liberty\". La facciata principale, che d\u00e0 il suo affaccio su Piazza Italia, \u00e8 costituita da una serie di finestre che al piano terra presentano un arco a tutto sesto e cornici a bugnato, mentre al primo piano risultano architravate e hanno lesene con capitelli, stemmi e fregi su cui si appoggia un ampio cornicione con balaustra ritmata da paraste. L'entrata principale, affacciata su piazza Italia, si trova al centro dell'asse architettonico, costituito da una struttura di fabbrica sporgente somigliante alla sagoma di una torre, sormontata da un balcone. Al di sopra del cornicione \u00e8 presente un orologio, una campana e altri elementi decorativi. Gli altri prospetti dell'edificio ripetono in modo pi\u00f9 semplice gli elementi architettonici e decorativi classici del prospetto principale.\nStoria.\nDistrutto il precedente edificio municipale dal terremoto del 1908, il nuovo Palazzo San Giorgio ridisegnato dall'architetto palermitano Ernesto Basile, venne realizzato dalla ditta G. Vianini di Roma a partire dal 1918, ed ultimato nel 1921.\nPer esigenze amministrative il sindaco Giuseppe Valentino dispose l'utilizzazione dell'edificio gi\u00e0 dal 29 dicembre 1921, ma l'inaugurazione ufficiale avvenne il 27 aprile 1922 alla presenza del Re Vittorio Emanuele III, venuto espressamente a Reggio a bordo del cacciatorpediniere Falco. In quell'occasione la citt\u00e0, fin dal giorno prima, era stata infiorata, imbandierata e tappezzata di manifesti inneggianti alla Casa Savoia.\nDal porto il corteo reale si snod\u00f2 per le strade della citt\u00e0 con automobili messe a disposizione da benemeriti reggini tra cui l'on. Nicola Siles, l'ing. Pietro Spinelli e il cav. Paolo Vilardi.\nDal 1970 al 2000 (anno in cui fu ultimato Palazzo Campanella), Palazzo San Giorgio ha ospitato gli uffici e la sala assembleare del Consiglio regionale della Calabria.\nLa pinacoteca civica.\nPalazzo San Giorgio ha custodito parte delle opere ora presenti nella Pinacoteca civica di Reggio Calabria, collezione artistica di propriet\u00e0 del Comune di Reggio Calabria della quale altre opere erano esposte presso il Museo Nazionale e presso la Biblioteca Comunale.\nIn questa collezione figurano 250 dipinti di artisti del periodo compreso tra la prima met\u00e0 dell'800 e la prima met\u00e0 del '900, tra i quali vi sono artisti calabresi, prevalentemente del territorio reggino, ma anche non calabresi.\nMolte delle opere sono di scuola napoletana (presso la quale si formarono gli artisti calabresi di questo periodo), indirizzata alla fine del XIX secolo verso il Verismo; alcune provengono dalla Biennale Calabrese d'Arte, che permise a Guttuso, Omiccioli, Milesi e Brancaccio di stabilire un legame con la citt\u00e0; altre ancora provengono dall'Accademia di Belle Arti."}
{"id": "388035", "revid": "287204", "url": "https://it.wikipedia.org/wiki?curid=388035", "title": "DVD-RAM", "text": "Il DVD-RAM (DVD-Random Access Memory) \u00e8 un supporto ottico di memorizzazione dati presentato nel 1996 dal DVD Forum, un'organizzazione internazionale fondata nel 1995 e composta da societ\u00e0 che si occupano di hardware e software per lo sviluppo del formato DVD.\nIl termine DVD-RAM \u00e8 basato sull'abbreviazione RAM, in contrapposizione al DVD-ROM (Read-only memory, ROM).\nIntroduzione.\nComparato ad altri DVD riscrivibili, il DVD-RAM \u00e8 pi\u00f9 vicino alla tecnologia dell'hard disk, dal momento che \u00e8 composto di tracce concentriche anzich\u00e9 da una lunga traccia a spirale.\nAl contrario degli altri standard DVD+R, DVD-R, DVD+RW e DVD-RW, non \u00e8 necessario possedere un particolare software di masterizzazione installato nel computer per leggere e scrivere su DVD-RAM.\nSpecifiche.\nIl DVD-RAM \u00e8 considerato un formato molto affidabile, dal momento che possiede un controllo errori incorporato.\nSi possono distinguere diversi tipi di DVD-RAM:\nEsiste anche un DVD-RAM fisicamente pi\u00f9 piccolo con capacit\u00e0 di 1,46 GB, ma \u00e8 poco comune.\nInizialmente i DVD-RAM erano venduti esclusivamente in cartucce.\nCompatibilit\u00e0.\nSistemi operativi come macOS, Linux e Windows XP supportano le operazioni su DVD-RAM direttamente, mentre versioni precedenti di Mac OS e Windows richiedono software dedicato. Windows XP pu\u00f2 formattare e scrivere solamente in FAT32; per sfruttare il pi\u00f9 adatto UDF \u00e8 richiesto un software aggiuntivo, avendo un supporto nativo solo in lettura per questo formato. Mac OS pu\u00f2 scrivere e leggere il DVD-RAM in HFS, HFS+, FAT e UDF. Linux pu\u00f2 leggere e formattare i DVD-RAM in qualsiasi formato supportato.\nI DVD-RAM non sono accessibili alla maggior parte dei lettori DVD e masterizzatori da tavolo, in particolare quelli pi\u00f9 vecchi. Sono attualmente diffusi nei lettori-masterizzatori da computer.\nConfronti.\nAl momento esistono tre standard per quanto riguarda i DVD riscrivibili: DVD-RAM, DVD+RW e DVD-RW.\nIl DVD-RAM, rispetto ai DVD\u00b1RW, \u00e8 il pi\u00f9 adatto per i backup e per l'uso in videocamere."}
{"id": "388052", "revid": "1871953", "url": "https://it.wikipedia.org/wiki?curid=388052", "title": "Voyager (programma televisivo)", "text": "Voyager \u00e8 stato un programma televisivo italiano d'intrattenimento andato in onda su Rai 2 dal 2003 al 2018 e che, fino al 2013, trattava soprattutto temi legati a presunti misteri insoluti, alla cosiddetta archeologia misteriosa, all'ufologia, al paranormale, al misticismo e alle pseudoscienze in generale, per passare in seguito a trattazioni pi\u00f9 documentaristiche.\nCondotto dal giornalista e autore televisivo Roberto Giacobbo, gi\u00e0 autore di programmi di successo come \"Misteri\", \"Stargate - Linea di confine\" e \"La macchina del tempo\", \"Voyager\" ha riscosso in breve tempo un notevole successo di pubblico in seconda serata, inducendo Rai 2 a spostare il programma in prima serata nel 2007 e a dare vita a un notevole \"merchandising\": libri (collana \"Atlanti di Voyager\"), riviste (\"Voyager,\" \"Ragazzi c'\u00e8 Voyager \"e\" Voyager Magazine\"), un CD con le musiche del programma, una collana di DVD (Voyager - Ai confini della conoscenza) distribuita in edicola che raccoglie alcune puntate, un gioco da tavolo. \nNei primi due anni della trasmissione, ovvero nelle prime 4 stagioni, Roberto Giacobbo \u00e8 stato affiancato nella conduzione da Stefania La Fauci. Fino alla 16\u00aa stagione il programma \u00e8 stato trasmesso con il titolo Voyager - Ai confini della conoscenza, dalla 17\u00aa alla 19\u00aa come Voyager - Storie mondi meraviglie e dalla 20\u00aa alla 22\u00aa come Voyager - Indagare per conoscere. La 23\u00aa stagione si intitola Voyager - La nuova era, in riferimento alle profezie sul 21 dicembre 2012, per poi ritornare durante la 24\u00aa stagione a Voyager - Ai confini della conoscenza.\nLe puntate di \"Voyager\" sono registrate all'interno dello Studio TV1 del Centro di produzione Rai di Torino. Il programma \u00e8 stato scritto da Roberto Giacobbo, con Giulio Di Martino, Davide Fiorani e Danilo Grossi. La regia \u00e8 di Pier Paolo Cattedra. Il produttore esecutivo \u00e8 Veronica Vetrulli.\nInoltre hanno partecipato in studio e nella costruzione dei principali servizi gli attori: Roberta Triggiani, Andrea Beltramo, Elena Castagnoli, Mario Nosengo, Roberto Zunino, Gaetano Marino, Alessandro Fazzalari, Tiziana Martello e Michele Chiad\u00f2.\nDal 2009 il programma \u00e8 andato in onda sotto il patrocinio del Ministero dei Beni Culturali. \nIl programma \u00e8 stato chiuso a giugno 2018 in seguito al passaggio del conduttore a Mediaset ed \u00e8 stato sostituito dalla stagione successiva da Niagara - Quando la natura fa spettacolo, trasmissione che segna il ritorno in Rai di Licia Col\u00f2.\nTemi.\n\"Voyager\" trattava prevalentemente temi pseudoscientifici e presunti misteri insoluti e argomenti non trattati dalla comunit\u00e0 scientifica, chiamata nel programma \"scienza ufficiale\": dagli avvistamenti ufologici agli OOPArt (i cosiddetti \"oggetti fuori dal tempo)\", dalle esperienze pre-morte alle ossessioni esoteriche dei nazisti, dai segreti delle piramidi alla leggenda del Santo Graal. Come si evince anche dallo slogan, lo scopo secondo gli autori del programma \u00e8 di rivelare la \u00abverit\u00e0 nella leggenda\u00bb, cio\u00e8 trovare prove certe su argomenti oscuri e allo stesso tempo occuparsi del \u00abfantastico nella storia\u00bb, cio\u00e8 di presunti eventi privi di fonti certe o accertabili.\n\"Voyager\", fino alla ventiquattresima serie (2003-2013), ha avuto un\u2019impostazione piuttosto fissa, fatta eccezione solamente per alcune puntate speciali: presentando da uno studio televisivo, Roberto Giacobbo lanciava i diversi servizi, parecchi condotti da lui stesso, poi li commentava in studio a volte discutendoli con alcuni ospiti; in questo modo nel corso di ogni serata venivano trattati parecchi argomenti, la maggior parte delle volte slegati tra loro. \nInvece a partire dalla venticinquesima serie (2014-2018) il formato del programma \u00e8 mutato, assumendo uno stampo pi\u00f9 documentaristico: infatti ogni puntata, non pi\u00f9 condotta in studio ma direttamente dal vivo nel luogo di cui si parla, tratta delle pi\u00f9 diverse particolarit\u00e0 e sfaccettature dello Stato, regione o citt\u00e0 via via prescelti come argomento della serata; quindi in questo modo il mistero, seppure rimanendo sempre un tema importante all'interno della trasmissione, ha cominciato ad essere analizzato in misura minore, pi\u00f9 che altro come una curiosit\u00e0, affiancandolo a un\u2019esposizione di nozioni storiche, archeologiche, geografiche, ambientali e sociali. Anche il modo di condurre \u00e8 cambiato rispetto al passato: venuta meno la formalit\u00e0 delle serie precedenti, Giacobbo nel corso di ogni puntata comincia a rivolgersi in tono pi\u00f9 confidenziale agli spettatori, oltre a parlare parecchio agli operatori chiamandoli direttamente per nome, per esempio per avvertirli di fare attenzione a non inciampare o a evitare degli ostacoli lungo il percorso.\nUn tratto caratterizzante di Voyager \u00e8 il poter accedere in luoghi solitamente chiusi al pubblico, grazie a permessi speciali, sempre ricordati da Giacobbo: un esempio \u00e8 stato il permesso di arrampicarsi fino sulla cima della piramide di Cheope dato all'intera troupe nel 2003.\nTra gli argomenti principali pi\u00f9 ricorrenti nelle puntate di \"Voyager\":\nProgrammi derivati.\n\"Ragazzi, c'\u00e8 Voyager!\".\nDal 2005 \"Voyager\" si \u00e8 ritagliato nei palinsesti di Rai 2 anche uno spazio dedicato ai ragazzi: \"Ragazzi c'\u00e8 Voyager\", in onda ogni domenica mattina alle 10.00 circa, anch'esso condotto da Roberto Giacobbo, con rubriche e servizi presentati da Stefania La Fauci (\"Lo sapevi che\"), Georgia Luzi e Michele Bertocchi (\"Come fanno i supereroi\"), sempre sotto la regia di Pier Paolo Cattedra. Al programma partecipano anche Dado Coletti, Marina Leoni, Ubaldo Palombini, Vittorio Nevano e Walter Rolfo.\nNel 2010 si aggiungono due nuove rubriche curate da Rosaria De Cicco e Donatella Negro (\"Ragazzi c'\u00e8 storia\"), che prendono il posto di Georgia Luzi e Michele Bertocchi. Dal dicembre del 2010 Donatella Negro cura la nuova rubrica \"Ragazzi c'\u00e8 Sport\" e Stefania La Fauci \"Ragazzi c'\u00e8 Musica\". Inoltre si aggiunge uno spazio, \"Almanacco dei misteri, \"dedicato ai misteri affrontati da Voyager.\nNel novembre 2011 Stefania La Fauci lascia il programma, sostituita per le rubriche dedicate a chimica e fisica da Elena Castagnoli. Rosaria De Cicco compare, oltre che nella conclusione del programma, anche nell'anteprima, che con lei si occupa di curiosit\u00e0.\nDal 2013 vengono affidati a personaggi noti italiani i \"Big Nomi\" o \"BIGnomi\", cio\u00e8 piccole pillole di 2-3 minuti su storia, letteratura, arte o scienza, prima editi solamente sul sito della RAI.\n\"Voyager Notte\".\nA cavallo tra l'ottava e la nona serie \u00e8 andato in onda su Rai 2 \"Voyager Notte:\" trasmesso in tarda notte a partire dal 12 dicembre 2006, ha riproposto i temi pi\u00f9 accattivanti di Voyager, arricchendoli con del materiale inedito.\n\"Voyager Natura\".\nDurante l'estate 2007, tra la nona e la decima serie del programma, \u00e8 andato in onda \"Voyager Natura\", una serie dedicata alla natura e agli animali condotta da Georgia Luzi, con la partecipazione di Roberto Giacobbo. Il programma presentava immagini del \"National Geographic\" realizzate anche grazie alla crittercam, una telecamera montata direttamente sul corpo degli animali. La serie era composta da diciotto puntate trasmesse quotidianamente dalla domenica al venerd\u00ec alle 19.00 su Rai 2 tra il 26 agosto e il 7 settembre 2007.\n\"Voyager Storia\".\nDal 2009 la redazione di \"Voyager\" cura anche \"Voyager Storia\", in collaborazione con l'Istituto Luce, sempre con la conduzione di Roberto Giacobbo e la regia di Pierpaolo Cattedra. Il programma si alterna alle puntate tradizionali di \"Voyager\" trattando temi storici. Viene annunciato alla fine della quattordicesima serie e sarebbe dovuto andare in onda a partire dal 28 maggio 2009 su Rai 2. Tuttavia \u00e8 andata in onda un'unica puntata il 19 ottobre 2009, intitolata \"L'armatura dell'eroe\", che ha trattato l'attacco del sommergibile Leonardo da Vinci a New York, i gemelli di C\u00e2ndido God\u00f3i e Josef Mengele, il ritrovamento di un'armatura romana completa, il Colosseo e i gladiatori, il gabinetto RS/33, il V-7 e gli UFO nell'arte, Adolf Hitler e la bomba atomica. La puntata \u00e8 stata vista da 2.330.000 telespettatori, registrando uno share dell'8,94%.\n\"Voyager Factory - Inside the world\".\nNel 2013, all'interno della 23\u00aa edizione, \u00e8 nato \"Voyager Factory - Inside the World\", abbreviato con \"V-Factory - Inside the World\", in onda ogni sabato mattina dalle ore 09.45 su Rai Due e dalla penultima settimana di giugno dello stesso anno tutte le domeniche alle ore 10:00 circa (come replica della puntata del giorno precedente) al posto di \"Ragazzi c'\u00e8 Voyager!,\" ed \"A come Avventura.\" Da ottobre 2013 i tre programmi, \"V-Factory: Inside the World, A come avventura e Ragazzi c'\u00e8 Voyager!\", sono trasmessi uno di seguito all'altro.\n\"Voyager Factory\".\nDa dicembre 2013 va in onda \"Voyager Factory\" il sabato e la domenica dalle 8:00 alle 10:30 su Rai 2. Il programma racchiude \"V-Factory: Inside the world\", \"A come Avventura\" e \"Ragazzi c'\u00e8 Voyager!\". A febbraio 2014 cambia giorno (il sabato) e orario (il pomeriggio). A fine aprile 2014 il programma non \u00e8 andato in onda lasciando spazio a Quelli che il calcio in occasione della Pasqua.\n\"Summer Voyager\".\nEpisodi della durata di 50 minuti, in onda ogni mattina, dal luned\u00ec al venerd\u00ec, dal 30 maggio al 5 agosto 2016, che ripropongono vecchi servizi di Voyager. Ogni giorno ripercorre una tematica differente: il luned\u00ec \u00e8 dedicato alla storia, il marted\u00ec all'avventura, il mercoled\u00ec all'arte, il gioved\u00ec alla scienza ed il venerd\u00ec al mistero.\nIl programma \u00e8 stato poi riproposto anche nell'estate 2017.\n\"Morning Voyager\".\nDal 5 febbraio 2017, va in onda ogni domenica mattina, dalle 10 alle 11, \"Morning Voyager\", condotto sempre da Roberto Giacobbo; nel programma, attraverso un insolito ritmo serrato ed utilizzando materiale inedito, si trattano le diverse sfaccettature di un singolo argomento.\n\"Teen Voyager\".\nDa febbraio 2018, ogni sabato pomeriggio alle 15, va in onda \"Teen Voyager\" sul canale Rai Gulp.\nCritiche.\nIl programma ha ricevuto nel corso della sua storia continue e numerose critiche (in particolare da blog che si occupano di televisione o di scienza, tra cui quello di Paolo Attivissimo), da parte di chi pensa che Giacobbo, pur impostando il programma come un contenitore di divulgazione scientifica, tenda a enfatizzare il lato fantastico o misterioso dei temi trattati, dando meno risalto alle possibili spiegazioni razionali, allo scopo di rendere le puntate pi\u00f9 avvincenti per il pubblico.\nSecondo il matematico Piergiorgio Odifreddi in \"Voyager\" \u00abi valori della scienza [...] sono addirittura sbeffeggiati e insultati\u00bb: ad esempio in un servizio su Coral castle, realizzato per \"Stargate\" e poi riproposto pi\u00f9 volte in \"Voyager\", si dava maggiore rilievo alle teorie sul magnetismo e sull'antigravit\u00e0, tralasciando il fatto che tale struttura potesse essere stata costruita utilizzando tecniche pi\u00f9 tradizionali, come in effetti sembra essere.\nA proposito del chupacabra, Giacobbo ha sostenuto di aver trovato i resti di questo animale leggendario, nonostante essi fossero gi\u00e0 stati identificati con quelli di un coyote. Giacobbo ha chiesto la ripetizione degli esami, ipotizzando che si trattasse di una razza di coyote non conosciuta e lasciando intendere che c'erano grandi possibilit\u00e0 che fossero veramente i resti di un chupacabra. Il conduttore in un'intervista ha insistito sul fatto che l'esame del DNA, condotto sui resti dell'animale, aveva individuato un DNA mai mappato all'interno della famiglia dei coyote, che identificava un esemplare che differiva dal coyote quanto un cane differisce da un lupo, entrambi appartenenti alla famiglia dei canidi.\nNella puntata del 30 gennaio 2004 \u00e8 descritta la posizione di Castel del Monte rispetto a Gerusalemme, a Roma, alle piramidi di Giza e alla Cattedrale di Chartes secondo una configurazione che non corrisponde alla loro effettiva posizione.\nLa storia di John Titor, il viaggiatore del tempo, \u00e8 stata presentata con lo \"slogan\" \u00abquesta \u00e8 una storia vera\u00bb ed enfaticamente descritta come se lo fosse davvero, contro il parere della comunit\u00e0 scientifica. Il 19 maggio 2008 \"Voyager\" stesso cerca di provare che la storia di Titor sia una bufala, ingaggiando un detective privato americano, secondo il quale probabilmente si trattava solo di un esperto informatico.\nNella puntata del 3 marzo 2008 \u00e8 stato realizzato un servizio dedicato alla Teoria del complotto lunare a proposito della missione Apollo 11, riproponendo gli interrogativi sorti sulla base di alcune presunte stranezze presenti nelle fotografie della missione. Molte di queste \"stranezze\" erano gi\u00e0 state spiegate da esperti di fotografia, come da Paolo Attivissimo nel suo blog e da altri esperti quali Phil Plait.\nNell'ottobre 2008 \u00e8 andato in onda un servizio dedicato alle Pietre di Ica, sulle quali sarebbero raffigurati dinosauri, macchinari e mappe geografiche, immagini anacronistiche rispetto alla presunta datazione delle incisioni. Le pietre sono dei falsi realizzati negli anni sessanta dagli artigiani del posto, cosa gi\u00e0 nota da anni prima del servizio. Allo stesso modo, sono spesso messi in onda servizi su presunti misteri smentiti e spiegati da decenni, come quello del cucciolo di drago conservato in un barattolo di vetro sotto formaldeide. Va dato atto che questo genere di servizi si concludono spesso con la smentita di quanto si \u00e8 appena affermato e mostrato, ma questa arriva sempre alla fine, ed \u00e8 breve e concisa a fronte di un tempo decisamente superiore dedicato a illustrare nel dettaglio il presunto mistero con immagini accattivanti e interviste ad esperti che paiono confermarne la validit\u00e0.\nNella puntata del 12 marzo 2012 viene riproposta la leggenda secondo cui il padre di Winston Churchill pag\u00f2 gli studi ad Alexander Fleming, dopo che il padre di Fleming aveva salvato la vita al piccolo Winston, storia considerata dallo stesso Fleming \u00abuna meravigliosa favola\u00bb."}
{"id": "388054", "revid": "121054245", "url": "https://it.wikipedia.org/wiki?curid=388054", "title": "Head-up display", "text": "Lhead-up display (visore a sovrimpressione) \u00e8 un tipo di display utilizzato in un aeromobile che permette la visualizzazione dei dati di volo (ad esempio quota, velocit\u00e0 e beccheggio) senza dover costringere lo sguardo a soffermarsi sui vari strumenti nella cabina di pilotaggio. \nQuesto strumento \u00e8 stato inizialmente introdotto per l'aviazione militare ma \u00e8 stata in seguito adottato anche dall'aviazione civile, in uso fin dagli anni settanta, quando furono introdotti dall'Alaska Airlines sui propri jet di linea. Altri utilizzo sono sui veicoli terrestri e marittimi oltre che in varie applicazioni di altri settori, come quello automobilistico.\nStoria.\nGli HUD si sono evoluti dal mirino a riflettore, una tecnologia di mira ottica priva di parallasse per aerei militari da caccia precedente alla seconda guerra mondiale. Nel successivo mirino a giroscopio fu aggiunto un reticolo che si muoveva in base alla velocit\u00e0 dell'aeromobile ed al suo rateo di virata per calcolare la correzione di direzione necessaria per colpire un bersaglio durante le manovre.\nDurante i primi anni '40, il \"Telecommunications Research Establishment\" (TRE), responsabile dello sviluppo del radar britannico, scopr\u00ec che i piloti di caccia notturni della Royal Air Force (RAF) facevano fatica a reagire alle istruzioni verbali dell'operatore radar mentre si avvicinavano ai loro obiettivi. Tentarono di rimediare con l'aggiunta di un secondo display radar per i piloti, ma constatarono che questi avevano difficolt\u00e0 a passare continuamente lo sguardo dallo schermo illuminato al cielo scuro per trovare l'obiettivo. Nell'ottobre del 1942 combinarono con successo l'immagine proveniente dal ricevitore del radar con una proiezione del loro mirino giroscopico \"GGS Mk. II\" su un'area piatta del parabrezza, e pi\u00f9 avanti nel mirino stesso. Un aggiornamento chiave fu il passaggio dal radar originale \"AI Mk. IV\" al radar a microonde \"AI Mk. VIII\" installato sul caccia notturno de Havilland Mosquito. Questo impianto produceva un orizzonte artificiale che facilit\u00f2 ulteriormente lo sviluppo di HUD imbarcati sugli aerei.\nNel 1955 l\"Ufficio per la Ricerca e lo Sviluppo Navale\" della Marina degli Stati Uniti effettu\u00f2 alcune ricerche con un prototipo del concetto di HUD insieme a una barra di controllo laterale nel tentativo di alleggerire il carico di attivit\u00e0 dei piloti che volavano sui moderni aerei a reazione, rendendo la strumentazione meno complicata durante il volo. Anche se quella ricerca non fu incorporata in nessun aereo di quel tempo, il rozzo HUD che avevano costruito aveva gi\u00e0 tutte le caratteristiche delle moderne unit\u00e0 HUD di oggi.\nLa tecnologia HUD fu successivamente avanzata dalla Royal Navy nel Buccaneer, il cui prototipo vol\u00f2 per la prima volta il 30 aprile 1958. L'aereo era progettato per volare a bassissime quote ad altissime velocit\u00e0 e sganciare bombe in scontri della durata di pochi secondi. Per questi motivi, per il pilota non c'era il tempo di alzare lo sguardo dagli strumenti ad un mirino. Ci\u00f2 port\u00f2 al concetto di un \u201cmirino d\u2019attacco\u201d (\"Strike Sight\") che avrebbe combinato l'altitudine, la velocit\u00e0, il mirino del cannone ed il collimatore per il bombardamento in un unico display simile a un mirino. Ci fu una feroce competizione tra i sostenitori del nuovo progetto HUD e quelli del vecchio mirino elettromeccanico, con l'HUD descritto come un'opzione radicale, persino temeraria.\nIl dipartimento Air Arm del Ministero della Difesa britannico sponsorizz\u00f2 lo sviluppo di uno \u201cStrike Sight\u201d. Il \"Royal Aircraft Establishmen\"t (RAE) progett\u00f2 l'apparato ed in questo momento pu\u00f2 essere rintracciato il primo utilizzo del termine \"head-up-display\". Le unit\u00e0 di serie furono costruite da \"Cintel\" ed il sistema fu integrato per la prima volta nel 1958. L'attivit\u00e0 sullo HUD della \"Cintel\" fu rilevata da \"Elliott Flight Automation\" e l'HUD del Buccaneer \u00e8 stato fabbricato e ulteriormente sviluppato, continuando fino a una versione Mark III con un totale di 375 sistemi prodotti; gli fu dato il titolo \"fit and forget\" (\"punta e dimenticatene\") dalla Royal Navy ed era ancora in servizio circa 25 anni dopo. La \"BAE Systems\", in qualit\u00e0 di successore di Elliotts tramite \"GEC-Marconi Avionics\", rivendica il primo \"Head Up Display\" al mondo in servizio operativo. Una versione simile che sostituiva le modalit\u00e0 di bombardamento con le modalit\u00e0 di attacco missilistico faceva parte dell'HUD \"AIRPASS\" adottato dall'English Electric Lightning.\nNel Regno Unito, fu presto notato che i piloti che volavano con i nuovi mirini erano sempre pi\u00f9 bravi nel pilotare. A questo punto, l'HUD estese il suo scopo oltre il puntamento delle armi, mirando al pilotaggio in generale. Negli anni '60, il collaudatore francese \"Gilbert Klopfstein\" cre\u00f2 il primo HUD moderno ed un sistema standardizzato di simboli HUD in modo che i piloti dovessero imparare solo un sistema e potessero pi\u00f9 facilmente passare da un aereo all'altro. L'HUD moderno utilizzato negli approcci all\u2019atterraggio in condizioni di volo strumentale fu sviluppato nel 1975. Klopfstein \u00e8 stato pioniere della tecnologia HUD nei jet da combattimento e negli elicotteri militari, con l'obiettivo di centralizzare i dati di volo critici all'interno del campo visivo del pilota. Questo approccio ha cercato di aumentare l'efficienza di scansione del pilota e ridurre la \"saturazione delle attivit\u00e0\" ed il sovraccarico di informazioni.\nL'uso degli HUD si espanse poi oltre gli aerei militari. Negli anni '70, l'HUD fu introdotto nell'aviazione commerciale e, nel 1988, la Oldsmobile Cutlass Supreme divenne la prima auto di serie con display a testa alta.\nFino a qualche anno fa, questi velivoli erano gli unici aerei passeggeri commerciali disponibili con gli HUD: Embraer 190, Saab 2000, Boeing 727, Boeing 737-300, 400, 500 e Boeing 737 New Generation Aircraft (737-600,700,800 e serie 900). Tuttavia, la tecnologia sta diventando pi\u00f9 comune, equipaggiando con display a testa alta aeromobili come il Canadair RJ, Airbus A318 e diversi business jet. Gli HUD sono diventati equipaggiamenti standard sul Boeing 787. Inoltre, le famiglie Airbus A320, A330, A340 e A380 sono attualmente sottoposte al processo di certificazione di un HUD. Gli HUD sono stati installati anche sullo Space Shuttle.\nCaratteristiche.\nGli HUD hanno in comune le seguenti caratteristiche:\nIl funzionamento dell'HUD \u00e8 quindi incentrato nel proiettare l'immagine su di un elemento ottico in vetro trasparente (\"combiner\"). Inizialmente la fonte dell'immagine proiettata era uno schermo a tubo catodico (CRT), ma in seguito gli apparecchi successivi si sono basati sulle nuove tecnologie di micro-display, come i display a cristalli liquidi (LCD), i cristalli liquidi al silicio (LCOS), micro-specchi digitali (DMDs), diodi organici fotoemittenti (OLED) ed il laser.\nAlcuni HUD sperimentali lavorano invece scrivendo direttamente l'informazione sulla retina dell'utilizzatore usando un laser a bassa intensit\u00e0.\nI display HUD sono stati ideati per i velivoli da caccia e pi\u00f9 tardi per i piloti di elicotteri militari nel volo a bassa quota, per i quali il sovraccarico di informazioni era un problema non trascurabile, e per cui rivolgere lo sguardo alla strumentazione durante le fasi pi\u00f9 concitate di volo poteva risultare fatale.\nGli elementi fondamentali.\nUn tipico HUD contiene tre componenti principali: un \"proiettore\", un \"combinatore\" e un \"computer di generazione video\"\".\"\nTipologie.\nAd oggi esistono due tipi di HUD:\nMolti caccia moderni (come F/A-18, F-16 ed Eurofighter) utilizzano contemporaneamente un HUD ed un HMD. L'F-35 Lightning II \u00e8 stato progettato senza HUD, basandosi esclusivamente sull'HMD, rendendolo cos\u00ec il primo caccia militare moderno a non avere pi\u00f9 alcun HUD fisso.\nGenerazioni.\nGli HUD si possono suddividere in quattro generazioni, che riflettono la tecnologia utilizzata per generare le immagini:\nUtilizzi e applicazioni.\nOltre al settore dell'aeronautica, sono stati proposti e sperimentati per un gran numero di altri usi come:\nNel 2017 \u00e8 arrivato sul mercato il primo HUD commerciale da moto, Nuviz. Si tratta di un accessorio da collegare al casco che propone un'esperienza d'uso simile a quella delle auto.\nCuriosit\u00e0.\nUbuntu, una distribuzione Linux, a partire dalla versione 12.04 LTS (Precise Pangolin), possiede una funzionalit\u00e0 all'interno del manager del desktop Unity chiamata HUD la cui utilit\u00e0 \u00e8 simile a quella degli Head-up display."}
{"id": "388057", "revid": "46291", "url": "https://it.wikipedia.org/wiki?curid=388057", "title": "Oxalis adenophylla", "text": "Il Tappeto rosa o Ossalide rosa (\"Oxalis adenophylla\" Gill. ex Hook. &amp; Arn.) \u00e8 una piccola pianta erbacea appartenente alla famiglia delle Oxalidaceae."}
{"id": "388058", "revid": "697352", "url": "https://it.wikipedia.org/wiki?curid=388058", "title": "Or", "text": ""}
{"id": "388061", "revid": "34928", "url": "https://it.wikipedia.org/wiki?curid=388061", "title": "Sistema metrico decimale", "text": ""}
{"id": "388062", "revid": "22475", "url": "https://it.wikipedia.org/wiki?curid=388062", "title": "Oxalis albicans", "text": "L'Acetosella dei boschi (\"Oxalis albicans\", Kunth) \u00e8 una pianta erbacea, perenne appartenente alla famiglia delle Oxalidaceae."}
{"id": "388063", "revid": "56072", "url": "https://it.wikipedia.org/wiki?curid=388063", "title": "Play-by-mail", "text": ""}
{"id": "388070", "revid": "1677447", "url": "https://it.wikipedia.org/wiki?curid=388070", "title": "John Carpenter", "text": "Considerato tra i migliori \"registi di genere\", i suoi film pi\u00f9 famosi sono \"Halloween - La notte delle streghe\" (1978), \"\" (1981), \"La cosa\" (1982), \"Grosso guaio a Chinatown\" (1986), \"Essi vivono\" (1988) e \"Il seme della follia\" (1994). Oltre a dirigere, Carpenter ha composto la colonna sonora di molti suoi film.\nBiografia.\nOrigini e formazione.\nNato a Carthage, nello stato di New York, Carpenter cresce a Bowling Green (Kentucky). Si diploma alla Western Kentucky University, dove il padre insegna musica. La sua carriera nel cinema inizia con una serie di cortometraggi come \"Revenge of the Colossal Beasts\", in cui compaiono gi\u00e0 alcuni dei temi tipicamente \"carpenteriani\". Nel 1968 si iscrive alla University of Southern California, ma dopo 4 anni abbandona gli studi senza riuscire a laurearsi.\nLe prime opere.\nNel 1970 cura la sceneggiatura (insieme a Nick Castle, Trace Johnston, John Longenecker e James R. Rokos), il montaggio e le musiche del cortometraggio \"The Resurrection of Broncho Billy\" (regia di James R. Rokos), una testimonianza dell'amore che Carpenter nutre per il cinema western. La storia \u00e8 quella di un ragazzo che, inadatto ad affrontare la realt\u00e0, si trasforma in un cowboy. Castle instaurer\u00e0 poi un rapporto di grande amicizia con Carpenter, tanto che sar\u00e0 proprio lui ad interpretare Michael Myers in \"Halloween - La notte delle streghe\". Il film vince il Premio Oscar 1971 come miglior cortometraggio, premio attribuito al produttore John Longenecker, e rende noto Carpenter nel campo del cinema indipendente.\n\"Dark Star\" e \"Distretto 13\".\nDopo \"The Resurrection of Broncho Billy\", Carpenter si mette al lavoro - insieme all'amico Dan O'Bannon (regista di \"Il ritorno dei morti viventi\" e sceneggiatore di \"Alien\") - su un'opera che, attraverso una chiave di lettura parodistica, unisca le tematiche di ' e '. Il risultato \u00e8 \"Dark Star\", una commedia fantascientifica in cui il protagonista vero e proprio \u00e8 una bomba mandata nello spazio siderale da un gruppo di astronauti. Dan O' Bannon recita nel ruolo del sergente Pinback, mentre inizia qui la collaborazione con il regista Tommy Lee Wallace, che per questa pellicola lavora alla scenografia. Nato come tesi di laurea, il film viene distribuito solo dopo aver vinto una causa legale contro l'Universit\u00e0, che ne voleva proibire la circolazione.\nNel 1976, pesantemente influenzato dal film \"Un dollaro d'onore\" di Howard Hawks, Carpenter concepisce il film \"Distretto 13 - Le brigate della morte\". Girato in soli 20 giorni, con un budget di 100.000 dollari, il film ne guadagna $20,040,895 e viene ritenuto da molti critici uno dei migliori film di genere statunitensi degli anni settanta, grazie ai tanti rimandi di critica sociale che il racconto sottende. In questo film va in scena il primo grande anti-eroe carpenteriano, Napoleon Wilson, un personaggio cinico e disilluso, che pu\u00f2 essere considerato il prototipo del successivo Jena Plissken. Il film, ambientato a Los Angeles, mette in scena una societ\u00e0 dominata dalla violenza, in cui le forze dell'ordine sono costrette a ritirarsi da alcune aree disadattate e ormai in completa balia della ferocia delle gang (resa esplicitamente realistica dal regista attraverso l'uccisione immotivata di una bambina) e ribaltando in tal modo il mito della frontiera del genere western. La narrazione si conclude con un lieto fine soltanto apparente. Anche la colonna sonora del film \u00e8 rimasta scolpita nelle generazioni e riesce ancora oggi a ricreare la tensione di allora. Tra gli attori compaiono Austin Stoker e Darwin Joston, vicino di casa di Carpenter.\n\"Halloween\" e \"Fog\".\nNel 1978 Carpenter inizia a lavorare ad uno slasher, \"Halloween - La notte delle streghe\". L'idea del film nasce insieme alla sceneggiatrice e produttrice Debra Hill, sua futura moglie. Ispirato da \"Profondo rosso\" di Dario Argento per la colonna sonora e da \"Reazione a catena\" di Mario Bava per la trama, il film \u00e8 considerato come il prototipo per tutti gli slasher successivi. Il film \u00e8 ricco inoltre di riferimenti a \"Psyco\" di Alfred Hitchcock, a partire dalla trama fino a giungere all'attrice protagonista Jamie Lee Curtis, figlia di Janet Leigh.\nDopo il successo commerciale di \"Halloween - La notte delle streghe\", il regista prende un periodo di pausa dal cinema, dedicandosi a due regie televisive: \"Pericolo in agguato\" e \"Elvis, il re del rock\". Il primo \u00e8 uno slasher che il regista aveva girato prima di \"Halloween\", mentre il secondo \u00e8 una pellicola biografica su Elvis Presley, interpretato da Kurt Russell. Entrambi questi due film sono fondamentali per il futuro professionale, e non, del regista. Grazie a \"Pericolo in agguato\", conosce Adrienne Barbeau che in futuro, oltre ad interpretare alcuni dei ruoli femminili pi\u00f9 riusciti del suo cinema, diventer\u00e0 anche sua moglie. Elvis \u00e8 il primo personaggio della filmografia del regista interpretato da Kurt Russell, attore che in seguito dar\u00e0 il volto ai pi\u00f9 celebri anti-eroi del regista. Le pellicole ottengono un buon successo e insieme ai fondi ricavati dalla produzione di \"Halloween\", il regista torna sul grande schermo con \"Fog\", sempre affiancato da Debra Hill. Ispirato a un evento realmente accaduto nel XVIII secolo in una cittadina vicino a Santa Barbara e alle opere di Lovecraft, il film narra una storia di pirati-fantasma portati dalla nebbia, in cerca di vendetta contro gli abitanti inermi di una citta' costiera. Nonostante vi siano pochi effetti speciali splatter, Carpenter riesce a creare un horror di grande atmosfera.\n\"1997: fuga da New York\" e \"La cosa\".\nNel 1981, Carpenter si mette all'opera su un soggetto scritto negli anni settanta per Clint Eastwood, dopo lo scandalo Watergate e quindi in un periodo in cui negli Stati Uniti la sfiducia per le istituzioni aveva raggiunto i massimi livelli. Sempre al fianco di Debra Hill e Kurt Russell, crea uno dei suoi film pi\u00f9 politicamente impegnati: \"\". La pellicola e' un misto di western e fantascienza che ottiene un successo enorme, tanto che il personaggio di Jena (\"Snake\") Plissken sara' il modello per una nuova generazione di anti-eroi: un esempio \u00e8 \"2019 - Dopo la caduta di New York\", di Sergio Martino, remake italiano che tuttavia pretende di essere stato l'ispiratore di \"1997\").\nNel 1982, Carpenter gira il film \"La cosa\", con Kurt Russell nel ruolo dell'esploratore John MacReady, in lotta con un primordiale alieno mutaforma che aggredisce uno ad uno gli scienziati bloccati in una base antartica. La pellicola si basa fedelmente sul racconto di John W. Campbell, \"La \"cosa\" da un altro mondo\" (\"Who Goes There?\", 1938), che era gi\u00e0 stato fonte di ispirazione per il film \"La cosa da un altro mondo\", classico di Howard Hawks da cui il film di Carpenter si discosta molto, inserendo riferimenti ed atmosfere ispirate ancora una volta alla letteratura di Howard Phillips Lovecraft. Per la composizione della colonna sonora, in questa circostanza Carpenter si affida al maestro Ennio Morricone. Il film venne distrutto al botteghino perch\u00e9 messo, dalla produzione, in concorrenza con \"E.T. l'extra-terrestre\" di Steven Spielberg, che offriva agli spettatori di tutto il mondo un'immagine dell'alieno molto pi\u00f9 rassicurante e adatta alle famiglie, una circostanza questa che Carpenter ha sempre sottolineato. Inoltre molti diedero la colpa del fallimento agli effetti speciali troppo grotteschi e splatter creati da Rob Bottin, gia' autore degli effetti in Fog, che in realta' costituiscono uno dei punti di forza del film per creativita' e realismo.\"La cosa\" \u00e8 tuttavia stato recentemente rivalutato dalla critica internazionale che ne riconosce il valore di capolavoro sulla paranoia, dove il regista ribalta le tematiche tipiche dei film di fantascienza pi\u00f9 classici, mostrandoci un gruppo di anti-eroi in lotta l'uno contro l'altro, dato che l'alieno \u00e8 in grado di imitare perfettamente gli organismi che assimila.\nMentre ultima la sceneggiatura del film \"Il signore della morte\", secondo capitolo della saga di Halloween affidato a Rick Rosenthal, Carpenter inizia a leggere \"Christine - La macchina infernale\", un romanzo horror di Stephen King che riprende alcune delle tematiche care al cinema d'exploitation del decennio precedente (come \"La macchina nera\" e \"Duel\"), dal quale tre un film a basso costo ma di gran successo, al quale parteciperanno - tra gli altri - Kelly Preston ed Harry Dean Stanton.\nSubito dopo, mentre \u00e8 ancora in ballottaggio per comporre la colonna sonora del terzo capitolo della saga di Halloween, diretto dall'amico Tommy Lee Wallace, Carpenter matura l'idea di \"Starman\", con Jeff Bridges nel ruolo di un alieno antropomorfo che giunto sulla terra si innamora, abbandonando per una volta le tematiche cupe per quelle pi\u00f9 morbide della commedia romantica. Il film si rivela un fallimento, ma viene tuttoggi ricordato positivamente da molti fan.\nInsuccessi commerciali: \"Grosso guaio a Chinatown\", \"Il signore del male\" ed \"Essi vivono\".\nDurante la pausa tra \"La cosa\" ed il successivo \"Grosso guaio a Chinatown\", Carpenter scrive la sceneggiatura di un film catastrofico a matrice solare, dal titolo \"Meltdown\". Doveva essere girato con Dolph Lundgren e parlava di una catastrofe avvenuta a causa di alcune bombe atomiche che rischiavano di far collidere la Terra con il Sole. A causa di alcuni dissidi con la produzionenil film non venne mai girato, ma \u00e8 stato recentemente riscoperto e realizzato da Rick Drew, direttamente in DVD.\nNel 1986, Carpenter si dedica alla regia di \"Grosso guaio a Chinatown\", sempre accompagnato da Kurt Russell. Il film, dal budget non indifferente, viene attaccato da pubblico e critica, ma segna comunque una svolta nella sua carriera. Considerano quasi solamente una parodia del cinema d'azione di quel periodo, in realt\u00e0 il film vuole essere soprattutto un omaggio al cinema orientale di arti marziali di genere Fantastico, il Wuxia, all'epoca gia' tramontato in Occidente.\nIn seguito al fallimento al botteghino di \"Grosso guaio a Chinatown\", Carpenter ha dei problemi a farsi finanziare altre pellicole e stipula un contratto con la Universal: nel contratto rientrano i film \"Il signore del male\" del 1987, teorico e pessimista con Donald Pleasence, \"Essi vivono\" del 1988, pellicola di fantascienza e satira feroce sul capitalismo, lo status quo, i messaggi subliminali e la manipolazione dei mass media con Roddy Piper, ed \"Avventure di un uomo invisibile\", commistione fra commedia, thriller e fantasy con protagonista Chevy Chase, del 1992. I film hanno pochissimo successo, anche se oggi sono considerati dei \"cult\" presso il pubblico cinefilo.\nNel 1993 Carpenter co-dirige con i colleghi Tobe Hooper e Larry Sulkis il film horror a episodi per la televisione \"Body Bags - Corpi estranei\". Gli episodi avrebbero dovuto essere parte di una serie televisiva antologica sulla falsariga de \"I racconti della cripta.\" L'emittente Showtime decise per\u00f2 di ritirarsi dal progetto, Carpenter allora gir\u00f2 un prologo, in cui egli stesso recita anche il ruolo del medico legale/narratore, facendo diventare la pellicola una antologia horror. Nel film figurano inoltre numerosi camei di registi famosi, come Wes Craven e Sam Raimi, o personalit\u00e0 di spicco del cinema horror come il truccatore Greg Nicotero.\nIn questo periodo gli vengono offerte le regie di \"Top Gun\", \"Attrazione fatale\", \"Il bambino d'oro\", \"Senza via di scampo\", \"Star Trek\" e \"The Philadelphia Experiment\", ma Carpenter le rifiuta.\n\"Il seme della follia\", \"Villaggio dei dannati\" e \"Fuga da Los Angeles\".\nIl 1995 \u00e8 l'anno di \"Il seme della follia\", il terzo e ultimo capitolo di quella che viene ormai chiamata \"trilogia dell'Apocalisse\" (apertasi nel 1982 con \"La cosa\" e proseguita nel 1987 con \"Il signore del male\"), con Sam Neill, influenzato ancora dai romanzi di Lovecraft ed Allan Poe. Nelle intenzioni del regista, il protagonista John Trent rappresenta la condizione tipica dello spettatore cinematografico e il conseguente scetticismo dinanzi alla proiezioni di film fantastici. Partendo da questo presupposto, il film si configura come un'acuta osservazione sull'arte della narrazione cinematografica e letteraria, in cui compaiono ricorrenti omaggi al cinema del passato: dalla sequenza iniziale che richiama quella de \"L'invasione degli ultracorpi\" di Don Siegel alla recitazione di Sam Neil in perfetto stile Humphrey Bogart. Ancora una volta nonstante la tiepida accoglienza dei critici, il film entra nel corso del tempo nella memoria del pubblico come una delle opere migliori di Carpenter.\nDopo il lavoro con Neill, Carpenter si dedica al remake de \"Il villaggio dei dannati\" . Nonostante l'impatto sull'immaginario collettivo sia riuscito (una puntata della serie animata \"I Simpson\" viene dedicata al film) anche in questo caso Carpenter fallisce al botteghino e dunque l'anno successivo decide di farsi finanziare per girare il sequel di \"1997: Fuga da New York\", intitolato \"Fuga da Los Angeles\", con Kurt Russell, Pam Grier e Steve Buscemi. Un apparente ritorno alle origini, che in realt\u00e0 nasconde una dura critica nei confronti della societ\u00e0 americana che per Carpenter \u00e8 diventata sempre pi\u00f9 reazionaria e dittatoriale, ambientato a Los Angeles proprio come critica al mondo Hollywoodiano. Anche in questo caso, tuttavia, il film non ottiene il successo sperato: le morali sottintese non vengono ben recepite e il film non viene capito, mentre la disillusione di Carpenter nei confronti delle major cinematografiche aumenta sempre pi\u00f9.\n\"Vampires\", \"Fantasmi da Marte\" e i remake.\nDopo \"Fuga da Los Angeles\", Carpenter torna all'horror, ibridandolo con atmosfere da road movie e western, girando il film \"Vampires\", di cui nel 2002 Tommy Lee Wallace ha diretto il sequel \"Il cacciatore delle tenebre\".\nCercando di mischiare fantascienza e thriller, nel 2001 Carpenter si dedica a \"Fantasmi da Marte\", con Ice Cube, Jason Statham, Natasha Henstridge e Pam Grier. Il film non si rivela un grande successo al box-office e molti attribuiscono questo insuccesso alla ripetitivit\u00e0 della trama e alla colonna sonora, non pi\u00f9 composta solo da Carpenter, come accadeva per i primi film. Lo assistono infatti gli Anthrax, Steve Vai e Buckethead, lavorando comunque sotto la sua supervisione e su motivi da lui elaborati, creando un disco che risulta un discreto successo di vendite.\nPresa una pausa dal cinema inizia ad autorizzare, e in alcuni casi produrre, varie riedizioni deI suoi vecchi film, considerati ormai classici della storia del cinema di genere: nel 2005 vengono girati i remake di \"Fog\" (\"The Fog - Nebbia assassina\" di Rupert Wainwright, con Tom Welling) e di \"Distretto 13\" (\"Assault on Precinct 13\" di Jean-Fran\u00e7ois Richet, con Ethan Hawke e Laurence Fishburne). Risale al 2007: \"Halloween - The Beginning\" di Rob Zombie: Il film \u00e8 un reboot, che punta anche ad una intelligente revisione psicologica dell'assassino e del suo rapporto con la sorella. Doveva restare un episodio a s\u00e9 stante, ma dato il buon successo di critica e pubblico nel 2009 Zombie, controvoglia e su pressioni dei produttori, realizza \"Halloween II\".\nCarpenter \u00e8 stato inoltre uno dei tredici registi coinvolti nella prima stagione della serie \"Masters of Horror\". Il suo corto \"Cigarette Burns - Incubo mortale\" \u00e8 stato accolto da critiche positive, che lo hanno portato a realizzare un altro episodio (\"Il seme del male\") per la seconda serie del programma.\nLa parentesi di \"Psycopath\" ed il ritorno al cinema: \"The Ward\".\nCarpenter aveva annunciato per il 2008 una pellicola intitolata \"Psycopath,\" che avrebbe segnato il suo ritorno al grande schermo. La pellicola si \u00e8 arenata in fase di pre-produzione, mentre veniva sviluppata in collaborazione con Oxide e Danny Pang, autori di \"The Grudge\", \"The Ring\" e \"The Messengers\". A dieci anni distanza da \"Fantasmi da Marte\", il progetto si concretizza e Carpenter torna alla regia per il cinema con \"The Ward - Il reparto\", che in seguito al flop europeo viene distribuito direttamente in Home video negli USA.\nCarpenter dal 2013 si \u00e8 dedicato anche alla creazione e supervisione di serie a fumetti, pubblicate da Storm King Comics, una divisione della Storm King Productions Inc. di Sandy King. La prima opera si intitola \"John Carpenter's Asylum\" ed \u00e8 co-creata insieme a Thomas Ian Griffith e Sandy King. Si tratta di una miniserie di genere horror che vede Bruce Jones ai testi e Leonardo Manco ai disegni. Viene distribuita a partire da maggio 2013.\nNel 2014 sviluppa una serie regolare a fumetti sul film \"Grosso guaio a Chinatown\", da lui diretto nel 1986. Il soggetto viene scritto insieme al pluripremiato cartoonist Eric Powell (conosciuto per l'opera indipendente \"The Goon\") e i disegni sono affidati a Brian Churilla. La serie viene pubblicata dai Boom!Studios e la storia \u00e8 il sequel ufficiale del film originale con Kurt Russell nei panni del camionista Jack Burton. Le prime vignette del fumetto riprendono infatti il cliffhanger del lungometraggio nel quale il truck di Jack (battezzato \"Pork-Chop Express\") era stato abbordato da un demone scimmia.\nIn seguito al buon riscontro ottenuto dal fumetto-sequel di \"Grosso guaio a Chinatown\", la Bomm!Studios decide pubblicare un'altra serie a fumetti su un classico di Carpenter. Con la supervisione dello stesso regista viene lanciata la serie \"Escape from New York\", opera che riprende le vicende di Iena (o \"Snake\") Plissken subito dopo gli eventi del film \"\". Anche in questo caso si tratta di un sequel canonico del lungometraggio del 1981 e si colloca prima della storia narrata in Fuga da Los Angeles del 1996, secondo film diretto da Carpenter sul futuro distopico dell'anti-eroe Snake Plissken. La serie a fumetti vede ai testi lo scrittore Christopher Sebela (nominato agli Eisner Award per l'opera \"High Crimes\") e ai disegni Diego Barreto.\nCitazioni e omaggi.\nNumerosi registi horror, di film di fantascienza e di film indipendenti hanno lodato le opere di Carpenter: tra questi troviamo Quentin Tarantino, Guillermo del Toro, Paul Thomas Anderson e Robert Rodriguez.\nL'artista synthwave francese Carpenter Brut, nome d'arte di Franck Hueso, ha pi\u00f9 volte omaggiato Carpenter includendo alcuni spezzoni dei suoi film nei propri video musicali.\nIn particolare la carriera registica di Robert Rodriguez \u00e8 nata principalmente alla visione di \"1997\": Rodriguez vision\u00f2 la pellicola fantascientifica all'et\u00e0 di 12 anni e asser\u00ec di poter fare di meglio, iniziando dunque a girare cortometraggi. Ultimamente Carpenter doveva essere coinvolto nella realizzazione della colonna sonora di \"Grindhouse - Planet Terror\", omaggio ai B-Movies diretto da Rodriguez, ma ha rifiutato. Il texano Rodriguez si \u00e8 messo all'opera ricreando dei motivi ripetuti e molto simili a quelli di \"La cosa\" e \"Il signore del male\", cos\u00ec profondi e di suspense che Carpenter si \u00e8 personalmente congratulato con lo stesso Rodriguez."}
{"id": "388071", "revid": "46291", "url": "https://it.wikipedia.org/wiki?curid=388071", "title": "Oxalis oregana", "text": "L'Ossalide dei redwoods (\"Oxalis oregana\", Nutt.) \u00e8 una pianta erbacea, perenne appartenente alla famiglia delle Oxalidaceae."}
{"id": "388072", "revid": "38120", "url": "https://it.wikipedia.org/wiki?curid=388072", "title": "Brignoline", "text": ""}
{"id": "388073", "revid": "767487", "url": "https://it.wikipedia.org/wiki?curid=388073", "title": "Il marchio di Dracula", "text": "Il marchio di Dracula (\"Scars of Dracula\") \u00e8 un film del 1970 diretto da Roy Ward Baker.\nQuinto film del ciclo incentrato su Dracula della Hammer dopo \"Una messa per Dracula\", \u00e8 anche il pi\u00f9 truculento, con corpi devastati appesi alle croci, zoomate su gole squarciate e bulbi oculari fuori dalle orbite. Pur essendo il quinto della saga, non ha nessun collegamento con gli altri film e si potrebbe considerarlo un capitolo indipendente dal resto della saga. La saga prosegu\u00ec con altri due capitoli indipendenti e modernizzati: \"\" ed \"I satanici riti di Dracula\".\nPer la prima volta il conte appare fin dalla prima scena; e del romanzo di Stoker non c'\u00e8 traccia, se non nella sequenza in cui Dracula si arrampica a mani nude sulle pareti del castello. Nel film il regista d\u00e0 spazio non solo alla rappresentazione del potere immenso e della malvagit\u00e0 di Dracula, ma anche al suo fascino dai risvolti estremamente sensuali.\nTrama.\nResuscitato dalle ceneri (grazie al sangue versato dalla bocca di un pipistrello), Dracula dissangua la figlia di un locandiere. Per porre fine al regno di terrore del vampiro i popolani incendiano il castello, ma le fiamme non raggiungono la cripta ove riposa Dracula, il quale si vendica sterminando cruentemente le donne del villaggio.\nTempo dopo il giovane Paul, inseguito dalle autorit\u00e0, cerca riparo al castello e scompare. Suo fratello Albert e la fidanzata di questi, Sara, vanno a cercarlo e cadono prigionieri nel castello. Il servo Klove \u00e8 affascinato da Sara e li aiuta a fuggire. Ma, rifugiatisi nella chiesa del villaggio, Albert torna al castello per scoprire che fine abbia fatto Paul. Giunto al castello Albert e Dracula si affrontano dopo di che Dracula si dirige dalla fidanzata di Albert e la vampirizza. Dopo ci\u00f2, Albert ha un incontro con il vampiro, il ragazzo ha la meglio e riesce a sconfiggerlo.\nDVD.\nIn Italia il film \u00e8 stato distribuito su DVD dalla Sinister Film."}
{"id": "388074", "revid": "2121138", "url": "https://it.wikipedia.org/wiki?curid=388074", "title": "Kollywood", "text": "Kollywood, termine che deriva dalla fusione delle parole Hollywood e Kodambakkam (localit\u00e0 del Tamil Nadu), indica il cinema in lingua tamil che ha nella citt\u00e0 di Chennai il centro propulsore.\n\u00c8 la seconda industria cinematografica indiana per fatturato, numero di film realizzati e diffusione.\nIl pubblico del cinema tamil raggiunge anche gli altri stati dell'India meridionale, \u00e8 seguito in Malaysia, Singapore, Sri Lanka e Sudafrica, presso le comunit\u00e0 di lingua tamil residenti nei paesi occidentali. Di recente ha guadagnato un seguito di pubblico anche in Giappone dove l'attore tamil pi\u00f9 conosciuto \u00e8 Rajinikanth.\nKollywood e la politica.\nUno degli aspetti peculiari del cinema tamil riguarda la vicinanza con la politica. Dal 1967 il presidente o presidentessa del Tamil Nadu proviene dal mondo cinematografico, ed altri sono eletti nel parlamento Non necessariamente sono sempre grandi star del cinema tamil come, gli attori M.G. Ramachandran e J. Jayalalithaa (entrambi sono stati presidenti), ma anche produttori registi o sceneggiatori come M. Karunanidhi partecipano attivamente alla vita politica. \nUn intreccio tra politica e mondo del cinema originata negli anni cinquanta, quando alcune produzioni cinematografiche promuovevano posizioni e idee del DMK (Dravidian Progressive Party), partito progressista Dravidico contrapposto da sempre al potere ed alla casta dei bramini \"ariani\".\nUno dei film pi\u00f9 rappresentativi di questo tipo di legame \u00e8 \"Parasakhti\" (1952), film d'esordio di Sivaji Ganesan (uno degli attori pi\u00f9 importanti di Kollywood). Dai toni fortemente melodrammatici, narra le vicende di una famiglia divisa fra l'India e la citt\u00e0 di Rangoon, costretta ad affrontare drammi e difficolt\u00e0, spesso causati da norme sociali che nel film sono apertamente criticate.\nUn altro elemento che lega il cinema tamil alla politica riguarda il ruolo di attori e attrici che, lasciata la carriera cinematografica, o a capo del governo del Tamil Nadu. Esempio di questo sono, in altri casi, politici importanti, si cimentarono nella sceneggiatura di film di successo.\nKollywood e la cultura tamil.\nUn altro aspetto importante riguarda l'esaltazione delle tradizioni culturali.\nUltimo arrivato fra le arti, il cinema tamil \u00e8 stato spesso uno strumento di promozione della cultura del Tamil Nadu. In modo speciale si celebra il patrimonio letterario di una lingua molto antica e che, secondo studiosi e linguisti \u00e8 la seconda lingua classica dell'India, oltre al sanscrito.\nNei testi delle canzoni e nei dialoghi il ruolo della tradizione poetica trova nuovi spazi e slancio nell'interesse del pubblico.\nLa danza classica indiana (Bharatanatyam) ha una parte importante nella coreografia delle scene cantate. \"Thillana Mohanambal\" (1968) \u00e8 un esempio di quanto il rapporto con le arti classiche sia particolarmente sentito, qui la musica e la danza sono il punto centrale della vicenda narrativa. Da ricordare in particolare le danze interpretate da Padmini, una delle principali attrici degli anni '50 e grande danzatrice.\nNon poteva mancare la mitologia, ricca di episodi e personaggi che, nel cinema tamil e pi\u00f9 in generale nella cinematografia dell'India del sud, non hanno mai perso attrattiva presso il pubblico. Narrano soprattutto le gesta di Siva, Parvati e Murugan che sono le divinit\u00e0 pi\u00f9 importanti presso i tamil."}
{"id": "388078", "revid": "37401", "url": "https://it.wikipedia.org/wiki?curid=388078", "title": "Oxalis pes-caprae", "text": "Lacetosella gialla (\"Oxalis pes-caprae\" ) \u00e8 una pianta erbacea perenne appartenente alla famiglia delle Oxalidaceae.\nIl fiore presenta una simmetria radiale actinomorfa.\n\u00c8 considerata una pianta infestante poich\u00e9 specie pioniera (colonizza altre aree). \u00c8 originaria della Namibia e delle Province del Capo, in Sudafrica.\nUsi.\nLa pianta \u00e8 commestibile e pu\u00f2 essere mangiata fresca o dopo cottura. In Sudafrica \u00e8 ingrediente di un tradizionale stufato di carne chiamato \"waterblommetjiebredie\". Se ne consiglia il consumo moderato a causa del contenuto di acido ossalico."}
{"id": "388079", "revid": "372624", "url": "https://it.wikipedia.org/wiki?curid=388079", "title": "Galvanismo", "text": "In fisiologia, il galvanismo \u00e8 la contrazione di un muscolo stimolato da una corrente elettrica.\nLuigi Galvani investig\u00f2 a lungo su tale fenomeno e svilupp\u00f2 la teoria secondo la quale gli esseri viventi fossero in possesso di un'elettricit\u00e0 \"intrinseca\" prodotta dal cervello, propagata tramite i nervi e immagazzinata nei muscoli.\nTale termine, tuttavia, fu coniato da un suo collega contemporaneo, Alessandro Volta con cui ebbe un acceso confronto su questo argomento.\nL'esperimento della scintilla.\nEra il 1781 quando Luigi Galvani, nel suo laboratorio domestico, aveva \"preparato\" una rana, con i nervi crurali e il midollo isolati, posta ad una certa distanza da una macchina elettrica. Durante lo scocco di una scintilla uno dei suoi assistenti tocc\u00f2 per sbaglio con un bisturi il nervo crurale interno della rana e ci fu un'intensa contrazione dei muscoli delle zampe dell'animale. Galvani rimase impressionato da questo evento e decise di approfondire e tentare di spiegare questo fenomeno.\nGli studiosi di quel tempo, e anche i successivi, ritennero che l'eccitazione di Galvani, alla vista delle contrazioni della rana, derivasse dalla sua ignoranza per i pi\u00f9 elementari concetti di elettro-fisica. Ma, a differenza degli altri, si era reso conto che vi era una relazione limitata tra l'intensit\u00e0 della carica elettrica e lo sviluppo delle contrazioni: se la forza della scarica veniva aumentata oltre un certo valore non venivano prodotte contrazioni pi\u00f9 forti e, al contrario, quando si riduceva l'intensit\u00e0 dello stimolo al di sotto di un certo livello le contrazioni potevano cessare. Infine Galvani sottoline\u00f2 che, se in alcune preparazioni non vi erano pi\u00f9 contrazioni dopo ripetute applicazioni del fluido elettrico, queste si potevano riottenere se l'animale non veniva stimolato per un po' di tempo o era sottoposto ad alcuni trattamenti.\nAllora nella mente dello studioso bolognese era sorto il dubbio che le contrazioni muscolari non erano dovute a scariche elettriche esterne, ma derivassero invece da una forza interna, propria dell'animale, stimolata dalla forza elettrica esterna.\nLe prime ipotesi.\nBenjamin Franklin, nel 1750, aveva dimostrato che nell'atmosfera \u00e8 presente una carica elettrica naturale che genera i lampi. Cos\u00ec Galvani nel 1786 cerc\u00f2 di capire come l'elettricit\u00e0 presente nell'atmosfera potesse influire sulle contrazioni: \nMa le contrazioni avvenivano anche se la giornata era serena, o se si ripeteva l'esperimento in casa nelle stesse condizioni, e per questo non sembravano dipendere dall'elettricit\u00e0 atmosferica. Dopo molti tentativi riusc\u00ec ad ottenere delle contrazioni collegando, attraverso un conduttore metallico, le strutture nervose (nervi crurali o midollo spinale) e i muscoli delle zampe cos\u00ec da creare un circuito \u201ccome nella bottiglia di Leida\u201d. Galvani giunse alla conclusione che era presente negli animali una forma di elettricit\u00e0 intrinseca che induceva le contrazioni e la chiam\u00f2 \u201celettricit\u00e0 animale\u201d. Secondo la sua opinione similmente alla bottiglia di Leida (il primo accumulatore di energia elettrica) , l'animale \u00e8 infatti capace di immagazzinare il fluido elettrico e di mantenerlo in uno stato di \u201cdisequilibrio\u201d, e l'arco conduttivo \u00e8 in grado di mettere in movimento l'elettricit\u00e0 animale, che attraversa i nervi considerati dei conduttori, producendo la contrazione muscolare.\nLa controversia Galvani-Volta.\nDopo la pubblicazione del \"De viribus electricitatis in motu musculari commentarius\" nel 1791 ci fu un grande clamore per la scoperta dell'elettricit\u00e0 animale tant'\u00e8 che lo stesso Alessandro Volta espresse la sua ammirazione nei confronti di Galvani. Tuttavia l'entusiasmo dur\u00f2 poco: infatti lo scienziato di Como si era reso conto che si poteva creare la contrazione nelle rane attraverso l'uso di un arco bimetallico posto a contatto tra due parti di uno stesso nervo senza nemmeno considerare i muscoli.\nAllora l'ipotesi di Galvani iniziava a perdere fondamento proprio perch\u00e9 gli esperimenti di Volta avevano reso irrilevante il sistema nervi-muscoli, che invece era la base della teoria galvanica. Inoltre Volta inizi\u00f2 a considerare l'idea che l'elettricit\u00e0 potesse derivare dai metalli stessi; infatti tra i vari esperimenti us\u00f2 l'arco bimetallico sulla lingua e sugli occhi: nella prima provoc\u00f2 un sapore acido e non contrazioni, nei secondi dava la sensazione di luce. Di conseguenza ritenne che gli effetti fisiologici erano determinati in base al tipo di fibre nervose stimolate e quindi non erano i muscoli (nei quali per Galvani era concentrata l'elettricit\u00e0 animale) a determinarli.\nGalvani invece dimostr\u00f2 nel 1797 che la contrazione poteva essere provocata connettendo due nervi dello stesso animale senza l'utilizzo di materiali estranei alla stessa rana. Ma questo esperimento, considerato dal fisiologo tedesco Emil Du Bois Reymond come l'esperimento fondamentale dell'elettrofisiologia che poteva porre le basi per la nascita di questa nuova scienza, non venne considerato nella sua reale importanza anche perch\u00e9 Volta ormai stava concentrando le sue energie nella creazione di una macchina che potesse generare corrente elettrica. Cos\u00ec, dopo vari tentativi e fallimenti, attraverso l'alternarsi di metalli diversi a dischi di carta bagnati di una soluzione salina, invent\u00f2 la pila. Il successo di questa invenzione port\u00f2 in auge Volta e l'ipotesi dell'elettricit\u00e0 animale venne accantonata per molti anni. Tuttavia lo scienziato comasco non aveva compreso che a generare elettricit\u00e0 erano gli ioni presenti nella soluzione salina e che i metalli, nei quali credeva l'origine dell'energia, trasformavano l'energia chimica di questi ioni in energia elettrica. \nMolti studiosi hanno affermato come le scoperte di Galvani abbiano contribuito e incentivato le ricerche di Volta che hanno portato all'invenzione della pila e proprio per questo motivo che gli studi dei due scienziati sono cos\u00ec intrecciati.\nConclusioni.\nL'ipotesi di un'elettricit\u00e0 animale \u00e8 stata confermata dagli studi elettrofisiologici che sono stati condotti negli ultimi secoli. Infatti una tale elettricit\u00e0 \u00e8 presente in tutti gli esseri viventi e, come pens\u00f2 Galvani, essa esiste in uno stato di disequilibrio prodotto da gradienti di concentrazioni e pompe proteiche. Oggigiorno viene chiamato potenziale di membrana, ma a quel tempo era difficile immaginare che la conduzione nervosa derivasse da un flusso elettrico presente nel nostro organismo in grado di stimolare e di essere stimolato. Inoltre le macchine elettriche di quell'epoca, e anche alcuni pesci come le torpedini, erano in grado di produrre scintille a differenza dell'elettricit\u00e0 animale. Per questo Galvani ritenne che questo tipo di elettricit\u00e0 dovesse essere diversa, tant'\u00e8 che negli anni successivi venne rinominata come \u201cfluido galvanico\u201d. Volta invece, arriv\u00f2 ad escludere completamente la presenza di questo fluido all'interno dell'organismo sebbene, dopo l'invenzione della pila, furono evidenti le somiglianze tra l'elettricit\u00e0 prodotta da questa e quella di Galvani: tutte e due non erano in grado di produrre scintille ed erano caratterizzate da una grande carica ed da un basso voltaggio. Queste propriet\u00e0 spiegano l'ambiguit\u00e0 della batteria alla quale venne attribuito l'aggettivo \u201cgalvanico\u201d stando proprio ad indicare questa forma di corrente continua e a bassa tensione.\nUn ruolo secondario in questi studi lo ebbe il nipote di Galvani, Giovanni Aldini che, tra il 1802 e il 1803, a Londra esegu\u00ec degli esperimenti su cadaveri umani e animali con l'intento di riportarli in vita: collegava elettrodi a teste umane mozzate ottenendo delle raccapriccianti deformazioni dei volti e l'apertura delle palpebre. Invece, se gli elettrodi venivano collegati a corpi decapitati, come risultato si avevano vere e proprie convulsioni e movimento degli arti. Aldini d'altronde, si rese subito conto che le scariche elettriche non avevano effetti sul cuore, rendendo cos\u00ec impossibile la rianimazione dei cadaveri, e allora ben presto decise di abbandonare questi studi. \nMa l'importanza di questo stravagante personaggio sta nel fatto che proprio dai suoi esperimenti Mary Shelley trasse ispirazione per il personaggio del Dottor Frankenstein, ispirato dal chirurgo Andrea Vacc\u00e0 Berlinghieri, in cui veniva usata una forte scarica elettrica per riportare in vita la \"creatura\"."}
{"id": "388080", "revid": "87971", "url": "https://it.wikipedia.org/wiki?curid=388080", "title": "Dalia Nera", "text": ""}
{"id": "388081", "revid": "46291", "url": "https://it.wikipedia.org/wiki?curid=388081", "title": "Oxalis rubra", "text": "L'ossalide rossa (Oxalis rubra \u00e8 una pianta erbacea, appartenente alla famiglia delle Oxalidaceae.\n\u00c8 una specie nativa dell'Argentina, Brasile e Uruguay; in Europa \u00e8 diffusamente coltivata come specie ornamentale. \n\u00c8 una specie perenne con rizomi. Le foglie sono trifogliate, lungamente picciolate, i fiori sono di colore viola purpureo e sono portati in infiorescenza."}
{"id": "388084", "revid": "46291", "url": "https://it.wikipedia.org/wiki?curid=388084", "title": "Oxalis tetraphylla", "text": "L'Oxalis tetraphylla \u00e8 una pianta erbacea, perenne appartenente alla famiglia delle Oxalidacee.\nPer la sua somiglianza ad un quadrifoglio a causa delle foglie a quattro lobi, ed analoga macchia rosso-bruna su queste, viene comunemente confuso con gli appartenenti al genere \"Trifolium\".\nEtimologia.\nIl nome generico \"tetraphylla\" deriva dal greco \u03c4\u03b5\u03c4\u03c1\u03b1- \"tetra\"- (da \u03c4\u03b5\u03c4\u03c1\u03ac\u03c2 \"tetr\u00e1s\" \u2018quattro\u2019) e \u03c6\u03cd\u03bb\u03bb\u03b1 \"ph\u00fdlla\" (nominativo plurale neutro di \u03c6\u03cd\u03bb\u03bb\u03bf\u03bd \"ph\u00fdllon\" \u2018foglia\u2019)."}
{"id": "388085", "revid": "125816187", "url": "https://it.wikipedia.org/wiki?curid=388085", "title": "Gli uccelli", "text": "Gli uccelli (\"The Birds\") \u00e8 un film del 1963 diretto da Alfred Hitchcock e tratto dall'omonimo racconto di Daphne du Maurier pubblicato nel 1953.\nPresentato fuori concorso al 16\u00ba Festival di Cannes, \u00e8 una delle pi\u00f9 celebri opere del regista ed uno dei suoi maggiori successi anche al botteghino.\nNel 2016 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nIn un negozio di animali a San Francisco s'incontrano l'avvocato Mitch Brenner e la ricca e giovane Melania Daniels, figlia dell'editore di uno fra i maggiori giornali della citt\u00e0.\nMelania \u00e8 indispettita perch\u00e9, pur avendola riconosciuta, il giovanotto finge di scambiarla per la commessa e le si rivolge per informazioni su una coppia di inseparabili da donare alla sorellina Cathy per il compleanno. Melania in un primo momento sta al gioco e gli dice che il negozio non ha al momento tali pappagallini, se vuole ci sono dei canarini.\nMa presto Mitch interrompe l'amabile schermaglia e rivela il motivo del suo strano atteggiamento, rievocando la spiacevole circostanza in cui l'ha conosciuta. In tribunale era stata processata per guida in stato di ebbrezza e sfascio di vetrina. Prenderla in giro \u00e8 il meritato contrappasso per una condotta spregiudicata e irresponsabile. Ne segue un battibecco in cui Melania lo apostrofa come ignorante e insolente.\nA dispetto del moralismo punitivo di lui, la sofisticata figlia di pap\u00e0 si sente per\u00f2 attratta e affascinata, annota la targa della sua auto e si informa sul suo indirizzo. Per reincontrarlo acquista la coppia di pappagallini e decide di recapitargliela personalmente, recandosi prima nel suo appartamento a San Francisco e poi, non trovatolo, a Bodega Bay con la sua auto, dove Mitch trascorre i fine settimana in compagnia della madre e della sorella.\nLei per\u00f2 vuole fare una sorpresa a Mitch e cos\u00ec anzich\u00e9 arrivare con l'auto a casa sua, che si trova sulla sponda opposta della baia, decide di affittare una piccola barca a motore e raggiungere cos\u00ec, non vista, la villetta. Attraversata la baia, entra furtivamente nella casa di Mitch e lascia la gabbietta con gli uccellini; dopodich\u00e9 attende nascondendosi nella barca.\nMitch scopre i pappagallini e si accorge della presenza di Melania che mette in moto il fuoribordo e parte. Ma Mitch, saltato sulla sua auto, arriva prima di lei sulla sponda opposta della baia ad aspettarla. Qui, mentre Melania \u00e8 quasi arrivata, viene improvvisamente attaccata da un gabbiano che le ferisce la testa.\nDecisa ad approfondire la relazione con Mitch, accoglie l'invito di Cathy di partecipare alla sua festa di compleanno, trattenendosi per la notte e facendosi ospitare da Annie, maestra di scuola di Cathy e vecchia fiamma del fratello.\nDurante la notte un gabbiano, inspiegabilmente, sbatte sulla porta di casa e viene trovato morto dalle due donne.\nFatti inquietanti si susseguono: le galline di Lydia, la signora Brenner, si rifiutano di mangiare; durante la festa di Cathy uno stormo di gabbiani attacca i bambini; la sera stessa la casa dei Brenner viene invasa da centinaia di passeri che entrano attraverso il camino; l'indomani mattina, un agricoltore, conoscente dei Brenner, viene ritrovato nella propria casa, morto, martoriato dagli uccelli che sono arrivati a strappargli gli occhi; durante la giornata un peschereccio viene assalito dai gabbiani ed una trentina di bambini vengono attaccati, mentre escono da scuola, da uno stormo di corvi.\nGli abitanti della cittadina, per lo pi\u00f9 increduli, tendono a minimizzare gli eventi, fino a quando non si verifica un attacco di vaste proporzioni in pieno giorno che causa numerose vittime.\nIn breve tempo l'intera zona \u00e8 invasa da migliaia di uccelli che seminano il terrore. Anche la maestra Annie rimane vittima degli animali assassini.\nI protagonisti si barricano in casa, assediati dai volatili, che feriscono gravemente Melania. Mitch decide di portarla all'ospedale e cos\u00ec all'alba i quattro partono con l'auto di Melania alla volta di San Francisco.\nFuori dall'uscio di casa, appollaiati ovunque, migliaia di uccelli osservano, immobili e minacciosi.\nProduzione.\nIl film fu prodotto e distribuito dalla Universal Pictures.\nSoggetto.\nFu tratto dall'omonimo racconto di Daphne Du Maurier, di cui per\u00f2 mantiene solo l'idea centrale, cio\u00e8 l'attacco degli uccelli contro gli uomini.\nHitchcock aveva ripensato al racconto dopo aver letto sul \"Sentinel\" del 18 agosto 1961, quotidiano di Santa Cruz, la notizia di una nuova invasione di uccelli marini fra le case sulla costa, pi\u00f9 ampia e devastante di quella avvenuta nell'anno precedente.\nSceneggiatura.\nLa sceneggiatura fu scritta da Evan Hunter e i personaggi sono creati ex novo.\nCast artistico.\nHitchcock decise di non utilizzare attori affermati nel ruolo dei protagonisti, anche per contenere i costi del film, gi\u00e0 molto alti per i numerosi e complessi effetti speciali.\nPer la parte della protagonista femminile scrittur\u00f2 cos\u00ec Tippi Hedren, allora nota come modella e con qualche apparizione solo nelle pubblicit\u00e0 televisive: egli ne guid\u00f2 personalmente e accuratamente l'interpretazione per tutta la durata delle riprese, trasformandola in una vera attrice e assegnandole il ruolo della protagonista anche nel suo film successivo \"Marnie\" (1964).\nPer la parte del protagonista maschile venne impiegato Rod Taylor, gi\u00e0 attivo nel cinema da vari anni, ma al suo primo ruolo di una certa importanza, mentre nella parte della madre di questi Hitchcock volle la stimata attrice di teatro Jessica Tandy.\nPer il personaggio della maestra, anzich\u00e9 Anne Bancroft, proposta dallo sceneggiatore Hunter, Hitchcock scelse la pi\u00f9 giovane Suzanne Pleshette, notata in programmi televisivi.\nIl ruolo della undicenne Cathy, sorella del protagonista, venne assegnato all'inglese Veronica Cartwright, gi\u00e0 impiegata da Hitchcock in due episodi della serie televisiva \"Alfred Hitchcock presenta\" (1960-1961) e reduce dal drammatico \"Quelle due\" (1961) di William Wyler.\nCameo.\nCome in quasi tutti i suoi film, Hitchcock appare in un cameo: all'inizio del film lo si vede uscire da un negozio di animali di San Francisco, con al guinzaglio due cani bianchi (si trattava in realt\u00e0 dei suoi due terrier, Geoffrey e Stanley), proprio nello stesso istante in cui sta entrando la protagonista.\nRiprese.\nAmbientazione.\nLe riprese si svolsero nel periodo marzo-luglio 1962 negli studi Universal Pictures e nella California settentrionale, a Bodega Bay, piccolo porto sul Pacifico, a circa 60 miglia (un centinaio di chilometri) da San Francisco: qui la protagonista trascorre il fine settimana e vi si svolge la maggior parte del film; per l'occasione furono ricostruite fedelmente delle abitazioni esistenti per la casa e la fattoria.\nEffetti speciali.\n\"Delle 3000 inquadrature previste (circa il doppio di quelle di un film normale e quasi il triplo di quante ne usasse Hitchcock di solito), quasi 400 contenevano trucchi e fotomontaggi.\"\nHitchcock richiese la collaborazione di molti esperti: lo scenografo Robert Boyle, il direttore della fotografia Robert Burks, il montatore George Tomasini.\nPoich\u00e9 detestava lavorare in esterni, la maggior parte dei fondi che si vedono sono stati dipinti. Nonostante le difficolt\u00e0 per le tecniche di ripresa sul fondale blu in uso in quel periodo, trovarono un'alternativa usando il metodo introdotto da Walt Disney, mascherine e fondali illuminati con lampade al sodio su fondale giallo.\nGli addetti agli effetti speciali e quelli del reparto ottico lavorarono sul film per pi\u00f9 di un anno.\n\"Tutte le risorse del cinema disponibili nel 1962 furono messe in gioco per la realizzazione di questo film, che stava man mano diventando il pi\u00f9 costoso, tecnicamente pi\u00f9 ambizioso e programmato in modo pi\u00f9 rigoroso di tutti\".\nGli animali.\nRay Berwick, l'addomesticatore degli uccelli, addestr\u00f2 gabbiani, corvi e cornacchie a colpire, a ritornare ai loro posti, a piombare di nuovo sopra le loro vittime.\nL'associazione per la protezione degli animali, Humane Society, era presente sul set per assicurarsi che non venisse fatto del male agli uccelli, che fossero alimentati in modo corretto e che non si abusasse del loro lavoro.\nSi utilizzarono inoltre uccelli meccanici, costruiti apposta per le scene in cui recitavano i bambini. Si fece ricorso anche all'animazione.\nDistribuzione.\nLa prima si ebbe il 28 marzo 1963. Nelle sale italiane, il film \u00e8 stato distribuito nuovamente a partire dal 7 gennaio 2019.\nLa proporzione originale \u00e8 di 1,37:1 (negative ratio) ma circola sulle emittenti TV italiane una versione widescreen di 1,85:1, ottenuta con delle tendine nelle parti inferiore e superiore dell'immagine, che riducono di circa il 20% la superficie visibile.\nColonna sonora.\nIl film \u00e8 sperimentale e originale anche dal punto di vista della colonna sonora.\nPriva di accompagnamento musicale tradizionale, con l'eccezione di un accenno del \"Premi\u00e8re Arabesque\" di Claude Debussy suonato al pianoforte da Melania e di una canzoncina cantata dai bambini della scuola, \"Risseldy Rosseldy\", una versione americana della canzone popolare scozzese di \"Wee Cooper O'Fife\", la colonna sonora \u00e8 costituita unicamente dai rumori degli uccelli elaborati come una vera partitura.\nUn duo di esperti in musica elettro-acustica, composto da Remi Gassmann e Oskar Sala, ebbe il compito di creare artificialmente tutti i rumori degli uccelli attraverso nastri magnetici accelerati in lettura e con uno strumento elettronico chiamato \"Trautonium\" dal nome del suo inventore Friedrich Trautwein. che ne realizz\u00f2 il prototipo nel 1929. Tuttavia fu proprio il musicista elettronico tedesco Oskar Sala negli anni a perfezionare lo strumento sino a creare una sorta di ibrido tra organo e sintetizzatore musicale.\nI rumori erano trattati ed elaborati secondo le indicazioni del regista che dettava alla segretaria una vera e propria sceneggiatura dei suoni. \"Facevamo veramente qualcosa di sperimentale con tutti questi suoni autentici, che poi stilizzavamo in modo da trarne maggiori effetti drammatici\".\nBattiti d'ali.\n\"Per esempio, quando Melania, rinchiusa nella mansarda, \u00e8 attaccata dagli uccelli, avevamo molti suoni naturali, dei battiti di ali, ma li abbiamo stilizzati per ottenere un'intensit\u00e0 maggiore. Bisognava ottenere un'ondata minacciosa di vibrazioni piuttosto che un suono di un solo livello, al fine di avere una variazione di questo rumore, qualcosa di simile al suono ineguale prodotto dalle ali\".\nPassi e inquadrature.\nNella scena in cui Lydia, la madre di Mitch, trova il cadavere dell'agricoltore, la colonna sonora \u00e8 fondamentale. Il rumore dei passi della donna che corre nel cortile, all'esterno, \u00e8 differente da quello dei passi nel corridoio all'interno della casa, sottolineati da una leggera eco. Il rumore dei passi \u00e8 inoltre accompagnato da riprese dall'alto mentre quando la donna, impietrita dal terrore, resta immobile, si passa al primo piano e, quando torna a muoversi, \"il rumore dei passi \u00e8 proporzionato alla dimensione dell'immagine, aumenta fino a quando entra nel camioncino e a questo punto si sente un suono di agonia, quello del rumore del motore del camioncino, deformato\".\nSilenzio.\n\"Per la scena finale, quando Rod Taylor apre la porta della casa e vede per la prima volta degli uccelli a perdita d'occhio, ho chiesto un silenzio, ma non un silenzio qualsiasi; un silenzio elettronico di una monotonia che potesse evocare il rumore del mare che giunge da molto lontano\".\nAccoglienza.\nIl film ebbe successo di pubblico. Nei primi mesi di proiezioni incass\u00f2 oltre 11 milioni di dollari.\nCritica.\nIl film fu complessivamente sottovalutato dalla critica internazionale dell'epoca.\nEra stato criticato negativamente da parecchi articoli apparsi sulla stampa americana (\"New York Times\", \"Newsweek\", \"New Yorker\"): per la mancanza di una ferma conclusione, per una costruzione debole, per l'amalgama non del tutto riuscito fra commedia e \"horror\", per le interpretazioni poco convincenti dei due non famosi protagonisti, infine per la delusione di non trovare il \"thriller\" a cui il regista aveva abituato il suo pubblico.\nQuando gli chiesero come avesse reagito alle critiche negative, a dispetto del grande successo di pubblico, Hitchcock rispose ironicamente di \"aver pianto per tutto il percorso da casa fino alla banca\".\nTematiche trattate e analisi.\nTruffaut: \"Il film \u00e8 chiaramente una \"costruzione intellettuale\", una \"fantasia\"\".\nNoel Simsolo lo definisce \"una meditazione sul cosmo\", in particolare sulla posizione e sul ruolo dell'uomo nel cosmo.\nFederico Fellini afferma che \u00e8 una delle opere di Hitchcock da lui predilette, uno dei pi\u00f9 grandi film di tutti i tempi: \"\"Gli uccelli\" pu\u00f2 venire meglio apprezzato non come una narrazione lineare, ma pi\u00f9 come un poema lirico tragico i cui episodi sono come stanze che rafforzano un singolo tema a livello emotivo.\"\nStruttura del film.\nIl ritmo iniziale \u00e8 volutamente lento.\nIl film decolla come una commedia sofisticata e per quasi 45 minuti pare non succedere niente, eccettuato il corteggiamento fra i due protagonisti: \"...il film scherza sul ciglio del burrone\".\nGli uccelli, prima percepiti soltanto come vaga minaccia, gradualmente intervengono in una serie di attacchi, prima individuali e successivamente di gruppo. In un crescendo sempre pi\u00f9 concitato, diventano pericolosi e incontrollabili.\nNella parte finale il film assume un carattere catastrofico.\nTemi.\nDonald Spoto individua nel film alcune tematiche tipiche di Hitchcock, qui particolarmente approfondite:\nMelania \u00e8 stata abbandonata dalla madre quando aveva soltanto undici anni (la stessa et\u00e0 di Cathy, sorella del protagonista), la maestra Annie \u00e8 stata abbandonata dal fidanzato Mitch, Lydia, la madre di Mitch, rimasta vedova, teme di essere abbandonata anche dal figlio maggiore.\nMetafora della frantumazione.\nIn tutto il film ritorna ossessionante l'idea della distruzione:\nFinale.\nUna prima versione prevedeva che i fuggiaschi, terrorizzati e sottoposti a continui assalti nell'auto della protagonista, giungessero poi a San Francisco e trovassero il Golden Gate Bridge completamente invaso dagli uccelli; sembra che alcune di queste scene vennero effettivamente predisposte e girate. In seguito, Hitchcock opt\u00f2 per un finale aperto a diverse interpretazioni e volle che dopo l'ultima inquadratura non comparisse nemmeno la scritta \"The End\" , poi inserita nella versione finale del film, su insistenza della casa produttrice, per non disorientare del tutto il pubblico.\n\"La magnifica atmosfera impressionista della scena finale cos'altro \u00e8 se non l'incubo del Giudizio Universale tradotto in luce?\".\nInterpretazioni.\n\"Perch\u00e9 gli uccelli attaccano gli uomini?\"\n\u00c8 la domanda inevitabile a cui lo spettatore cerca di dare una risposta.\nSequenza del \"Tides Caf\u00e9\".\nHitchcock, prevenendola, fa affrontare la questione, in una sequenza centrale del film. Melania riferisce dell'attacco degli uccelli ai bambini usciti dalla scuola agli avventori riuniti nel Caf\u00e9 Tides, i quali, esprimendo le loro convinzioni, illustrano posizioni e pregiudizi comuni:\nI critici cinematografici.\nPer l'interpretazione del film sono state formulate nel tempo varie teorie:\nCuriosit\u00e0, sequel e remake.\nNella sequenza iniziale del film, girata in una strada di San Francisco, il regista omaggia chiaramente la sua nuova ed esordiente protagonista Tippi Hedren, facendole in parte ripetere lo sketch di un ragazzino che la fischia vedendola passare accanto; infatti era gi\u00e0 apparso nella pubblicit\u00e0 televisiva della bevanda dietetica \"Sego\" e la cui casuale visione, nell'ottobre del 1961, indusse Hitchcock con determinazione a volere rintracciare e conoscere la Hedren prima della definitiva conferma del \"cast\" artistico.\nPer il ruolo della eccentrica ornitologa, che nel film ha un breve ma intenso confronto con la protagonista all'interno del ristorante, venne scelta l'attrice inglese Ethel Griffies, che allora aveva 86 anni e che il regista ricordava e ammirava sin dai tempi delle sue assidue frequentazioni giovanili nei teatri londinesi.\nVerso la parte finale del film, prima del definitivo attacco e della rocambolesca fuga dei protagonisti, sembra che il regista avesse predisposto scene apocalittiche, con strade, case e persone devastate dalla ferocia degli uccelli, e con addirittura un autobus scolastico rovesciato. Di tali riprese rimarrebbero solo alcuni fotogrammi.\nSono stati prodotti un \"sequel\" apocrifo, \"Uccelli 2 - La paura\" (1987) di Ren\u00e9 Cardona Jr., ed uno ufficiale, \"Gli uccelli II\" (1994) di Rick Rosenthal, entrambi di scarso successo e di cui per\u00f2 manca il \"cast\" originale, con l'eccezione di Tippi Hedren.\nUn \"remake\" in pre-produzione presso la Platinum Dunes era previsto che uscisse il 3 luglio 2009 negli Stati Uniti, ma fu rinviato a data da destinarsi in seguito a numerosi problemi di produzione. Ispirato anch'esso al racconto di Daphne De Maurier e trattato per il cinema da Leslie Dixon, alla regia era previsto Michael Bay, in seguito sostituito da Martin Campbell. Nel \"cast\" artistico era stata confermata Naomi Watts per il ruolo di Melanie Daniels."}
{"id": "388086", "revid": "767487", "url": "https://it.wikipedia.org/wiki?curid=388086", "title": "Histoire d'O (film)", "text": "Histoire d'O \u00e8 un film del 1975 diretto da Just Jaeckin.\nIl soggetto \u00e8 tratto dal romanzo omonimo di Pauline R\u00e9age.\nTrama.\nUna giovane fotografa, conosciuta sempre e solo con l'iniziale del suo nome, \"O\", viene condotta dal suo amante Ren\u00e9 Marcel in un castello situato a Roissy, dove sar\u00e0 assoggetta a rituali sadomasochisti, quali la flagellazione ripetuta, fino a essere trasformata in un puro e semplice oggetto sessuale. Qui apprende tutti i segreti dell'arte del sesso e della sottomissione volontaria. Al termine del suo soggiorno iniziatico, prima di ripartire, le viene consegnato un anello di ferro che dovr\u00e0 indossare sempre e che la identifica come schiava.\nPoco dopo, \"O\" incontra una modella di nome Jacqueline, che dimostra presto di provare un forte interesse per l'avventura vissuta da \"O\", letteralmente sedotta da ci\u00f2 che le racconta l'amica; contemporaneamente Ren\u00e9 presenta sir Stephen H. come fratello maggiore alla sua giovane e bella fidanzata. \"O\" viene quindi invitata da sir Stephen nella sua casa di campagna, dove si trovano Anne-Marie e altre giovani donne, tutte in attesa d'essere marchiate a fuoco. La visita di \"O\" si conclude con l'inserimento d'una serie di piercing a forma d'anello nelle sue grandi labbra e, subito dopo, con la marchiatura delle natiche con le iniziali dell'uomo (S.H.): infine, sir Stephen la condivide con altri due uomini, Ivan e \"il comandante\", che possono cos\u00ec possederla liberamente e ripetutamente.\nPi\u00f9 tardi, sir Stephen, \"O\", Jacqueline e Ren\u00e9 vanno insieme a visitare la casa del \"comandante\" in Bretagna. Successivamente \"O\" accompagna Jacqueline a Roissy, dove sar\u00e0 addestrata a servire Ren\u00e9 come perfetta schiava. Al suo ritorno, \"O\" chiede a sir Stephen se sarebbe riuscito a sopportare le stesse pene ed esperienze subite da lei stessa, per dimostrare l'amore incondizionato che prova nei suoi confronti. Quando l'uomo risponde \"Credo di s\u00ec\", \"O\" gli brucia improvvisamente il palmo della mano con un portasigarette rovente, lasciandovi cos\u00ec un cerchio, una O.\nProduzione.\nIl film inizialmente doveva essere diretto da Alejandro Jodorowsky e prodotto da Alan Klien.\nIl ruolo di O era stato inizialmente offerto ad Anulka Dziubinska, ma l'attrice lo rifiut\u00f2 su consiglio del suo agente. La parte venne allora offerta a Brigitte Fossey, che rifiut\u00f2 a causa del fatto che avrebbe dovuto recitare nuda in diverse scene.\nIl ruolo di sir Stephen era stato offerto originariamente a Christopher Lee, ma l'attore lo rifiut\u00f2.\nDistribuzione.\nIl film usc\u00ec nei cinema francesi il 28 agosto 1975. Distribuito in Italia dalla Filmarte Distribuzione a fine giugno 1976, con doppiaggio affidato alla CD.\nNumerosi furono i tagli a cui fu sottoposto il film. L'edizione originale francese uscita nei cinema nell'agosto 1975 durava 105 minuti. In occasione della sua prima distribuzione italiana nei cinema fu accorciato di ben 12 minuti, il che corrisponderebbe a 93/94 minuti, ma le vecchie fonti italiane danno l'edizione italiana come di ben 102 minuti. Sono inoltre circolate versioni da 97 minuti \"approntate dallo stesso Jaeckin\".\nLe edizioni home video, prima in VHS e poi in DVD, presentavano vari metraggi. Quella della Mondadori totalizza a malapena un'ottantina di minuti e i recenti DVD che riportano la dicitura \"edizione integrale\" e che si baserebbero su quello francese \"integrale\" uscito nel 2005, arrivano ai 100 minuti netti.\nCritica.\nCome scrive Davide Pulici: \u00abil film di Jaeckin \u00e8 invecchiato bene [...] la vicenda di \"O\" che si fa cieco strumento e olocausto del piacere dell'Amante non lascia n\u00e9 annoiati n\u00e9 indifferenti: la Clery era di una bellezza opalina, morbida e perfetta (e gi\u00e0 quando pass\u00f2 in Italia aveva perso qualcosa) [...]. La fonte letteraria omonima [era stata] composta nel 1954 dalla penna di Pauline R\u00e9age, alias Dominique Aury, alias Anne Desclos (1907-1998), scrittrice di destra che compose il romanzo per compiacere il suo anfitrione-amante Jean Paulhan (e la pseudo Pauline adombrava il gioco). [...] All'uscita del libro [...] gli intellettuali francesi rimasero sbalestrati ed \u00e8 passata alla storia l'esclamazione di Camus: \"Una donna? Impossibile! Questo non pu\u00f2 essere stato scritto da una donna...!\".\u00bb\nSeguiti e rifacimenti.\nIl film ha avuto tre seguiti, dei quali il primo non ufficiale e l'ultimo pi\u00f9 simile a un rifacimento che a un seguito:\nNel 1992 \u00e8 stata realizzata una serie televisiva brasiliana, \"Histoire d'O\" (\"A Hist\u00f3ria de O\")."}
{"id": "388087", "revid": "46291", "url": "https://it.wikipedia.org/wiki?curid=388087", "title": "Oxalis stricta", "text": "L'ossalide strisciante (\"Oxalis stricta\", Linnaeus 1753) \u00e8 una pianta erbacea, perenne appartenente alla famiglia delle Oxalidaceae.\nDescrizione.\nLe foglie sono trifoliate, in cui ciascuna fogliolina ha la forma di un cuore la cui punta \u00e8 costituita dal picciolo. Le foglie si aprono durante il giorno e si ripiegano durante la notte.I fiori hanno 5 petali a forma di coppa di colore giallo. La fioritura avviene in genere tra giugno e ottobre.I frutti sono delle capsule che contengono diversi semi. Le capsule mature tendono ad esplodere al tocco, lanciando i semini anche ad un metro di distanza.\nUtilizzo.\nGli steli hanno un gusto acidulo caratteristico, legato alla presenza di acido ossalico. Insieme alle foglie sono talvolta utilizzati in insalata."}
{"id": "388089", "revid": "438678", "url": "https://it.wikipedia.org/wiki?curid=388089", "title": "I gladiatori (film)", "text": "I gladiatori (\"Demetrius and the Gladiators\") \u00e8 un film del 1954 diretto da Delmer Daves, il sequel del film \"La tunica\" diretto da Henry Koster.\nTrama.\nL'imperatore Caligola vuole impadronirsi della Sacra Tunica, appartenuta a Ges\u00f9, a suo tempo raccolta da Demetrio, schiavo da tempo liberato da Marcello Gallio (vedi \"La tunica\"). Arrestato, Demetrio \u00e8 avviato alla scuola dei gladiatori e viene insidiato dalla bella, ma perfida Messalina, moglie di Claudio, zio di Caligola. Poich\u00e9 l'uomo ama un'altra donna, di nome Lucia, Messalina la fa uccidere da alcuni gladiatori ed allora Demetrio, sconvolto, entra nell'arena e massacra gli assassini della sua amata.\nAbbandonato il cristianesimo, Demetrio viene nominato capo dei pretoriani da Caligola, e diviene l'amante di Messalina, finch\u00e9 un evento portentoso non resuscita Lucia. Riportato da san Pietro sulla retta via (che gli ricorda il martirio degli sposi Marcello Gallio e Diana), Demetrio riabbraccia la fede cristiana. Caligola fa lottare Demetrio nell'arena perch\u00e9 \u00e8 venuto a conoscenza del suo ritorno alla fede cristiana, ma scoppia una rivolta e i pretoriani uccidono Caligola. Claudio \u00e8 eletto imperatore dal popolo in tumulto e dal Senato, ed emana l'indulto per i cristiani. Demetrio ora \u00e8 libero dai suoi incarichi e pu\u00f2 amare liberamente Lucia.\nDistribuzione.\nIl film \u00e8 stato distribuito nel circuito cinematografico statunitense il 16 giugno 1954 a Los Angeles; due giorni dopo il film \u00e8 uscito anche nei cinema di New York.\nHome-video.\nIl film \u00e8 stato distribuito in VHS e DVD con il titolo \"Demetrio e i gladiatori\"."}
{"id": "388090", "revid": "46291", "url": "https://it.wikipedia.org/wiki?curid=388090", "title": "Oxalis triangularis", "text": "L'Ossalide triangolare (\"Oxalis triangularis\", A.St.Hil.) \u00e8 una pianta erbacea, perenne appartenente alla famiglia delle Oxalidaceae originaria del Brasile."}
{"id": "388091", "revid": "46291", "url": "https://it.wikipedia.org/wiki?curid=388091", "title": "Oxalis vulcanicola", "text": "L'Ossalide vulcanica (\"Oxalis vulcanicola\", Donn. Sm.) \u00e8 una pianta erbacea, perenne appartenente alla famiglia delle Oxalidaceae."}
{"id": "388093", "revid": "767487", "url": "https://it.wikipedia.org/wiki?curid=388093", "title": "La porta proibita", "text": "La porta proibita (\"Jane Eyre\") \u00e8 un film del 1943 di Robert Stevenson. \u00c8 la pellicola pi\u00f9 celebre ispirata al romanzo \"Jane Eyre\" scritto da Charlotte Bront\u00eb nel 1847.\nTrama.\nL'orfana Jane Eyre viene ospitata in un castello per educare la figlia del ricco Edward Rochester, che le propone di sposarlo: scoperto che ha gi\u00e0 una moglie pazza fugge. Morta la moglie nell'incendio da lei stessa appiccato e diventato cieco Rochester, Jane - che non ha potuto mai dimenticarlo - torner\u00e0 da lui.\nProduzione.\nLe riprese avvennero presso lo Stage 2 e lo Stage 5 dei 20th Century Fox Studios, al 10201 di Pico Boulevard, a Century City (Los Angeles, California).\nDistribuzione.\nLa prima assoluta avvenne a Londra il 24 dicembre 1943; il film ebbe quindi anche una prima americana, a New York, il 3 febbraio 1944. Venne distribuito nelle sale cinematografiche statunitensi, a partire dal 7 aprile 1944, mentre in Italia venne distribuito nel luglio del 1947."}
{"id": "388094", "revid": "1573940", "url": "https://it.wikipedia.org/wiki?curid=388094", "title": "Oxalis tuberosa", "text": "L'ossalide tuberosa (\"Oxalis tuberosa\", ) \u00e8 una pianta erbacea, perenne, appartenente alla famiglia delle Oxalidaceae. Conosciuta con il nome di oca, con cui \u00e8 chiamata anche la sua radice, un tubero commestibile, \u00e8 coltivata nella zona andina dell'America meridionale, generalmente ad un'altitudine compresa tra i 3.000 e i 3.900 m slm.\nAnche le foglie ed i giovani germogli sono commestibili come verdura fresca.\nEtimologia.\nIl suo nome deriva da quello della lingua quechua \"uqa\", ma \u00e8 conosciuta in ambiente andino con una serie di altri nomi: \"apiha\", \"api\u00f1a\", \"apilla\", \"kawi\" (in aymara), \"lamaki\" (in kallawalla), \"timbo\", \"quiba\", \"papa roja\" o \"huisisai\".\nOrigine.\nIntrodotta in Europa nel 1830 come competitore della patata ed in Nuova Zelanda fin dal 1860, \u00e8 diventata popolare solo in quest'ultima sotto il nome di \"igname della Nuova Zelanda\" (\"yam\") ed \u00e8 in quel paese una verdura comune. In Europa non ha trovato le condizioni adatte per la coltivazione.\nColtivazione.\nL'oca \u00e8 uno dei raccolti pi\u00f9 importanti degli altopiani andini, secondo soltanto alla patata. Il suo successo deriva dalla agevole conservazione dei tuberi, la notevole tolleranza ai suoli poveri, al clima difficile, e la facilit\u00e0 di propagazione.\nLa coltivazione dell'oca \u00e8 comunque particolare e difficoltosa se non sono rispettate alcune condizioni.\nL'oca ha bisogno di un periodo di crescita molto lungo (sei-otto mesi), inoltre la maturazione dei tuberi \u00e8 legata alle ore di illuminazione diurna, (fotoperiodo) cio\u00e8 la maturazione si ha solo quando le giornate si accorciano nel brevissimo periodo invernale. Nella maggior parte dei climi cosiddetti temperati l'autunno \u00e8 precoce, si ha infatti l'avvento della stagione fredda di solito dopo soli cinque-sei mesi di clima tiepido-caldo, dopo un cos\u00ec breve periodo di vegetazione l'accumulo di sostanze nutritive \u00e8 insufficiente ad una buona formazione dei tuberi.\nEdibilit\u00e0.\nIl sapore del tubero \u00e8 un po' piccante ed acidulo e la struttura varia dal croccante (come la carota) se poco cotto, ad una consistenza pastosa e farinosa se ben cucinato.\nLa tonalit\u00e0 acida \u00e8 data dagli ossalati contenuti, come in tutte le Oxalidaceae, in comune con altre famiglie botaniche.\nLe variet\u00e0 originarie andine (esiste una notevole variet\u00e0 di cloni) hanno tuberi di diversa forma e colore, dal giallo al viola. Le variet\u00e0 coltivate in Nuova Zelanda hanno segregato caratteristiche pi\u00f9 uniformi, ad esempio il colore rosa carneo.\nL'oca \u00e8 notevolmente ricca in ossalati (derivati dell'acido ossalico, che conferiscono il tipico sapore acidulo ai tuberi ed alle foglie). I metodi andini tradizionali della preparazione dei cibi con l'oca curano la riduzione a livelli accettabili di tali composti, che in elevata concentrazione sono tossici. Ci\u00f2 tradizionalmente si ottiene con l'esposizione dei tuberi alla luce solare, tale pratica riduce il sapore acido ed incrementa quello dolce:\nLe cultivar selezionate recentemente contengono minori quantit\u00e0 di acido, e sono meno legate a problemi di foto-periodo.\nLa preparazione tradizionale dei tuberi \u00e8 mediante semplice cottura o frittura. \nNelle regioni di origine l'oca \u00e8 adoperata per la preparazione di minestre, come cibo diretto o come guarnitura ad altri cibi, esattamente come le patate.\nPu\u00f2 anche essere utilizzato come dolce.\nL'oca \u00e8 adoperata direttamente in Messico come cibo caldo, aromatizzato con sale, limone e pepe."}
{"id": "388095", "revid": "438678", "url": "https://it.wikipedia.org/wiki?curid=388095", "title": "La peste di Parigi", "text": "La peste di Parigi (\"Verwehte Spuren\") \u00e8 un film drammatico del 1938, diretto da Veit Harlan. Il soggetto del film \u00e8 ispirato ad un fatto realmente accaduto.\nTrama.\nParigi 1867. In occasione dell'Esposizione Universale, giungono dal Canada nella capitale francese S\u00e9raphine Lawrence e sua madre Madeleine. Le due donne devono essere ospitate in due alberghi diversi ma, quasi subito, Madeleine scompare. La figlia si mette alla sua ricerca, aiutata dal dottor Morot, per\u00f2 della madre sembrano essere state cancellate tutte le tracce.\nIl dottore scoprir\u00e0 che la donna era morta di peste e che il suo corpo era stato fatto sparire per impedire che nella citt\u00e0 piena di visitatori per il grande evento si scatenasse il panico. A Madeleine, che ha corso il rischio durante le indagini di venir presa per pazza, resta la consolazione dell'amore di Morot.\nProduzione.\nIl film fu prodotto dalla Majestic-Film GmbH. Venne girato in Germania, a Berlino e a Monaco di Baviera, e in Francia, a Parigi.\nDistribuzione.\nDistribuito dalla Tobis-Filmverleih, il film venne presentato in prima visione a Monaco di Baviera il 26 agosto 1938 con il titolo originale \"Verwehte Spuren\". Tradotto in olandese, divent\u00f2 \"Vervaagde sporen\", uscendo nei Paesi Bassi il 23 settembre dello stesso anno, seguito a ruota da una distribuzione in Svezia il 28 novembre come \"F\u00f6rsvunnen i storstaden\". L'anno dopo, con il titolo \"Kadonneet j\u00e4ljet\", il 20 agosto 1939, arriv\u00f2 in Finlandia. Negli Stati Uniti venne distribuito dall'Ufa Film Company il 13 ottobre 1939 come \"Covered Tracks\"."}
{"id": "388096", "revid": "93762750", "url": "https://it.wikipedia.org/wiki?curid=388096", "title": "Matrice delle probabilit\u00e0 di transizione", "text": "La matrice di transizione o matrice di Markov per un processo markoviano discreto \u00e8 la matrice generata dalle probabilit\u00e0 di transizione in \"k\" passi:\nformula_1\nDove \"N\" \u00e8 la cardinalit\u00e0 dell'insieme degli stati e \"n\" \u00e8 l'istante attuale. Costituisce quindi una variante della matrice delle adiacenze per i grafi semplici.\nPropriet\u00e0.\nLe propriet\u00e0 delle matrici delle probabilit\u00e0 di transizione derivano direttamente dalla natura degli elementi che le compongono. Infatti, osservando che gli elementi della matrice sono delle probabilit\u00e0, essi devono avere un valore compreso tra 0 e 1. Inoltre, pensando al significato di ogni elemento e al fatto che una catena di Markov deve trovarsi sempre in uno tra gli stati ammissibili, risulta evidente che la somma, fatta sugli stati di arrivo, delle probabilit\u00e0 di transizione da uno stato \"i\", in un qualsiasi numero \"k\" di passi, debba essere unitaria:\nformula_2\ndove con formula_3 \u00e8 stato indicato l'insieme degli stati ammissibili per la catena di Markov. Quindi la matrice delle probabilit\u00e0 di transizione risulta essere una matrice stocastica, cio\u00e8 una matrice in cui la somma degli elementi di ogni colonna \u00e8 unitaria.\nUn altro risultato molto importante \u00e8 il fatto che la matrice delle probabilit\u00e0 di transizione in \"k\" passi pu\u00f2 essere calcolata agevolmente da quelle ad un passo mediante la produttoria delle matrici delle probabilit\u00e0 di transizione in un passo:\nformula_4\nNel caso semplificato dei processi di Markov omogenei, nei quali la dipendenza dal tempo sparisce, la matrice delle probabilit\u00e0 di transizione in \"k\" passi si ottiene come elevamento alla \"k\"-esima potenza della matrice delle probabilit\u00e0 di transizione ad un passo."}
{"id": "388098", "revid": "46291", "url": "https://it.wikipedia.org/wiki?curid=388098", "title": "Oxalis violacea", "text": "Oxalis violacea L. \u00e8 una pianta erbacea, perenne appartenente alla famiglia delle Oxalidaceae."}
{"id": "388099", "revid": "46291", "url": "https://it.wikipedia.org/wiki?curid=388099", "title": "Oxalis arborea", "text": "L'Ossalide arborea (\"Oxalis arborea\", R.Br. 1818) \u00e8 una pianta erbacea, perenne appartenente alla famiglia delle Oxalidaceae."}
{"id": "388101", "revid": "46291", "url": "https://it.wikipedia.org/wiki?curid=388101", "title": "Oxalis enneaphylla", "text": "L'Ossalide enneaphylla (\"Oxalis enneaphylla\", Cav. 1799) \u00e8 una pianta erbacea, perenne appartenente alla famiglia delle Oxalidaceae."}
{"id": "388102", "revid": "767487", "url": "https://it.wikipedia.org/wiki?curid=388102", "title": "Dracula, principe delle tenebre", "text": "Dracula, principe delle tenebre (\"Dracula: Prince of Darkness\") \u00e8 un film del 1966 diretto da Terence Fisher, sequel di \"Dracula il vampiro\".\nTrama.\nQuattro viaggiatori inglesi, i due fratelli Alan e Charles Kent con le rispettive mogli Helen e Diana, sono accolti dal sinistro maggiordomo Klove in un maniero sui Carpazi. Durante la notte il fratello maggiore Alan segue i passi del maggiordomo, giungendo ad una stanza segreta.\nDopo aver colpito a morte Alan, con il sangue di quest'ultimo Klove resuscita dalle ceneri il suo padrone Dracula. Il conte trasforma in vampiro Helen, la moglie dell'ucciso, e tenta altrettanto con l'altra coppia. Riusciti a fuggire, Charles e Diana trovano rifugio in un convento, ospiti di padre Sandor, esperto di vampirismo, ma Dracula non intende lasciarli scappare.\nAlla fine Dracula, che era riuscito a rapire Diana, muore annegando dentro il ruscello che circonda il suo castello, grazie a padre Sandor che con pi\u00f9 di una fucilata rompe il ghiaccio che ricopriva l'acqua corrente e vi fa cadere il vampiro."}
{"id": "388103", "revid": "466539", "url": "https://it.wikipedia.org/wiki?curid=388103", "title": "L'esorcista", "text": "L'esorcista (\"The Exorcist\") \u00e8 un film del 1973 diretto da William Friedkin e tratto dall'omonimo romanzo di William Peter Blatty, che scrisse anche la sceneggiatura del film.\nLa pellicola ebbe molto successo malgrado i problemi di censura e, negli anni seguenti, gener\u00f2 due sequel: \"L'esorcista II - L'eretico\" (1977), \"L'esorcista III\" (1990), e una riedizione in versione integrale del 2000, con circa undici minuti di scene inedite. Nel 1974 ne fu anche realizzata una versione cinematografica turca intitolata \"\u015eeytan\", mentre nel 2016 \u00e8 servita da ispirazione per l'omonima serie televisiva \"The Exorcist\", che si pone come sequel.\nBen accolto dalla critica, il film divenne presto un punto di riferimento del cinema moderno, acquisendo una notevole popolarit\u00e0 e esercitando un forte impatto culturale. Nel 2010 entr\u00f2 a far parte del National Film Registry della Biblioteca del Congresso degli Stati Uniti.\nTrama.\nIn un sito archeologico dell'antica citt\u00e0 di Ninive, nell'Iraq del Nord, viene dissotterrata una statuetta che raffigura il volto del demone Pazuzu, assieme ad una piccola medaglia raffigurante San Giuseppe. Uno degli archeologi presenti, Lankester Merrin, sacerdote cattolico anziano e malato di cuore, rimane molto turbato dal ritrovamento, anche perch\u00e9 la medaglia, di epoca molto pi\u00f9 recente, \u00e8 stata ritrovata \"dietro\" al volto di Pazuzu. Preso da cupo presentimento, Merrin si reca in un sito archeologico li vicino, dove vede una statua a grandezza umana del demone: il presentimento \u00e8 diventato certezza. Mentre sullo sfondo alcuni cani lottano tra loro, Merrin sa che tra poco dovr\u00e0 affrontare il suo Nemico.\nL'attrice Chris MacNeil, di Los Angeles, si trova a Georgetown, quartiere di Washington, insieme alla figlia dodicenne Regan per girare alcune riprese del film \"Crash Course\", diretto dall'eccentrico e ubriacone Burke Dennings. A notte fonda, mentre studia la sceneggiatura per le riprese del giorno dopo, si accorge di strani rumori in casa che sembrano provenire ora dalla soffitta, ora dalla camera della figlia. Il mattino dopo, Chris chiede a Karl, il proprio maggiordomo, di provvedere a disseminare la soffitta di trappole per topi, certa che i rumori possono essere provocati da loro. Poco dopo, Regan trova una tavola ouija e, giocando con essa, involontariamente evoca il demone Pazuzu, che la inganna dicendole di essere \"Capitan Gaio\". Nel frattempo, Damien Karras, un prete gesuita greco-cattolico, medico psichiatra, che Chris aveva notato e che le ispirava fiducia, resta sconvolto dalla perdita della propria madre e dall'ossessivo senso di colpa per non esserle stato vicino e non averle potuto pagare una decente struttura per anziani.\nIl giorno del suo compleanno, Regan ascolta la madre parlare infuriata al telefono: la donna cerca inutilmente di contattare l'ex marito, che alloggia a Roma e che non si \u00e8 fatto vivo per fare gli auguri alla figlia. La notte seguente la ragazzina si rifugia in camera della madre, sostenendo che il suo letto si muove e che per questo non riesce a dormire. Qualche sera dopo, Chris tiene un ricevimento in casa sua per la fine delle riprese del film, cui partecipano anche padre Dyer, grande amico di Karras, e il regista Burke Dennings. In questa occasione, Regan inizia a dare segni di squilibrio, cosa che spinge la madre a sottoporla a diverse visite mediche. Nel frattempo si verificano strani episodi nei dintorni di casa MacNeil e pi\u00f9 precisamente in una chiesa all'interno della quale viene profanata una statua della Madonna. Intanto lo stato mentale e fisico di Regan continua a peggiorare, ma i medici non capiscono quale possa essere la causa dei suoi problemi: tutti gli esami effettuati hanno dato esito negativo. Una sera Chris torna a casa e la trova deserta. La sua segretaria Sharon, al suo ritorno, si giustifica dicendo di aver lasciato Burke Dennings a badare a Regan. Poco dopo, le donne vengono informate della tragica morte dell'uomo, precipitato dalla scalinata accanto alla loro casa.\nIl tenente di polizia Kinderman sospetta che si tratti di omicidio e inizia a indagare parlando prima con Karras, sapendolo psichiatra del campus, e poi con Chris. I medici ammettono la loro impotenza di fronte ai problemi neurologici di Regan e, dopo il tentativo fallito di una visita psichiatrica e \nun ricovero nella clinica del dottor Barringer, inutile anche quello, quest'ultimo consiglia a Chris di rivolgersi a un esorcista. La donna, atea, \u00e8 diffidente, ma alcuni terrificanti comportamenti e il mutato aspetto fisico della figlia la inducono a rivolgersi a padre Karras. L'uomo incontra Regan pi\u00f9 volte come psichiatra, inizialmente convinto che i disturbi della ragazzina siano di pura origine mentale, ma quando la sente parlare in latino e francese, oltre che \"al contrario\", si decide a chiedere ai propri superiori l'autorizzazione per un esorcismo. Il rettore la concede e, saputo che padre Karras sta vivendo un problema di fede, decide di chiamare padre Lankester Merrin, anziano sacerdote ed esorcista esperto dal passato tormentato, al quale padre Karras far\u00e0 da assistente. Padre Merrin si presenta a casa MacNeil con padre Karras e intende cominciare il rito.\nL'esorcismo si presenta subito molto difficile: il demone si oppone strenuamente ai sacerdoti e a un certo momento fa parlare Regan con la voce dell'anziana madre di padre Karras, cosa che fa vacillare emotivamente il sacerdote. Vedendolo turbato, padre Merrin lo fa uscire dalla stanza. Al suo ritorno, padre Karras trova padre Merrin stroncato da un infarto. Tenta inutilmente di rianimarlo e, infuriato, si avventa contro la ragazzina posseduta e ordina al demone di uscire dal suo corpo ed entrare nel suo. L'entit\u00e0 demoniaca, provocata, fa proprio questo e cerca poi di strangolare Regan, ma l'uomo resiste e riesce a gettarsi dalla finestra, uccidendosi, prima di poter fare del male alla bambina. Da questa tragica vicenda il tenente Kinderman comprende finalmente in quale maniera atroce sia morto Burke Dennings.\nIl film si conclude con Chris e Regan (che ha ripreso le sue normali sembianze e che non ha alcun ricordo di quello che \u00e8 accaduto) che ritornano a Los Angeles per riprendersi dal terribile incubo che hanno vissuto.\nProduzione.\nConcezione e regia.\nLa sceneggiatura del film \u00e8 tratta dall'omonimo romanzo di successo del 1971 \"L'esorcista\", scritto dallo stesso autore e produttore del film, William Peter Blatty. Il romanzo era stato a sua volta ispirato da un articolo del \"Washington Post\" dell'agosto 1949 che narrava di un presunto esorcismo praticato ad un ragazzo di 14 anni a Mount Rainer, nel Maryland; tra i presunti fenomeni soprannaturali descritti nell'articolo, poi rilanciati anche da altri quotidiani, vi erano movimenti autonomi del letto del ragazzo, del materasso, di una pesante poltrona e altri oggetti minori, rumori inspiegabili provenienti dai muri e grida del ragazzo in latino, una lingua che non aveva mai studiato.\nDopo il successo del libro, Blatty vendette i diritti per realizzare un film alla Warner Bros. per 641.000 dollari, per poi scrivere un primo adattamento per il grande schermo di 225 pagine, corrispondenti a circa quattro ore di scene da filmare. In seguito inizi\u00f2 la ricerca del regista. La Warner propose tale lavoro a Stanley Kubrick, Arthur Penn e Mike Nichols, ma tutti e tre rifiutarono. Il primo spieg\u00f2 che in quel periodo non voleva dirigere film che non avesse anche scritto; Penn disse che dopo \"Gangster Story\" (\"Bonnie and Clyde\") non voleva fare un altro film violento, specialmente se avesse coinvolto una bambina; mentre Nichols asser\u00ec che sarebbe stato impossibile trovare un'attrice dodicenne in grado di interpretare la bambina. Alla fine la scelta ricadde su William Friedkin, fortemente voluto sin dal principio da Blatty, il quale aveva alle spalle esperienze da regista anche per documentari. Friedkin spieg\u00f2 che tra i principali elementi che lo convinsero a dirigere il film vi era il fatto che fosse ispirato a una storia che riteneva essere realmente accaduta, quindi si pose l'obiettivo di dare una visione pi\u00f9 realistica possibile di eventi inspiegabili. Inizialmente tuttavia la Warner Bros. aveva rifiutato di affidargli l'incarico, determinante nel convincere i produttori fu la sua vittoria del premio Oscar per \"Il braccio violento della legge\" (\"The French Connection\").\nLa gestione del cast di William Friedkin \u00e8 stata accostata a quella di David Wark Griffith per il modo di condizionare gli attori con metodi poco ortodossi per ottenere reazioni spontanee. Ad esempio la scena in cui padre Dyer d\u00e0 l'estrema unzione a padre Karras richiese molte riprese, alla fine Friedkin arriv\u00f2 a dare degli schiaffi a William O'Malley pur di riuscire ad ottenere l'espressione desiderata. Linda Blair e Ellen Burstyn venivano spesso legate e strattonate violentemente, tanto che entrambe accusarono problemi alla schiena.\nTra Friedkin e Blatty, i quali erano entrambi determinati a produrre un film seguendo uno stile pi\u00f9 documentaristico che da genere horror, vi era un ottimo rapporto sia professionale che personale; tuttavia i due si ritrovarono su posizioni diverse in fase di post-produzione. Secondo il regista, Blatty, cattolico convinto, voleva fare proselitismo verso la Chiesa cattolica, offrendo un finale pi\u00f9 ottimista e rassicurante. In tale direzione va l'edizione pubblicata per il mercato home video dal 2000 in poi, la quale presenta un finale, ri-montato secondo le volont\u00e0 di Blatty, diverso dall'originale. Il finale originale voluto da Friedkin, invece, offriva una chiave di lettura volutamente ambigua, bilanciata tra un'interpretazione pi\u00f9 cinica e una pi\u00f9 rassicurante.\nCast.\nWilliam Friedkin cur\u00f2 anche il casting del film.\nRiprese.\nCon un budget di circa 10,5 milioni di dollari, il 14 agosto 1972 iniziarono le riprese, che sarebbero dovute durare 85 giorni, i quali includevano otto settimane di lavori a New York, tre settimane nel quartiere di Washington Georgetown e una settimana in Iraq per le scene all'inizio del film. Tuttavia, una serie di imprevisti e diversi mesi pi\u00f9 di quanto inizialmente previsto per ottenere i permessi necessari per filmare in territorio iracheno, allungarono i tempi di lavorazione fino a 224 giorni.\nGli interni dell'abitazione di Chris e Regan MacNeil furono girati nei CECO Studios di Manhattan, mentre gli esterni davanti ad una reale casa di Georgetown. Il vapore che si vede in alcune scene uscire dalla bocca dei protagonisti mentre respirano \u00e8 autentico, ottenuto grazie a potenti refrigeratori che facevano scendere la temperatura sul set fino a diversi gradi sotto zero. Il sito archeologico che si vede all'inizio del film \u00e8 quello realmente esistente di Hatra.\nIncidenti sul set.\nNegli anni seguenti l'uscita del film si diffusero alcune voci secondo le quali i set utilizzati per le riprese fossero stati protagonisti di eventi soprannaturali o addirittura indicati come \u00abmaledetti\u00bb. Sebbene diversi presunti avvenimenti si rivelarono falsi o non vennero confermati, destinati quindi a diventare leggende metropolitane, alcuni \u00abstrani avvenimenti\u00bb accompagnarono effettivamente la fase di produzione, durata molto pi\u00f9 del previsto, e l'uscita nelle sale, tra cui:\nColonna sonora.\nPer la colonna sonora venne inizialmente contattato il compositore Lalo Schifrin, ma dopo un primo incipit della colonna sonora, Friedkin decise di non utilizzarla. Il tema musicale del film \u00e8 \"Tubular Bells\" tratto dall'omonimo album di Mike Oldfield. La colonna sonora definitiva, che include brani del compositore polacco Krzysztof Penderecki e alcune musiche originali di Jack Nitzsche, contiene i seguenti brani:\nL'edizione in Vinile Lp conteneva un'altra variet\u00e0 di brani:\nDistribuzione.\nIl film fu distribuito nelle sale cinematografiche statunitensi dal 26 dicembre 1973, data preceduta da un'anteprima tenuta a New York il precedente 19 giugno. In Europa venne proiettato per la prima volta nel Regno Unito dal 16 marzo 1974; in Giappone dal successivo 6 luglio, mentre in Italia dal 4 ottobre 1974.\nDopo le prime proiezioni furono riportati casi di convulsioni, svenimenti, terrore e vomito tra gli spettatori.\nDivieti.\nNel Regno Unito la British Board of Film Classification approv\u00f2 la visione del film per i maggiori di 18 anni nel 1974. Tuttavia nel 1986, quando una legge obbligava le case di distribuzione ad ottenere per i film distribuiti sul mercato home video un nuovo apposito visto censura, la Warner opportunamente decise di non sottoporre il film per l'approvazione, sapendo che non l'avrebbe ottenuto. Il film rest\u00f2 quindi ufficiosamente bandito fino al 1999, quando la BBFC spieg\u00f2 che il film, a 25 anni di distanza, non era in grado di provocare gli stessi effetti generati all'uscita nelle sale; secondo la commissione, il film era in grado di provocare gravi problemi emotivi e, anche dopo i casi di isteria accusati da giovani donne, era stato ritenuto saggio sospendere la pubblicazione del film negli anni ottanta e '90. Altri paesi in cui venne invece ufficialmente bandito e dove quindi la versione originale non venne proiettata nelle sale furono Malaysia e Singapore.\nNel Nord America venne distribuito con il visto censura \"restricted\" (R), venendo quindi vietato ai minori di 17 anni non accompagnati; in Italia fu invece vietato ai minori di 14 anni.\nAccoglienza.\nIncassi.\n\"L'esorcista\" ha incassato circa 233 milioni di dollari negli Stati Uniti e oltre 440 milioni di dollari in tutto il mondo. \u00c8 il film horror con un visto censura \"restricted\" (R) ad aver incassato di pi\u00f9 negli Stati Uniti.\nTenendo conto dei prezzi aggiustati all'inflazione, al 2013 risulta al nono posto nella classifica dei film che hanno incassato di pi\u00f9 nella storia del cinema.\nCritica.\nAll'uscita del film, il critico Stanley Kauffmann su \"The New Republic\" descrisse il film come l'unico veramente pauroso che abbia visto negli ultimi anni, in grado di provocare davvero forti reazioni emotive. Joe Dante scrisse che rappresentava qualcosa di diverso da qualsiasi altra avesse mai visto, dicendosi convinto che sarebbe diventato un classico del cinema dell'orrore. \"Variety\" ne esalt\u00f2 la regia e la sceneggiatura, descrivendo il film come un'esperta narrazione di una storia soprannaturale, i cui fatti risultano credibili grazie alle ottime interpretazioni del cast; secondo la rivista il lavoro congiunto di Blatty e Friedkin \u00e8 coeso e avvincente, riuscendo a stimolare sia la mente che i sensi. Tra le testate a giudicare negativamente il film vi furono il \"New York Times\", che lo defin\u00ec uno sproloquio sull'occulto con grotteschi effetti speciali, e \"Rolling Stone\", che lo giudic\u00f2 un \u00abfilm pornografico-religioso che tenta di rifarsi a Cecil B. DeMille\u00bb.\nCon il passare degli anni il responso della critica miglior\u00f2 ulteriormente; sull'aggregatore di recensioni Rotten Tomatoes il film registra un punteggio di 87/100. Roger Ebert nel 1993 lo defin\u00ec \u00abuno dei migliori film del suo genere che siano mai stati realizzati, il quale trascende sia il genere di terrore, orrore e soprannaturale, sia gli ambiziosi sforzi che vanno nella stessa direzione del film \"Rosemary's Baby\"\u00bb. \"L'esorcista\" \u00e8 comunemente riconosciuto come un classico del cinema horror.\nRiconoscimenti.\nIl film ottenne diversi riconoscimenti, tra cui due premi Oscar e quattro Golden Globe:\nCon il passare degli anni il film venne indicato tra i migliori film horror da molte riviste specializzate; tra le testate ad averlo candidato come miglior film horror in assoluto vi sono \"Cinefantastique\", \"Movies.com\" e \"Entertainment Weekly\". Nel 2010 il film venne scelto per la conservazione nel National Film Registry della Biblioteca del Congresso degli Stati Uniti.\nAltre edizioni.\nGi\u00e0 nel 1979 il film venne riedito una prima volta per essere riconvertito al formato 70mm, con il rapporto d'aspetto modificato da 1,85:1 a 2,20:1. Nelle prime versioni televisive la scena che mostra una statua della Vergine Maria profanata \u00e8 mostrata con il volto danneggiato, ma senza altre profanazioni.\nNel 1998 venne pubblicata su DVD una versione speciale in occasione del 25\u00ba anniversario dall'uscita nelle sale cinematografiche; il cofanetto includeva un finale alternativo esteso e un making of di 75 minuti intitolato \"The Fear of God\", comprensivo di alcune scene eliminate. Due anni pi\u00f9 tardi, nel 2000 venne pubblicata una nuova versione restaurata director's cut, intitolata \"The Exorcist: The Version You've Never Seen\" (l'edizione italiana venne indicata come \"versione integrale\"), con circa undici minuti di scene inedite. Al contrario dell'edizione di due anni prima, il finale originale venne incluso come contenuto speciale, mentre quello alternativo, ancora pi\u00f9 esteso, divenne il finale del film scelto dal regista. In tali scene si vede padre Dyer avere una piacevole conversazione con il tenente Kinderman, che d\u00e0 al finale un senso pi\u00f9 ottimista e positivo rispetto a quello pi\u00f9 ambiguo della versione originale; rispetto al finale esteso di due anni prima per\u00f2 viene tagliata una citazione diretta dal film \"Casablanca\".\nTale nuova versione venne proiettata anche nei cinema dal 22 settembre 2000 negli Stati Uniti e dal successivo 1\u00ba dicembre in Italia. Tra le altre scene modificate o aggiunte nella versione integrale vi sono un prolungamento dell'incipit iracheno e l'inserimento della celebre scena della \"camminata a ragno\" di Regan lungo le scale, che era stata tagliata nella versione originale. Quest'ultima sul set era stata eseguita dalla contorsionista Linda R. Hager, ma venne ritenuta inefficace dal regista a causa di alcuni fili che la sostenevano e rimanevano visibili in un'inquadratura; elementi rimossi grazie all'uso di tecniche di elaborazione grafica digitale non disponibili all'epoca dell'uscita del film.\nLa versione director's cut, insieme all'originale, venne distribuita anche su Blu-ray Disc a partire dall'ottobre 2010; il cofanetto contiene un nuovo documentario di circa 50 minuti con nuove immagini dal set.\nEdizione italiana.\nIl doppiaggio fu eseguito presso la C.V.D. su dialoghi di Roberto De Leonardis e diretto da Mario Maldesi.\nIl colloquio tra il tenente Kinderman e Padre Karras \u00e8 ricco di citazioni cinematografiche. Inizialmente Kinderman paragona il sacerdote a John Garfield, ma al termine del colloquio gli dice in tono sarcastico che somiglia a Woody Allen: nella versione americana l'attore nominato \u00e8 in realt\u00e0 Sal Mineo.\nLo spirito con cui Regan comunica tramite la tavola Ouija, chiamato Capitan Gaio nella versione italiana, si chiama in realt\u00e0 Capitan Howdy (Howard \u00e8 il nome del padre di Regan)."}
{"id": "388105", "revid": "767487", "url": "https://it.wikipedia.org/wiki?curid=388105", "title": "Hotel Saint George", "text": "Gli Hotel Saint George sono un gruppo musicale italiano di musica dance creato nel 2001 con la collaborazione fra Roberto Santini, Giovanbattista Giorgilli, Lucas Lopes e Davide Pignataro.\nIl nome Hotel Saint George venne deciso casualmente dai componenti del gruppo ascoltando una canzone di Boy George in un Hotel che si chiamava \u201cI Santi\u201d da l\u00ec \u201cHotel Saint George\u201d.\nIl loro primo singolo \u00e8 stato \"Welcome to My Life\" che, usc\u00ec nell'aprile del 2002, e ottenne successo in estate; entrando a far parte di molte compilation.\nIl secondo singolo fu invece \"Never Say Never\" che esce ad ottobre dello stesso anno e diventa anch'esso una hit: risult\u00f2 la pi\u00f9 alta nuova entrata dance nella classifica di vendita.\nSuccessivamente videro la luce: \"Lost in You\" (marzo 2003), \"Looking for a Good Time\" (ottobre 2003), la loro prima canzone in italiano \"Figli delle tenebre\" (maggio 2004) e \"You Can Trust in Me\" (registrato con la ex leader delle Lollipop, Roberta Ruiu, qui sotto lo pseudonimo di Tiffany).\nDopo i successi ottenuti con i singoli, il gruppo pubblic\u00f2 l'album \"This Is My Life\", contenente sette inediti. Sfortunatamente le vendite risultarono scarse ed il gruppo si ferm\u00f2 per diverso tempo.\nDopo anni di silenzio il gruppo torn\u00f2 sulla M2o Compilation Volume 14 con il singolo \"Feel the Sun\", che si distacc\u00f2 dallo stile di tutte le altre produzioni (adeguandosi alle sonorit\u00e0 neo dance contemporanee del momento), che non venne per\u00f2 mai stampato.\nSuccessivamente al singolo, venne pubblicato in digitale nello store di m2o una seconda versione dell'album intitolato \"Welcome To The Saint George's Hotel\" contenente \"Feel The Sun\" e \"The Imperial Suite Megamix\", un megamix con i loro pezzi.\n\u00c8 in corso d'opera la realizzazione di un nuovo brano da parte del gruppo, dal titolo \"Running to you\", anche se non \u00e8 ancora stata confermata la data di uscita."}
{"id": "388114", "revid": "599013", "url": "https://it.wikipedia.org/wiki?curid=388114", "title": "Hud", "text": ""}
{"id": "388115", "revid": "123931624", "url": "https://it.wikipedia.org/wiki?curid=388115", "title": "Cappella Brancacci", "text": "La cappella Brancacci, situata all'interno della chiesa di Santa Maria del Carmine di Firenze rappresenta uno degli esempi pi\u00f9 elevati di pittura del Rinascimento (1424-1428). Essa \u00e8 frutto della collaborazione di due dei pi\u00f9 grandi artisti dell'epoca, Masaccio e Masolino da Panicale, ai quali deve aggiungersi la mano di Filippino Lippi, chiamato a completare l'opera circa cinquant'anni dopo.\nStoria.\nI Brancacci.\nI Brancacci possedevano la cappella alla testata del transetto di Santa Maria del Carmine fin dalla fine del Trecento, quando venne fondata da Pietro di Piuvichese Brancacci (1367). Antonio Brancacci inizi\u00f2 una serie di lavori nella cappella nel 1387, ma fu solo con suo nipote Felice, un ricco mercante della seta, tra i protagonisti della scena politica fiorentina nella prima met\u00e0 del Quattrocento, che commission\u00f2 probabilmente alla bottega di Masolino la decorazione ad affresco, con un ciclo sulle \"Storie di san Pietro\", il protettore di famiglia. Non si \u00e8 conservata una documentazione diretta circa la decorazione della cappella, ma le vicende sono oggi ricostruite tramite fonti indirette o pi\u00f9 tarde. Per esempio Vasari, in Le vite, ricorda come i due artisti avevano eseguito in un periodo immediatamente precedente un \"San Paolo\" (di Masaccio) e un \"San Pietro\" (di Masolino, entrambi perduti) in una cappella sull'altro lato del transetto, che gli valsero la prestigiosa commissione.\nQuesta risalirebbe al 1423, dopo il ritorno di Felice Brancacci da un'ambasceria a Il Cairo (15 febbraio) ed entro la fine del 1424 i lavori dovevano essere avviati. Masolino fu impegnato con lavori a Empoli fino al novembre del 1424, per cui si pu\u00f2 pensare che abbia iniziato a lavorare alla cappella Brancacci immediatamente dopo. Il suo aiutante Masaccio prese la direzione dei lavori dopo la partenza di Masolino per l'Ungheria (1\u00ba settembre 1425), per essere poi sospesi nel 1427 o 1428 quando Masaccio part\u00ec a sua volta per Roma, dove mor\u00ec nell'estate del 1428. Alcuni ipotizzano che Masaccio non vi lavorasse gi\u00e0 pi\u00f9 dal febbraio del 1426, quando i Carmelitani di Pisa gli affidarono un'altra importante opera (il Polittico), ma difficilmente i Carmelitani fiorentini avrebbero permesso la partenza di Masaccio, tenendosi un'opera incompiuta. \u00c8 pi\u00f9 probabile quindi che l'interruzione sia avvenuta su iniziativa del committente, con un frettoloso completamento dell'ultima scena avviata, la \"Resurrezione del figlio di Teofilo e san Pietro in cattedra\" testimoniata dall'esecuzione meno rifinita e dall'uso pi\u00f9 cospicuo di assistenti (la scena venne poi probabilmente mutilata in seguito e ricompletata da Filippino Lippi). Lo stesso Felice Brancacci, nel suo testamento del 1432, cita la cappella come incompleta.\nOggi gli affreschi masoliniani sono nettamente in minoranza, ma in antico essi si trovavano anche sulla volta a crociera e in una o due delle lunette superiori, andate distrutte, con un effetto d'insieme completamente diverso.\nChiudeva probabilmente il ciclo su San Pietro il rilievo sull'altare con la \"Consegna delle chiavi\", opera di Donatello oggi al Victoria and Albert Museum, scena fondamentale per la chiusura delle \"Storie\" e del discorso sull'autorit\u00e0 di Pietro nella Chiesa.\nOrganizzazione del lavoro tra Masolino e Masaccio.\nMasolino e Masaccio lavorarono separatamente a scene diverse, pianificando accuratamente i loro interventi in modo da potere operare contemporaneamente. Essi usarono un solo ponteggio dipingendo scene contigue, in modo da evitare una netta separazione tra le loro opere, che avrebbe creato maggior squilibrio rispetto a una divisione \"a scacchiera\" come si vede oggi. Sul ponteggio di forma rettangolare l'uno dipingeva la scena sulla parete laterale, l'altro su quella frontale, per poi scambiarsi i compiti sul lato opposto. Con questo metodo venne sicuramente eseguito il registro superiore e forse la parte delle lunette, mentre l'interruzione dei lavori comport\u00f2 la mancata applicazione nel registro inferiore.\nUna questione molto dibattuta \u00e8 quella degli aiuti che i due pittori offrirono reciprocamente in scene destinate all'altro. Alcuni studiosi tendono a escluderle; altri, basandosi su confronti stilistici, le sottolineano. Per esempio si attribuiva in genere a Masaccio lo schema prospettico della \"Guarigione dello storpio e resurrezione di Tabita\", identico a quello del \"Tributo\", ma forse venne elaborato da entrambi. A Masaccio sono attribuite le montagne realistiche nella \"Predica di San Pietro\", come mai ne dipinse in lavori successivi, mentre a Masolino \u00e8 stata attribuita la testa del Cristo nel \"Pagamento del Tributo\", dolcemente sfumata come quella dell'Adamo masolinesco nella \"Tentazione di Adamo ed Eva\".\nLa sospensione dei lavori e il completamento di Filippino.\nL'opera rimase incompiuta, anche per l'esilio di Felice Brancacci nel 1436, a causa del suo schierarsi nel partito avversario a Cosimo de' Medici. \u00c8 probabile che in quel contesto vennero martellati via anche i ritratti dei Brancacci e di altri cittadini dell'epoca che si trovano nella scena della \"Resurrezione del figlio di Teofilo e San Pietro in cattedra\", dove la pittura di Masaccio si interrompe bruscamente sopra a met\u00e0 delle vesti. Nel 1458, quando l'esilio divent\u00f2 perenne, la cappella venne probabilmente svuotata di tutti i riferimenti alla casata dei Brancacci, essendo ormai sconveniente, per i Medici e per i carmelitani stessi, un ciclo pittorico tanto famoso che legasse una famiglia ribelle con il papato (san Pietro era dopotutto il primo papa). La cappella venne allora ridedicata alla Madonna del Popolo e vi fu posta la tavola della \"Madonna col Bambino\", risalente probabilmente all'anno della fondazione della chiesa, il 1268, e tutt'oggi presente sull'altare. In quell'occasione venne probabilmente cancellata la scena dietro l'altare del \"Martirio di san Pietro\", ridipinta poi dal Lippi sulla parete destra.\nSolo con la riammissione della famiglia Brancacci a Firenze, nel 1480, la decorazione della cappella pot\u00e9 essere portata a termine incaricando Filippino Lippi, che oltre che essere un artista di spicco era adatto all'incarico anche perch\u00e9 figlio di Fra Filippo, uno dei primissimi allievi di Masaccio. Filippino cerc\u00f2 di temperare il suo stile, adeguando la sua tavolozza alla cromia degli affreschi pi\u00f9 antichi e mantenendo la solenne impostazione delle figure, per non rompere l'omogeneit\u00e0 dell'insieme. Nonostante ci\u00f2 il suo stile appare oggi facilmente riconoscibile, poich\u00e9 improntato a un chiaroscuro pi\u00f9 maturo e dotato della linea di contorno che \u00e8 tipica dello stile intellettualistico del Rinascimento all'epoca di Lorenzo de' Medici e che \u00e8 opposto alla pittura \"di getto\" fatta di veloci stesure di colore e luce di Masaccio.\nDal XVI al XVIII secolo.\nNel corso del Cinquecento il giuspatronato dei Brancacci decadde, ma nessuna famiglia lo rilev\u00f2.\nAl 1565 risale un primo intervento di pulitura, seguito poi da un altro restauro nel 1670-1674. A fine del XVII secolo la cappella venne abbellita da argenti preziosi, da una cornice intagliata e dorata, da una balaustra marmorea e da una spalliera. Nel 1690 il marchese Feroni, d'accordo con i Carmelitani, mise in progetto la trasformazione della cappella da gotica a barocca, in maniera da fare pendant con la recente Cappella Corsini, ma il progetto non and\u00f2 in porto.\nRisale al 1642 circa la copertura delle nudit\u00e0 dei personaggi con fronde, all'epoca del \"cattolicissimo\" Cosimo III de' Medici.\nNel 1746-1748 le vele nella volta a crociera, affrescate da Masolino con i quattro evangelisti, vennero distrutte per creare una cupoletta, dove Vincenzo Meucci affresc\u00f2 la \"Madonna che d\u00e0 lo scapolare a san Simone Stock\", mentre le due lunette superiori, dove il ciclo aveva inizio, vennero rimpiazzate da finte prospettive di Carlo Sacconi. Venne smantellata la bifora gotica e si cre\u00f2 una pi\u00f9 ampia finestra barocca, distruggendo gran parte degli affreschi nella parte superiore della parete di fondo. In quell'epoca venne anche approntato un massiccio tabernacolo marmoreo per ospitare la Madonna del Popolo, oggi rimosso.\nLa cappella venne danneggiata dal grave incendio che distrusse la basilica nel 1771, ma tutto sommato gli affreschi si conservarono bene, nonostante alcuni inevitabili danni all'intonaco e alla cromia, incotta e annerita, ai quali si fece fronte con una successiva rinettatura. La Madonna duecentesca si salv\u00f2 per puro caso, essendo stata spostata all'interno del convento da circa un anno. A ricordo dell'incendio sugli scudi dei pennacchi venne aggiunta la scritta \".\nNel 1780 i discendenti dei Brancacci, i marchesi de Brancas ormai trasferitisi in Francia, firmarono la rinuncia ufficiale ai diritti sulla cappella, che pass\u00f2 cos\u00ec ai Riccardi (1782), che operarono alcuni restauri. Il loro stemma (con la chiave) \u00e8 ben visibile ai lati dell'altare odierno.\nIl restauro.\nNel 1940 si ebbe un restauro conservativo delle pitture, a base di un \"beverone\" protettivo con uovo e caseina, che ravviv\u00f2 il colore (curatore F. Fiscali). Nel frattempo la patina di sporco e un velo di nerofumo avevano coperto i colori originari a tal punto che era maturata nella critica una considerazione di Masaccio quale pittore dai colori \"petrosi\", ma ne veniva comunque apprezzata la ricchezza plastica. L'opera di Masolino e Lippi era invece valutata scarsamente. La lettura critica dei contributi di Masaccio e Masolino fu dominata dalla confusione tra i due fino alla met\u00e0 del XX secolo.\nLa decisione della necessit\u00e0 di procedere a un restauro venne presa gi\u00e0 nel 1932, quando Ugo Procacci scopr\u00ec sotto due lastre di marmo dell'altare settecentesco alcuni ritagli di affreschi non interessati dall'incendio e dai restauri, che mostravano ancora la brillante cromia ante 1748. L'intervento di restauro vero e proprio prese il via solo negli anni ottanta, preceduto da un capillare check-up sullo stato degli affreschi e dei muri, in modo da distinguere le parti originali da quelle via via pi\u00f9 tarde. Il restauro vero e proprio ha avuto luogo tra il 1983 e il 1990, quando venne rivelata, nello stupore internazionale, una cappella \"inedita\", restituita ai brillanti colori di Masaccio e ai chiari e soffusi cromatismi di Masolino.\nDurante le indagini sono state anche ritrovate le sinopie di due scene sulla parete dietro l'altare accanto alla finestra barocca, che sono riferibili alle scene distrutte del \"Pentimento di san Pietro\", probabilmente di Masaccio, e della \"Chiamata di san Pietro\", attribuibile a Masolino. La mano di Masaccio in una delle semilunette \u00e8 un indizio fondamentale che prova la presenza dell'artista fin dall'inizio dei lavori. Niente resta invece degli Evangelisti nella volta a crociera n\u00e9 delle due lunette. Dallo smontaggio del tabernacolo marmoreo (oggi ricomposto in un altro ambiente del convento) sono riemersi gli sguanci della bifora originale, dove sono presenti racemi decorativi e due testine (maschile e femminile), i cui colori chiari hanno fatto da termine di paragone per il recupero dei colori durante il restauro. Molto interessante anche il ritrovamento nella parete sotto la finestra di un frammento pittorico attribuito alla \"Crocifissione di San Pietro\", che Masaccio avrebbe dipinto sopra la mensa dell'altare.\nPer quanto riguarda invece le scene gi\u00e0 visibili \u00e8 stata giudicata straordinaria la nuova lettura della trama pittorica, il valore dei nudi (liberati dalle fronde settecentesche), del paesaggio, della purezza di elementi come l'aria e l'acqua, delle architetture e volti celati, nonch\u00e9 la riscoperta dell'equilibrio sostanziale tra i vari interventi artistici che si sono succeduti nel tempo.\nDescrizione.\nIl tema della decorazione ad affresco \u00e8 quello della \"historia salutis\", cio\u00e8 la storia della salvezza dell'uomo, dal peccato originale all'intervento di Pietro, quale diretto erede di Cristo e fondatore della Chiesa romana. Le fonti del complesso sono la Genesi, i Vangeli, gli \"Atti degli Apostoli\" e la \"Leggenda Aurea\" di Jacopo da Varazze. Pietro \u00e8 sempre riconoscibile, negli affreschi di ciascuna mano, per l'abito verde scuro con il mantello arancione e per la tipica capigliatura corta e bianca, corredata da barba.\nLa cappella era originariamente organizzata su tre registri, coperti da volta a crociera dove nelle vele si trovavano i quattro \"Evangelisti\" di Masolino, oggi sostituiti dalla cupola con gli affreschi di Vincenzo Meucci. Le lunette, pure perdute, raffiguravano, secondo la testimonianza di Vasari, la \"Vocazione di Pietro e Andrea\" e la \"Navicella\", probabilmente di Masolino.\nSulla parete di fondo si trovavano il \"Pianto di Pietro dopo il triplice rinnegamento\" o \"Pentimento di Pietro\" (ritrovata la sinopia) attribuito a Masaccio e il \"Pasci i miei agnelli\" di Masolino (ritrovata la sinopia).\nLa scelta iconografica.\nPietro apostolo, primo papa, era il protettore di Pietro Brancacci, il fondatore della cappella, e della famiglia Brancacci in generale.\nPietro era anche l'apostolo fondatore della Chiesa Romana, dal cui potere discendeva quello del papa, per cui celebrandolo si celebrava il papato stesso, in linea con la politica filopontificia verso Martino V, condivisa dalla maggior parte dei fiorentini dell'epoca e dai Carmelitani, patroni della chiesa del Carmine. La presenza di scene della Genesi (\"Peccato originale\" e \"Cacciata dal paradiso terrestre\") si collegano infatti al tema della salvezza dell'umanit\u00e0 operata dal Signore proprio attraverso Pietro.\nL'accostamento delle storie di Pietro a quelle della Genesi inoltre poteva essere letta come un parallelo tra la Creazione di Dio e la creazione della Chiesa e del papato da parte di Pietro, in parallelo con la ri-creazione voluta da Martino V della sede romana dopo il lungo scisma d'Occidente.\nSembra che alcune scene, rare in altri cicli pittorici, furono scelte per esprimere una posizione riguardo all'istituzione del catasto fiorentino, all'epoca gi\u00e0 nell'aria (venne avviato nel 1427), con il quale si introduceva, per la prima volta in Italia, un sistema di tassazione proporzionale basato sul reddito, che attingeva in maniera maggiore dalle ricchissime famiglie della borghesia di mercanti e banchieri. In questo senso scene come il \"Pagamento del Tributo\" e la \"Distribuzione delle elemosine e morte di Anania\" sembrano dipinte proprio per ribadire la necessit\u00e0 civile e religiosa di pagare le tasse per il bene dell'intera comunit\u00e0.\nRegistro superiore.\n\"Chiamata dei santi Pietro e Andrea\".\nNella lunetta di sinistra, distrutta nel 1746-1748, Masolino aveva dipinto la \"Chiamata dei santi Pietro e Andrea\", o \"Vocazione\", nota attraverso gli accenni dei testimoni antichi (Giorgio Vasari, Francesco Bocchi e Baldinucci). Longhi individu\u00f2 per primo un'immagine di questo affresco perduto in un disegno pi\u00f9 tardo, che non rispetta il formato con la curvatura superiore della lunetta, ma appare oggi come ipotesi molto probabile. In questa scena Masolino aveva diviso la propria composizione in due distesa di mare e cielo.\n\"La Navicella\".\nSulla lunetta opposta si trovava l'affresco della \"Navicella\", titolo tradizionale della scena in cui Cristo, camminando sulle acque, salva Pietro in barca dalle onde di una tempesta. Questa lunetta riproponeva quindi un paesaggio marino, equilibrandosi con la scena sul lato opposto e creando una sorta di parabola della Creazione: dai cieli degli Evangelisti nella volta, ai mari del registro superiore, fino alle terre e alle citt\u00e0 dei registri mediano e inferiore, proprio come nella \"Genesi\". In un certo senso lo sguardo dello spettatore era portato a procedere dal Paradiso fino al proprio mondo.\nLe fonti antiche attribuiscono questa lunetta a Masolino, ma, seguendo lo schema dell'alternanza delle mani dei due artisti sui ponteggi, alcuni ipotizzano che questa possa essere stata dipinta da Masaccio.\n\"Pentimento di Pietro\".\nIl \"Pentimento di Pietro\" si trovava nella semilunetta sinistra del registro superiore, di cui si \u00e8 ritrovato il disegno preparatorio (molto schematico) della sinopia. La scena \u00e8 stata attribuita a Masaccio, sulla base di una maggiore incisivit\u00e0 nel tratto rispetto alle opere di Masolino e considerando l'alternanza delle mani degli artisti nella decorazione.\n\"Pasce oves meas\".\nNella semilunetta destra del registro superiore \u00e8 stata trovata nel 1984 la sinopia di un affresco riconosciuto come il \"Pasce oves meas\" (\"Pasci i miei agnelli\" o \"Missione di san Pietro\") , grazie al ritrovamento, dopo la pulitura, di quattro pecore. L'episodio ritrae Ges\u00f9 che affida a Pietro il compito di pastore universale (Giovanni XXI, 1523).\nLa scena, confrontabile con le sinopie degli affreschi di Empoli, \u00e8 concordemente attribuita a Masolino.\nRegistro mediano.\n\"Tentazione di Adamo ed Eva\".\nIl ciclo inizia dalla scena della \"Tentazione di Adamo ed Eva\" di Masolino, posta in un riquadro alto e stretto sullo spessore dell'arcone che delimita la cappella. Questa scena e quella simmetrica sul lato opposto (la \"Cacciata\") sono gli antefatti della storia, che mostrano il momento il cui l'uomo ruppe la sua amicizia con Dio, che verr\u00e0 poi riconciliata da Cristo con la mediazione di san Pietro.\nMostra Adamo accanto a Eva in piedi, che si guardano con misurati gesti mentre lei sta per addentare il frutto proibito, che il serpente le ha appena offerto dall'albero dove essa appoggia il braccio. Il serpente ha una testina dotata di una folta capigliatura bionda, molto idealizzata.\nSi tratta di una scena aulica, impostata nei gesti e nello stile al clima \"cortese\" del tardo gotico. Un tempo questo influsso era accentuato ancora maggiormente dalla ricchezza quasi calligrafica di fogliami e di erbe nello sfondo che oggi sono scomparsi. La luce, che modella le figure senza asprezze, \u00e8 morbida e avvolgente; lo sfondo scuro fa risaltare la loro sensuale plasticit\u00e0, lasciandole come sospese nello spazio.\nSoprattutto la figura di Adamo per\u00f2 mostra l'adesione a un certo canone di bellezza classicista, memore di una citazione dell'antico.\n\"Cacciata dal Paradiso Terrestre\".\nSul lato opposto, in posizione speculare, si trova l'altra scena della Genesi con la \"Cacciata dal Paradiso Terrestre\", capolavoro di Masaccio. In quest'opera, vera e propria frattura rispetto al filone tardogotico del passato, \u00e8 scomparsa la compostezza di Masaccio e i personaggi sono ritratti in una cupa disperazione, appesantiti sotto l'angelo che con la spada sguainata li espelle con volont\u00e0 perentoria, con un'intensit\u00e0 fino ad allora inedita in pittura.\nI gesti sono eloquenti: mentre escono dalla porta del Paradiso, da dove provengono alcuni raggi divini, Adamo si copre il volto con le mani dallo sconforto e dal senso di colpa, Eva nasconde le nudit\u00e0 con vergogna e piange urlando, con una dolorosa espressione sul volto. In alto l'angelo della giustizia, con la spada, indica loro con durezza la via.\nLa fortissima plasticit\u00e0 dei corpi, soprattutto quello di Adamo, d\u00e0 uno spessore mai visto alle figure inserite saldamente sul terreno, su cui si proiettano le ombre della violenta illuminazione che modella i corpi.\nEssi sembrano infatti emergere dalla parete inondati dalla luce tagliente che, come realmente avviene dalla finestra della cappella, arriva da destra. Adamo \u00e8 curvo, con la testa angosciosamente piegata in avanti, incamminandosi nell'arido deserto del mondo. I corpi sono volutamente massicci, sgraziati, realistici, con alcuni errori (come la caviglia di Adamo) che per\u00f2 non fanno che accrescere l'immediatezza espressiva dell'insieme.\nMolti sono i dettagli di grande spessore, dai capelli madidi e appiccicaticci di Adamo (sulla Terra egli va incontro alla fatica e alla sporcizia), all'impostazione della figura dell'angelo, dipinto in scorcio come se stesse piombando dall'alto. La posa di Eva \u00e8 una citazione dell'antico (Venere pudica), magari filtrati da Giovanni Pisano (\"Prudenza\" nel pulpito del Duomo di Pisa).\nLe fronde che coprivano le nudit\u00e0 di Adamo e di Eva sono state rimosse nel restauro del 1990.\n\"Pagamento del tributo\".\nLa narrazione prosegue accanto alla \"Cacciata\", sul registro superiore della parete sinistra, con la grande scena del \"Pagamento del tributo\", universalmente riconosciuta come una delle pi\u00f9 alte espressioni dell'arte di Masaccio, databile al 1425 ed eseguita in 32 \"giornate\".\nL'affresco illustra l'episodio riportato nel \"Vangelo\" di Matteo (Mt 17, 24\u201327) in cui Pietro chiede a Ges\u00f9, nella citt\u00e0 di Cafarnao se \u00e8 legittimo pagare i tributi ai Romani, in presenza dello stesso gabelliere romano. Ges\u00f9 risponde affermando di rendere \"a Cesare quello che \u00e8 di Cesare e a Dio quello che \u00e8 di Dio\u00bb e indica a a Pietro il lago in riva al quale trover\u00e0 un pesce nella cui bocca ci sar\u00e0 una moneta d'argento con la quale potr\u00e0 pagare il tributo.\nSi vede quindi a sinistra Pietro, piccolo in quanto posto in prospettiva, piegato espressivamente a raccogliere la moneta dal pesce dopo avere appoggiato la toga a terra (notare la disposizione realistica ed espressiva delle gambe dell'apostolo). Il gruppo centrale invece mostra Ges\u00f9, al centro, che indica a Pietro la riva del lago, attorniati dai dodici apostoli con aureola (una composizione probabilmente ispirata al gruppo dei \"Quattro Santi Coronati\" di Nanni di Banco), mentre davanti a loro, di spalle, il gabelliere manifesta chiaramente la sua richiesta di denaro allungando la mano aperta e indicando con l'altra la porta cittadina. A destra infine si vede Pietro che consegna, con una certa solennit\u00e0, la moneta al gabelliere.\nEmblematico \u00e8 nel gruppo degli apostoli la figura a destra, vestita di color vinaccia, che appare molto ben definita nei lineamenti, con zazzera e barbetta. Secondo alcuni potrebbe trattarsi dell'autoritratto di Masaccio (che altri individuano invece nella scena sottostante), mentre altri lo indicano come possibile ritratto del committente Felice Brancacci.\nQuesta celeberrima scena \u00e8 composta in tre tempi composti per\u00f2 in un unico spazio scenico, entro il medesimo paesaggio. Esso \u00e8 scandito da una serie di tronchi e da varie montagne che sfumano all'orizzonte, mentre a destra si trovano le articolate mura della citt\u00e0 composte con giochi di contrasto tra vuoto e pieno (la loggetta aggettante, le tettoie, ecc.). Inedito \u00e8 anche il trattamento realistico del paesaggio, soprattutto nei monti erbosi che sfumano in lontananza: niente di pi\u00f9 diverso dalle rocce aguzze usate da Giotto e continuatori seguendo la tradizione bizantina. La prospettiva \u00e8 quindi unica (e ha il punto di fuga dietro la testa di Cristo), ma anche la luce, con le ombre determinate con la stessa inclinazione dei raggi del sole. Il gruppo degli apostoli \u00e8 disposto nello spazio attorno al Cristo con coerenza e il loro insieme sembra volere ribadire la volont\u00e0 dell'uomo e la sua centralit\u00e0.\nLe due figure monumentali di Pietro e del gabelliere a destra sono saldamente piantate sul suolo e sembra di percepirne la massa plastica perfettamente sviluppata dal chiaroscuro.\nLa scelta della scena del \"Tributo\" viene rappresentata raramente dagli artisti tra le storie di Pietro e la sua presenza, oltre che celebrare la sapienza divina, allude probabilmente all'istituzione del catasto che sarebbe avvenuta di l\u00ec a poco (1427), ma che era gi\u00e0 nell'aria: come Cristo accetta la logica terrena di pagare un tributo, cos\u00ec i cittadini dovevano sottostare all'obbligo civico di versare le tasse richieste.\n\"Predica di san Pietro\".\nLa scena successiva \u00e8 sul medesimo registro, sulla parete dietro l'altare, e mostra la \"Predica di San Pietro\" di Masolino, che la esegu\u00ec in otto giornate. Pietro \u00e8 raffigurato davanti a una folla mentre, con un gesto eloquente, fa una predica. Le espressioni degli astanti sono le pi\u00f9 varie, dalla dolce attenzione della monaca velata in primo piano, al torpore della fanciulla e del vecchio con la barba, fino al timore della donna in secondo piano, della quale si vedono solo gli occhi accigliati. Le montagne sembrano proseguire dalla scena precedente del tributo, in un'unit\u00e0 spaziale che \u00e8 prerogativa di Masaccio.\nLe tre teste di giovani dietro al santo sono probabilmente ritratti di contemporanei, come anche i due frati a destra, e in passato erano stati attribuiti a Masaccio\n\"Battesimo dei neofiti\".\nProseguendo verso destra si incontra, oltre la finestra, il \"Battesimo dei neofiti\" di Masaccio, ambientato in una vallata tra colli scoscesi. Su questo lato la luce proviene da sinistra, essendo la finestra ormai da quella parte.\nAlcuni giovani si apprestano a ricevere il battesimo da Pietro: uno \u00e8 inginocchiato nel fiume e lo riceve a mani giunte (con il corpo dall'anatomia stupendamente modellata), uno gi\u00e0 spogliato sta aspettando coprendosi con le braccia mentre trema per il freddo (figura di grande realismo elogiata da Giorgio Vasari), un terzo si sta togliendo gli abiti di dosso. Un quarto ancora, scalzo e dal capo chiaramente bagnato, si sta rivestendo abbottonandosi la tunica blu. Pietro compie un gesto energico ed eloquente (da notare la rotazione della ciotola nel verso pi\u00f9 congeniale alla percezione dello spettatore). Assiste una folla, tra i quali ci sono alcuni personaggi forse ritratti di contemporanei.\nI due ritratti dietro Pietro sono le figure che erano rimaste coperte dal 1748, permettendo ai restauratori di vedere l'aspetto degli affreschi prima dell'incendio e dei restauri.\nStraordinario \u00e8 il senso dell'acqua e l'effetto bagnato sui capelli e sul perizoma del ragazzo in ginocchio.\n\"Guarigione dello storpio e resurrezione di Tabita\".\nIl successivo, grande pannello sul registro superiore della parete destra \u00e8 opera di Masolino e mostra due miracoli, la \"Guarigione dello storpio e la resurrezione di Tabita\", che secondo gli \"Atti\" avvennero rispettivamente a Gerusalemme e a Giaffa, ma che qui sono unificati nel medesimo spazio.\nA sinistra si vedono San Pietro e San Giovanni che miracolano uno storpio davanti a una loggia in prospettiva. A destra invece, sul limitare di una casa, San Pietro benedice una Tabita resuscitandola. Il centro della scena \u00e8 occupato da una visione della Firenze dell'epoca con una piazza in prospettiva (piazza della Signoria?), dove si affacciano case merlate con le pertiche appese tra le finestre e, in primo piano, passano due borghesi riccamente abbigliati, che passeggiano incuranti di quanto avviene intorno. La vita quotidiana \u00e8 raccontata nei minimi particolari, dagli oggetti che penzolano dalle finestre, fino a una serie di passanti sullo sfondo. La ricchezza cromatica e l'attenzione tutta esteriore ai dettagli piacevoli (come le vesti, i copricapi) \u00e8 vicino al bello stile di Gentile da Fabriano e non potrebbe essere pi\u00f9 distante dallo stile puro e \"sanza ornato\" di Masaccio.\nLa precisione prospettica dello sfondo aveva spinto Roberto Longhi ad attribuire questa zona al disegno di Masaccio, un'ipotesi oggi per lo pi\u00f9 esclusa. Vi si ravvede piuttosto una volont\u00e0 di Masolino di adeguarsi alle novit\u00e0 di Masaccio, un po' come avveniva in scultura con Lorenzo Ghiberti e le innovazioni di Donatello.\nRegistro inferiore.\n\"Resurrezione del figlio di Teofilo e san Pietro in cattedra\".\nIl registro inferiore fu l'ultimo a essere completato e vi si sente uno stacco per l'assenza di Masolino, l'evoluzione dello stile di Masaccio (che vi mise mano dopo essere stato a Pisa) e, ovviamente, l'intervento di Filippino.\nLa successiva scena, di grandi dimensioni sulla parete sinistra, \u00e8 quella della \"Resurrezione del figlio di Teofilo e San Pietro in cattedra\" ed \u00e8 per met\u00e0 di Masaccio (che vi lavor\u00f2 nel 1427) e per met\u00e0 di Filippino Lippi, testimoniando il punto il cui vennero interrotti i lavori originariamente. Al primo maestro spetta la scena centrale, dal personaggio seduto a quello in piedi con il vestito verde (compreso san Paolo inginocchiato) e la maggior parte della scena della cattedra, dai monaci carmelitani (esclusa la testa di quello inginocchiato) a Pietro, fino all'estremit\u00e0; a Filippino appartengono i cinque fiorentini sulla sinistra, il gruppo centrale, compreso il fanciullo resuscitato e il bambino, e la testa del monaco in ginocchio, vistosamente sostituita. Sicuramente la scena era stata dipinta da Masaccio in misura maggiore, ma la presenza di personaggi antimedicei o comunque scomodi ne aveva resa necessaria una parziale demolizione: nel gruppo centrale dovevano essere presenti molti ritratti della famiglia Brancacci, sostituiti da Filippino con i membri delle grandi famiglie d'Oltrarno al tempo di Lorenzo de' Medici: i Soderini, i Pulci, i Guicciardini, i del Pugliese, assieme ad altri notabili della cerchia medicea.\nL'architettura \u00e8 di Masaccio, con l'invenzione del muro con specchiature in marmo oltre il quale si vedono alberi e vasi, che verr\u00e0 ripresa puntualmente da Domenico Veneziano, Andrea del Castagno, Alesso Baldovinetti e Domenico Ghirlandaio.\nGrandi lacune sono state integrate nel recente restauro, come nella parte inferiore del \"San Pietro in cattedra\".\nSono stati identificati molti personaggi dell'epoca. Il gruppo all'estrema destra mostrerebbe Filippo Brunelleschi, Leon Battista Alberti, Masaccio e Masolino; il carmelitano corpulento in piedi, a destra di quello anziano, potrebbe essere un ritratto del giovane Filippo Lippi, allievo di Masaccio della prima ora e padre di Filippino; il fanciullo resuscitato viene indicato da Vasari come un ritratto del futuro pittore Francesco Granacci quindicenne, che permetterebbe di datare l'intervento di Filippino al 1485; il carmelitano di sinistra \u00e8 stato indicato come il cardinale Branda Castiglione; sul lato opposto Teofilo in cattedra sarebbe Gian Galeazzo Visconti e la figura incappucciata sotto di lui Coluccio Salutati.\n\"San Pietro risana gli infermi con la sua ombra\".\nLa scena successiva, proseguendo verso destra, \u00e8 \"San Pietro risana gli infermi con la sua ombra\" di Masaccio.\nLa composizione \u00e8 molto eloquente: San Pietro, seguito da San Giovanni, cammina per la strada e al passaggio della sua ombra guarisce un gruppo di infermi: due sono gi\u00e0 in piedi che lo ringraziano, uno si sta alzando e un quarto, con le gambe deformate, \u00e8 ancora accucciato a terra e guarda con trepidazione il santo. La figura con il berretto rosso \u00e8 stata riconosciuta come ritratto di Masolino, mentre il San Giovanni potrebbe celare un ritratto del fratello di Masaccio, lo Scheggia, seguito da un vecchio barbuto (Bicci di Lorenzo?); l'uomo con la berretta rossa, che si regge sul bastone, \u00e8 stato indicato come possibile ritratto di Donatello, mentre l'uomo barbuto assomiglia a uno dei Magi nel Polittico di Pisa di Masaccio\nSotto i marmi dell'antico altare era celata la parte all'estrema sinistra, con il proseguimento in prospettiva della via verso una chiesa con una bella colonna corinzia e un campanile. L'architettura continua nello sguancio della finestra con un ardito effetto ottico. Questa scena e la successiva (\"Distribuzione delle elemosine\") sono collegate da stringenti rapporti formali e di prospettiva, con il taglio obliquo delle composizioni ambientate nelle strade di una citt\u00e0, verosimilmente Firenze. Alcuni hanno addirittura ipotizzato che la strada in questa scena, con il palazzo in bugnato e la chiesa sullo sfondo, sia Borgo Albizi (e la distrutta San Pier Maggiore, proprio con il campanile a vela), dove vivevano alleati dei Brancacci.\nSempre sugli sguanci, poco sopra, sono stati ritrovati racemi decorativi e due testine (maschile e femminile), entrambe di Masolino (Mikl\u00f3s Boskovits) o forse quella maschile a destra pertinente a Masaccio (Baldini).\n\"Crocifissione di Pietro\".\nOriginariamente sulla parete dietro l'altare, in basso sotto la finestra (che in antico era pi\u00f9 corta e alta di quella odierna), si sarebbe invece dovuta trovare la \"Crocifissione di Pietro\" di Masaccio, dove dovevano convergere tutte le linee prospettiche degli affreschi a conclusione e fulcro dell'intero ciclo. Il punto di fuga si sarebbe dovuto verosimilmente trovare dietro il volto di Pietro, crocifisso al rovescio.\nDella scena sono stati scoperti solo due frammenti ai lati. La scena venne probabilmente distrutta gi\u00e0 tra l'anno della condanna di Felice Brancacci (1435) e l'anno in cui venne dichiarato ribelle (1458). La distruzione avvenne verosimilmente per fare spazio alla cornice della \"Madonna del Popolo\", alla quale venne ridedicata la cappella intorno al 1460, quando fu creata la Compagnia di Santa Maria del Popolo.\nAll'epoca di Filippino infatti (verso il 1480-1485) questa scena doveva essere gi\u00e0 scomparsa, infatti venne ripidinta sulla parete destra.\n\"Distribuzione delle elemosine e morte di Anania\".\nSegue la \"Distribuzione delle elemosine e la morte di Anania\" di Masaccio, che si svolge tra edifici. Illustra l'episodio di una donna punita perch\u00e9 aveva rifiutato di mettere in comune i propri beni secondo le usanze dei primi cristiani, denunciando un reddito falso. Anche questo episodio si pu\u00f2 leggere come un richiamo alla solidariet\u00e0 reciproca nella previsione dell'istituzione del catasto fiorentino.\nLa scena \u00e8 caratterizzata da una maturazione stilistica di Masaccio, che rende l'espressivit\u00e0 delle figure pi\u00f9 vigorosa, oltre a comporre pi\u00f9 articolatamente lo sfondo, con volumi architettonici meno stereotipati.\n\"Disputa di Simone Mago e crocifissione di san Pietro\".\nIl grande pannello del registro inferiore della parete destra \u00e8 interamente opera di Filippino Lippi. Fuori dalle mura della citt\u00e0 (Roma, riconoscibile dalla piramide di Caio Cestio sulle Mura aureliane e dagli edifici che spuntano oltre la merlatura) si vede a destra la disputa tra Simone Mago e san Pietro davanti a Nerone, con un idolo pagano abbattuto ai piedi del re. A sinistra invece ha luogo la crocifissione del santo che sta per venire appeso a testa all'ingi\u00f9 per il suo rifiuto di essere crocifisso come il Cristo. La scena \u00e8 ricca di ritratti. Il giovane con il berretto all'estrema destra \u00e8 l'autoritratto di Filippino.. Il vecchio con il berretto rosso nel gruppo vicino a San Pietro e Simone Mago \u00e8 Antonio del Pollaiolo. Il ragazzo che invece sta sotto l'arco e guarda verso lo spettatore \u00e8 il ritratto di Sandro Botticelli, amico e maestro di Filippino. Nella figura di Simone Mago alcuni hanno voluto leggere un ritratto di Dante Alighieri, celebrato come creatore del volgare illustre con il quale componevano Lorenzo de' Medici e Agnolo Poliziano.\n\"San Pietro in carcere visitato da san Paolo\".\nIl ciclo prosegue ripartendo quindi da sinistra, sul pilastro, nel registro inferiore, con la scena di \"San Pietro in carcere visitato da San Paolo\", opera di Filippino Lippi. Vi si vede San Pietro che si affaccia da una finestra con le sbarre, mentre il visitatore d\u00e0 le spalle a chi osserva. Forse la scena segu\u00ec un disegno di Masaccio, come dimostrerebbe la perfetta continuit\u00e0 architettonica con la contigua scena della \"Resurrezione del figlio di Teofilo\".\n\"Liberazione di san Pietro dal carcere\".\nL'ultima scena, da mettere in relazione sulla parete opposta con il santo imprigionato, mostra la \"Liberazione di San Pietro dal carcere\" da parte dell'angelo ed \u00e8 interamente opera di Filippino Lippi. Anche qui l'architettura \u00e8 connessa a quella della scena attigua. La guardia, armata di spada, dorme in primo piano appoggiata ad un lungo bastone, mentre avviene la scarcerazione miracolosa, che sottintende alla salvezza cristiana e forse anche alla riconquistata autonomia di Firenze dopo la minaccia milanese.\nLa \"Madonna del Popolo\".\nDopo il 1436 la cappella venne ridedicata alla Madonna del Popolo e vi fu posta la tavola della \"Madonna col Bambino\", risalente probabilmente al 1268 (anno della fondazione della chiesa) e tutt'oggi presente sull'altare.\nIn passato attribuita a Coppo di Marcovaldo o al Maestro della Sant'Agata, mentre oggi si parla pi\u00f9 cautamente di un Maestro della Madonna del Carmine.\nStile.\nLo scarto tra la parte dipinta da Masolino e Masaccio si \u00e8 assottigliato dopo la pulitura, smorzando la polemica che contrapponeva il Masolino tradizionalista al Masaccio innovatore e evidenziando invece le influenze reciproche tra i due. Masolino \u00e8 di solito inquadrato come continuatore della pittura del tardo gotico, o tuttalpi\u00f9 come figura di transizione, mentre Masaccio applica pi\u00f9 rigorosamente le nuove idee che furono alla base della rivoluzione rinascimentale: definizione spaziale precisa, individuazione psicologica degli individui raffigurati e riduzione all'osso degli elementi decorativi. In questo Masaccio fu un pioniere, che ebbe una straordinaria influenza sia sugli artisti contemporanei che su quelli delle generazioni a venire.\nMasaccio us\u00f2 molto rigorosamente la luce per \"scolpire\" le superfici macchiandole di colori e lumeggiature che creavano volumi estremamente plastici (cio\u00e8 simili a sculture dipinte illusionisticamente), in uno stile \"di getto\" che metteva in secondo piano la predisposizione di un disegno esatto.\nNonostante le evidenti differenze i due artisti si accordarono su una serie di punti che dessero all'insieme un aspetto armonioso:\nGli affreschi di Masaccio nella cappella sono senza dubbio \"una delle conquiste pi\u00f9 esaltanti della civilt\u00e0 figurativa dell'Occidente\", grazie alla sicura spazialit\u00e0 architettata secondo le regole della prospettiva coerente, al realismo severo delle figure impregnate di profondit\u00e0 psicologica e vigore morale, alla ricchezza plastica e classicheggiante ma al tempo stesso libera e espressiva. Gi\u00e0 Cristoforo Landino aveva descritto Masaccio come \"opimo imitatore di natura [...] puro sanza ornato\". Il restauro ha restituito tutto il colore dell'artista, potendo finalmente ricollocarlo in una linea ideale che passa da Beato Angelico e arriva infine a Piero della Francesca, il migliore dei suoi eredi per la sintesi tra luce e colore.\nSe la fama di Masaccio ha trovato la pi\u00f9 forte conferma, riguardo a Masolino si \u00e8 assistito a una vera e propria rivalutazione, con la riscoperta delle sue raffinate sfumature coloristiche e la sua altissima qualit\u00e0 pittorica.\nSchema dei dipinti.\nParete di sinistra, alto\n\"II. Cacciata dei Progenitori (Masaccio), V. Il Tributo (Masaccio), IX. Predicazione di san Pietro (Masolino, dettaglio)\"\nParete di sinistra, basso\n\"XIII. San Pietro visitato in carcere da San Paolo (Filippino Lippi, non restaurato), XV. La resurrezione del figlio di Teofilo e San Pietro in cattedra (Masaccio e Filippino Lippi), XI. San Pietro che risana con l'ombra (Masaccio)\"\nParete di destra, alto\n\"X. Il battesimo dei neofiti (Masaccio), VI. La guarigione dello zoppo e la resurrezione di Tabita (Masolino), I=Peccato originale (Masolino)\"\nParete di destra, basso\n\"XII. La distribuzione dei beni e la morte di Anania e Saffira (Masaccio), XVI. La disputa con Simone Mago e la crocifissione di Pietro (Filippino Lippi), XIV. San Pietro liberato dal carcere (Filippino Lippi)\"\nRetaggio.\nL'opera di Masaccio nella Cappella Brancacci ebbe un'importanza straordinaria nello sviluppo del Rinascimento, influenzando generazioni di grandi maestri che qui venivano a studiare e copiare le vigorose figure masaccesche. Giorgio Vasari scrisse che la cappella era \"scuola del mondo\", punto di partenza per tutte quelle ricerche sulla luce, la prospettiva, il colore e la plasticit\u00e0 delle figure del rinnovamento artistico. Qui venne sicuramente Michelangelo, il quale port\u00f2 poi le ricerche di Masaccio all'estremo punto di arrivo negli affreschi della Cappella Sistina."}
{"id": "388128", "revid": "125251859", "url": "https://it.wikipedia.org/wiki?curid=388128", "title": "Grande Oriente d'Italia", "text": "Il Grande Oriente d'Italia (abbreviato in GOI) \u00e8 un'obbedienza massonica istituita ritualmente il 20 giugno 1805 a Milano. \u00c8 chiamata anche \"Grande Oriente d'Italia - Palazzo Giustiniani\", dal nome dell'omonimo palazzo in via della Dogana Vecchia in Roma, sede dell'organizzazione dal 1901 al 1985, tranne che durante il ventennio fascista. \u00c8 la pi\u00f9 antica e numerosa istituzione massonica italiana, con oltre 23.000 iscritti, e ha sede a Roma presso Il Vascello, sul Gianicolo, teatro nel 1849 della difesa garibaldina della Repubblica Romana.\nStoria.\nLe origini nel XIX secolo e l'unit\u00e0 d'Italia.\nIl 16 marzo 1805 \u00e8 la data nella quale venne ufficialmente fondato a Milano il Supremo Consiglio d'Italia del Rito scozzese antico ed accettato, per opera del conte francese Alexandre Fran\u00e7ois Auguste de Grasse Tilly. Egli ag\u00ec in virt\u00f9 dei poteri conferitigli dal Supremo Consiglio di Charleston (il primo Supremo Consiglio del Rito scozzese antico e accettato); con lui vi erano altri confratelli francesi ed italiani.\nNell'atto di costituzione del Supremo Consiglio d'Italia vi era espressamente riportato: \u00ab\"Il Supremo Consiglio d'Italia crea e costituisce di sua sovrana autorit\u00e0 una Gran loggia generale in Italia sotto la denominazione di Grande Oriente del rito scozzese antico ed accettato\"\u00bb. Era questa la nascita dell'attuale Grande Oriente d'Italia, il quale venne istituito ritualmente. Il 20 giugno 1805 per opera degli stessi fondatori del Supremo Consiglio. In quell'occasione venne eletto come Sovrano gran commendatore il vicer\u00e9 d'Italia Eugenio di Beauharnais e come Gran cancelliere il principe Gioacchino Murat. Grande Esperto all'atto della fondazione fu il giurista e filosofo Gian Domenico Romagnosi. Il 20 giugno 1805 \u00e8 tutt'oggi la data considerata dal Grande Oriente d'Italia come il momento in cui ebbe inizio la storia dell'Ordine.\nDopo la caduta del Regno d'Italia, il Supremo Consiglio di Milano si sciolse. Si dovette attendere l'ottobre 1859 per rivedere nuovamente in vita il Grande Oriente italiano. Quel giorno infatti sette confratelli diedero vita alla loggia \"Ausonia\", embrione e primo nucleo storico di quello che divenne ufficialmente il \"Grande Oriente\" italiano, il 20 dicembre 1859. La prima sede fu stabilita presso la casa del fratello Felice Govean, in via Stampatori 8 a Torino. Primo Gran Maestro ad interim fu Filippo Delpino, gi\u00e0 primo Maestro venerabile della loggia \"Ausonia\".\nLa prima assemblea costituente del Goi fu organizzata il 20 dicembre 1860. I primi problemi da affrontare erano quelli dell'eccessiva frammentariet\u00e0 della massoneria italiana: diverse logge nel territorio italiano erano infatti ancora legate all'obbedienza del Grande Oriente di Francia.\nNel 1864, le varie comunioni massoniche, denominate \"grandi logge\" o \"grandi orienti\", fiorite, all'epoca, sul suolo italiano, segnatamente il Grande Oriente di Napoli, il Grande Oriente di Torino e il Grande Oriente di Palermo, in una riunione costituente tenutasi a Firenze tra il 21 e il 24 maggio, in previsione del trasferimento della capitale italiana in quella citt\u00e0, si fusero in un unico Grande Oriente d'Italia, a capo del quale venne eletto Giuseppe Garibaldi.\nNon tutti concordarono per\u00f2 sull'unificazione delle sedi dei supremi consigli a Firenze: i vertici di Torino, quelli di Palermo e di Napoli erano contrari al trasferimento. Comunque, il 15 ottobre 1865, dopo il trasferimento della capitale a Firenze, anche il Grande Oriente italiano vi si trasfer\u00ec e da quel momento entr\u00f2 in uso definitivamente ed esclusivamente la nomenclatura \"Grande Oriente d'Italia\".\nNel 1870 il Grande Oriente d'Italia, dopo gli eventi di Porta Pia, si trasfer\u00ec a Roma. In quel periodo esistevano in Italia ben quattro \"supremi consigli\": quello di Roma, quello di Napoli, quello di Palermo e quello di Torino, l'unico riconosciuto dalle giurisdizioni Sud e Nord degli USA. Ma tra il 1871 e il 1872 i supremi consigli di Napoli e di Palermo confluirono nel Supremo Consiglio di Roma.\nSi era giunti ad un passo dall'unificazione di tutta la massoneria italiana. Tuttavia, si dovette attendere la scomparsa del Conte Aleksander Izenschmid de Milbitz, Sovrano gran commendatore del Supremo Consiglio di Torino, ostinato conservatore dell'autonomia del corpo torinese, e il subentro del suo successore, Timoteo Riboli, per vedere compiuta, nel 1887, anche la fusione di Torino col Supremo Consiglio di Roma, con cui si determin\u00f2 anche la saldatura tra la tradizione discendente dal primo Grande Oriente italiano e la tradizione capitolina, nella figura di Adriano Lemmi con la sua duplice carica di \"Sovrano gran commendatore\" e di \"Gran maestro\".\nGiuseppe Mazzoni e la loggia \"Propaganda Massonica\".\nDopo la proclamazione del Regno d'Italia Stato unitario, era sorta l'esigenza, da parte del Goi, di salvaguardare l'identit\u00e0 degli affiliati pi\u00f9 in vista, anche all'interno dell'organizzazione. Per tale motivo, l'adesione di questi ultimi era nota al solo Gran Maestro, risultandogli come iniziazione \u201call'orecchio\u201d. Nel 1877 il Gran Maestro Giuseppe Mazzoni, inizi\u00f2 a stilarne un elenco denominato Propaganda massonica, costituendo ufficialmente la loggia in questione.\nAdriano Lemmi (Gran Maestro dal 1885 al 1895), era stato iniziato alla loggia \"Propaganda\" gi\u00e0 nel 1877, e contribu\u00ec a darle prestigio, riunendo al suo interno deputati, senatori e banchieri.\nTra gli iniziati o affiliati pi\u00f9 famosi della fine del secolo XIX si ricordano: Agostino Bertani (1833), Giosu\u00e8 Carducci (1886), Luigi Castellazzo (1888), Giuseppe Ceneri (1885), Giuseppe Aurelio Costanzo (1889), Francesco Crispi (1880), Nicola Fabrizi, Camillo Finocchiaro Aprile, Menotti Garibaldi (1888), Pietro Lacava, Ernesto Nathan (1893), Aurelio Saffi (1885), Gaetano Tacconi (1885) e Giuseppe Zanardelli (1889).\nAnche dopo la gran maestranza di Lemmi, la Loggia Propaganda Massonica continu\u00f2 a rappresentare un riferimento importante nell'organizzazione del Grande Oriente.\nTra gli affiliati dell'inizio del XX secolo si segnalano: Giovanni Ameglio (1920), Mario Cevolotto, Eugenio Chiesa (1913), Alessandro Fortis (1909), Gabriele Galantara (1907), Arturo Labriola (1914) e Giorgio Pitacco (1909).\nLe figure di Ernesto Nathan ed Ettore Ferrari.\nA Lemmi succedette, nel 1896, l'ebreo mazziniano Ernesto Nathan, di origine inglese ed in seguito naturalizzato italiano. \nIn reazione alle posizioni politiche moderatiste del nuovo gran maestro, che si era distanziato dai repubblicani e aveva vietato alle logge di intervenire in forma ufficiale ai congressi dei liberi pensatori, Malachia De Cristoforis, maestro venerabile della Loggia \"Cisalpina\" di Milano, fond\u00f2 con altre logge del nord Italia (milanesi, lombarde, bergamasche) il \"Grande Oriente Italiano\" di Milano, che arriver\u00e0 presto a contare una cinquantina di Logge e che il 24 aprile 1898 sar\u00e0 riconosciuto ufficialmente dal \"Grande Oriente di Francia\", il quale romper\u00e0 le relazioni col Grande Oriente d'Italia.\nNathan lasci\u00f2 la Gran maestranza per presentarsi - con successo - candidato a Sindaco di Roma, a capo di una coalizione comprendente socialisti, repubblicani, radicali e liberal-democratici e le logge del \"Grande Oriente Italiano\" si riunificheranno con quelle del \"Grande Oriente d'Italia\" nel 1905, sotto il nuovo gran maestro Ettore Ferrari, scultore, autore del monumento a Giordano Bruno, in Campo de' Fiori a Roma, che impresse al Grande Oriente d'Italia un pi\u00f9 netto orientamento di carattere radicale ed anticlericale. Divenuto Gran maestro nel 1904, cos\u00ec deline\u00f2, nel suo discorso di insediamento, il ruolo che l'Obbedienza avrebbe dovuto ricoprire: \u00abLa massoneria non deve tenersi costantemente isolata e nell'ombra, ma scendere a contatto della vita, combattere alla luce del sole le sante battaglie dell'alta sua missione per la tutela della giustizia e per la grande educazione. Nuovi bisogni presentano nuovi problemi; nuovi problemi esigono nuove soluzioni; da nuovi doveri scaturiscono nuovi diritti. La massoneria non pu\u00f2, non deve chiudere gli occhi alla nuova luce, ma fissarla, scrutarla e dirigerla\u00bb. Da convinto repubblicano, ad esempio, Ferrari, oltre alla tradizionale difesa della laicit\u00e0 della scuola e ai consueti temi anticlericali, propugnava un maggior impegno sui temi attinenti alla legislazione sociale.\nLa scissione di Piazza del Ges\u00f9 e l'acquisto di Palazzo Giustiniani.\nNel corso della gran loggia annuale del Goi del 1908, Ferrari propose la censura all'indirizzo di quei parlamentari aderenti alla massoneria che si erano rifiutati di votare alla Camera dei deputati la mozione del deputato socialista riformista Leonida Bissolati, anch'egli massone, volta ad abolire l'insegnamento della religione nella scuola elementare. Il Sovrano gran commendatore \"in pectore\" del Rito scozzese antico ed accettato Saverio Fera, forte oppositore della politicizzazione forzata perseguita da Ferrari all'interno dell'obbedienza, pose il veto formale contro la proposta di censura.\nLo scontro arriv\u00f2 fino alla scissione, che si consum\u00f2 il 24 giugno 1908 nel seno del Supremo Consiglio d'Italia.\nNel febbraio 1911, dopo una lunga trattativa, il Grande Oriente d'Italia acquist\u00f2 il famoso Palazzo Giustiniani, presso cui aveva istituito la propria sede dal 1901 e vi risiedeva anche il Supremo Consiglio del Rito scozzese antico ed accettato per la giurisdizione italiana, detto appunto \"di Palazzo Giustiniani\".\nAllo scoppio della Prima guerra mondiale, il Goi si colloc\u00f2 nelle file dell'interventismo democratico, conformemente all'ideale mazziniano e risorgimentale di risveglio delle nazionalit\u00e0 oppresse. All'atto delle dimissioni di Ettore Ferrari (1917), fu rieletto Gran Maestro l'anziano mazziniano Ernesto Nathan, sino al 1919.\nIl periodo fascista e la messa al bando.\nAlla vigilia della Marcia su Roma, il Gran maestro in carica, Domizio Torrigiani, diram\u00f2 una circolare con la quale giustificava il fascismo quale \"liberazione\" dalla confusione in cui versava il paese nell'immediato primo dopoguerra; \nIl 19 ottobre 1922, Domizio Torrigiani diffonde una circolare nella quale sostiene l'ascesa del fascismo al potere. La circolare conclude con le seguenti parole: \nSecondo Fabio Venzi, Gran Maestro della Gran Loggia Regolare d'Italia, quando \u00abi vertici della Massoneria si riunirono a Palazzo Giustiniani per l'installazione del Gran Maestro Domizio Torrigiani, che succedeva ad Ernesto Nathan, la simpatia manifestata dai presenti nei confronti del movimento fascista fu evidentissima\u00bb. \nAll'indomani della marcia su Roma segu\u00ec un finanziamento della Massoneria al Partito Nazionale Fascista, pressoch\u00e9 confermato in base ai documenti esaminati nell'archivio Torrigiani.\nGi\u00e0 dopo alcune settimane per\u00f2, l'Ordine invitava i \"fratelli\" alla difesa dei fondamentali principi della democrazia e a prepararsi all'opposizione. Successivamente, nell'assemblea del 26-27 gennaio 1923, il Grande Oriente d'Italia proclamava ancora una volta intangibili i principi di libert\u00e0. Ci\u00f2 determin\u00f2 l'immediata reazione del Gran Consiglio del Fascismo che, il 15 febbraio 1923, sanc\u00ec l'incompatibilit\u00e0 tra l'adesione alla massoneria e l'iscrizione al Partito Nazionale Fascista, pur comprendendo, al suo interno, numerosi consiglieri massoni. Nel biennio successivo furono numerose le devastazioni delle logge massoniche da parte delle squadre fasciste, contro le quali - invano - si elev\u00f2 la protesta del Gran maestro Torrigiani.\nIl 19 maggio 1925 la Camera approv\u00f2 la \"Legge sulle Associazioni\", che di l\u00ec a poco avrebbe inibito l'attivit\u00e0 delle logge massoniche sul territorio italiano, soggetto al regime fascista. Il successivo 22 novembre (pochi giorni prima della promulgazione della legge), Torrigiani firm\u00f2 il decreto di scioglimento di tutte le logge massoniche dell'Ordine - ma non del Grande Oriente d'Italia - al fine di una loro \"ricostituzione\" in aderenza ai principi della nuova legge; contestualmente veniva costituito un \"comitato ordinatore\", con il compito di individuare le idonee modalit\u00e0 di ricostituzione dell'ordine e delle logge stesse. Parimenti Ettore Ferrari non sciolse il Supremo Consiglio del Rito scozzese antico e accettato, di cui era il Sovrano Gran Commendatore. \nIl 23 aprile 1927 Torrigiani fu arrestato e poi mandato al confino a Lipari.\nIn assenza del Gran Maestro, e preso atto della situazione politica del paese, il 26 giugno successivo, il comitato ordinatore deliber\u00f2 la sospensione di ogni pratica operativa, non ritenendo pi\u00f9 attuabile il progetto di ricostituzione dell'Ordine sulla base della nuova legge sulle associazioni.\nLa ricostituzione in esilio.\nDurante il ventennio del regime fascista l'attivit\u00e0 massonica spar\u00ec praticamente dall'Italia. Tuttavia alcune logge continuarono a riunirsi in clandestinit\u00e0 e si costituirono piccoli gruppi di massoni italiani profughi all'estero, specialmente in Francia e in Belgio, che promuovevano attivit\u00e0 in esilio e clandestine. Inoltre, si ritenevano ancora affiliate al G.O.I. cinque logge italo-argentine, la loggia \"Ettore Ferrari\" di Londra e la \"Labor et Lux\" di Salonicco. Pertanto, dopo un idoneo lavoro di preparazione, il 12 gennaio 1930, a Parigi, presso la \"Taverna Gruber\", i rappresentanti delle logge suddette, insieme a quelli della neo-costituita \"Giovanni Amendola\" di Parigi e dell'antica loggia \"Rienzi\" di Roma (che dichiar\u00f2 di non aver mai cessato le proprie attivit\u00e0, sia pure in clandestinit\u00e0 e senza il necessario supporto rituale), procedettero alla ufficiale ricostituzione del Grande Oriente d'Italia. Si provvide anche alla nomina dei componenti del Consiglio dell'ordine e del Gran Maestro aggiunto, nella persona dell'ex deputato repubblicano Eugenio Chiesa, il quale per rispetto alla figura di Domizio Torrigiani, tuttora al confino e in precarie condizioni di salute, rinunci\u00f2 alla nomina di Gran maestro effettivo, pur assumendone \"di fatto\" le funzioni.\nAlla morte di Eugenio Chiesa fu nominato Gran maestro aggiunto il socialista Arturo Labriola e, dopo le dimissioni di quest'ultimo, il medico italo-argentino Alessandro Tedeschi; alla scomparsa di Torrigiani, Tedeschi assunse anche formalmente la carica di Gran Maestro del Goi.\nNel frattempo aderirono al Grande Oriente d'Italia in esilio la loggia clandestina \"Italia\" di Milano, la \"Mazzini e Garibaldi\" di Tunisi, la \"Cincinnato\" di Alessandria d'Egitto, mentre la loggia italo-americana \"Mazzini\" di Chicago, all'obbedienza del Grande Oriente degli Stati Uniti, prefer\u00ec sciogliersi e far confluire i suoi affiliati nella \"Ferrari\" di Londra. Il numero complessivo degli affiliati tuttavia, alla fine del 1931, non raggiungeva le 200 unit\u00e0. Si ha notizia, peraltro, di un'altra loggia clandestina a Catania e di un centro massonico clandestino a Roma, presso l'abitazione del futuro Gran maestro Umberto Cipollone.\nIn una circolare del 3 agosto 1934, il Gran maestro Tedeschi, pur ribadendo l'indipendenza della massoneria dalla politica, conferm\u00f2 l'adesione del Goi agli ideali di base di libert\u00e0 e democrazia, indicando espressamente agli affiliati il campo dell'antifascismo e dell'antinazismo. Coerentemente, l'anno successivo, Tedeschi condann\u00f2 l'aggressione fascista all'Etiopia, deprecando immediatamente l'uso criminale dei gas venefici, che fu \"obliato\" in patria fino alla fine del XX secolo.\nIn occasione della Guerra civile spagnola (1936-39), il Goi tenne analogo comportamento contro le dittature nazi-fasciste e a fianco della Spagna repubblicana; la loggia \"Eugenio Chiesa\" di Parigi (trasformazione della disciolta \"Giovanni Amendola\") apr\u00ec inoltre una sottoscrizione a favore dei combattenti delle Brigate internazionali. La stessa \"Eugenio Chiesa\", il 19 dicembre 1937, conferm\u00f2 l'affiliazione massonica a Randolfo Pacciardi, gi\u00e0 comandante della Brigata internazionale \"Garibaldi\", elevandolo a \"maestro\" e richiedendo al Supremo Consiglio di conferirgli il 30\u00ba grado del Rito scozzese antico ed accettato.\nAlla vigilia dello scoppio della Seconda guerra mondiale, Pacciardi convinse Tedeschi a far propria la posizione che aveva fatto assumere al suo partito (il PRI, di cui era Segretario), e cio\u00e8 di richiedere al governo francese la costituzione di un Comitato nazionale italiano, composto da esuli antifascisti, combattenti sotto la bandiera tricolore a difesa della Francia, ma non contro altri italiani. Tale proposta fu travolta dagli eventi prima ancora di aver prodotto alcun esito. Di fronte all'imminente invasione nazista, Tedeschi fece eleggere Gran maestro aggiunto Davide Augusto Albarin, gi\u00e0 membro dal 1927 della loggia \"Concorde\" dell'Ordine Massonico Misto Internazionale Le Droit Humain ad Alessandria d'Egitto, nonch\u00e9, pi\u00f9 tardi, Maestro venerabile della \"Cincinnato\" nella stessa citt\u00e0; alla sua morte, avvenuta poche ore prima del temuto arresto da parte della Gestapo (19 agosto 1940), Albarin assunse automaticamente la carica di Gran maestro. Tra il 1940 e il 1943, da Alessandria, Albarin garant\u00ec al G.O.I. una simbolica continuit\u00e0 organizzativa.\nLa seconda guerra mondiale ed il dopoguerra.\nGi\u00e0 il 3 marzo 1943, ad iniziativa di un gruppo clandestino che si identificava nella denominazione di \"Massoneria Unificata Italiana\", che sottintendeva lo scopo di riunificare in un'unica famiglia i vecchi tronconi di Piazza del Ges\u00f9 e di Palazzo Giustiniani, venne ricostituito in Patria un \"Supremo Consiglio d'Italia\" e una \"Gran Loggia della Massoneria Unificata Italiana\"; ma subito dopo la caduta del fascismo, si determin\u00f2 una rifioritura sfrenata di iniziative, tutte pretendenti di rappresentare le precedenti istituzioni massoniche. Gli intenti di riunificazione restarono inizialmente senza esiti consistenti. Di fatto, si ricostituirono numerosi gruppi di derivazione \"giustinianea\" e gruppi di derivazione \"ferana\".\nIl gruppo facente riferimento al Grande Oriente d'Italia in esilio, a far data dal 4 giugno 1944, aveva rioccupato Palazzo Giustiniani, istituendo simultaneamente, per la sua riorganizzazione, un \"Comitato di gran maestranza\", costituito da Guido Laj, Gaetano Varcasia e Umberto Cipollone e, per la riorganizzazione del \"Rito scozzese antico ed accettato\" di Palazzo Giustiniani, un \"Comitato di reggenza\", costituito da Giuseppe Guastalla, Gaetano Varcasia e Umberto Cipollone. Successivamente, nel settembre 1945, Guido Laj, Vice sindaco di Roma socialista riformista, fu eletto Gran maestro del Grande Oriente d'Italia.\nDopo lunghe e travagliate trattative, il 22 novembre 1945, la Massoneria Unificata Italiana, guidata dal Reggente Tito Signorelli, si fuse con il Grande Oriente d'Italia, riconoscendo Laj Gran maestro dell'Ordine; in cambio Signorelli fu eletto Sovrano gran commendatore del Supremo Consiglio del Rito scozzese antico ed accettato.\nIl 19 marzo 1949 il Grande Oriente d'Italia approv\u00f2 il testo di una costituzione dell'Ordine, che prevedeva la netta separazione dei Riti dall'Ordine, secondo la riforma gi\u00e0 impostata nel 1922 da Torrigiani ma non condotta in porto per gli eventi sopra descritti. In conseguenza di ci\u00f2 non vi furono pi\u00f9 logge dell'uno o dell'altro rito, - i riti, principalmente, erano quello \"scozzese\" e quello \"simbolico\", che ammetteva solo tre gradi di iniziazione - ma ognuna si sarebbe riunita conferendo agli iniziati solamente i tre gradi universali di apprendista, compagno e maestro; solo una volta raggiunta quest'ultima dignit\u00e0 i confratelli avrebbero potuto accedere ai successivi gradi, se previsti dai riti di adesione; il Rito veniva, dunque, elevato a \"scuola di perfezionamento\" degli affiliati. La costituzione, che recepisce i \"landmarks\" e quindi collega fortemente il Grande Oriente alla tradizione universale massonica, fu depositata dinanzi all'autorit\u00e0 civile.\nDa allora in poi, i destini delle due istituzioni, il Grande Oriente e il Supremo Consiglio d'Italia, accomunati dalla condivisione, nella rispettiva denominazione, della specificazione di \"Palazzo Giustiniani\", seguirono vie concordi ma parallele, essendo le due istituzioni autonome e sovrane nelle loro rispettive competenze giurisdizionali. L'una e l'altra istituzione avrebbero vissuto complesse vicissitudini per le rispettive legittimazioni in ambito internazionale.\nNel frattempo il Demanio dello Stato, che durante il fascismo aveva espropriato senza indennizzo Palazzo Giustiniani, reclam\u00f2 il possesso dell'edificio. Il Gran Maestro Guido Laj si oppose alla restituzione dell'antica sede e la vertenza fin\u00ec dinanzi al Tribunale Civile di Roma che, in primo grado, decret\u00f2 ufficialmente il diritto del Goi al possesso del palazzo rinascimentale romano. In sede di appello, peraltro, la Corte condann\u00f2 il Grande Oriente alla restituzione della sede occupata e al risarcimento allo Stato della somma di 140 milioni di lire. Per la risoluzione del problema, il nuovo Gran maestro Umberto Cipollone richiese i buoni uffici di un fratello d'oltre Atlantico, il politico democratico statunitense Frank Gigliotti, che gi\u00e0 nel 1945 si era adoperato per il riconoscimento del Goi da parte della Gran Loggia del proprio paese, la Pennsylvania.\nFrank Gigliotti, grazie a un'apposita dichiarazione del Segretario di Stato americano Christian Archibald Herter, riusc\u00ec ad ottenere una sospensiva da parte della Corte di cassazione sulla sentenza della Corte di Appello penalizzante per il Grande Oriente. Successivamente, nel 1960, la vicenda fu composta in sede stragiudiziale tra il Ministro delle Finanze Giuseppe Trabucchi e il Gran maestro Publio Cortini, con la mediazione dell'ambasciatore americano James David Zellerbach: il Goi avrebbe avuto in uso per altri vent'anni un'ala del palazzo di Via della Dogana Vecchia a un canone annuo di 1 milione di lire e lo Stato rinunciava all'indennizzo disposto dalla Corte d'Appello di Roma. Allo scadere dei vent'anni, il Goi lasci\u00f2 definitivamente l'antico palazzo per trasferirsi nell'attuale sede di villa \"Il Vascello\", sul Gianicolo.\nIl Grande Oriente dovr\u00e0 per\u00f2 aspettare fino al 2022 per poter recuperare i documenti che gli erano stati sottratti durante il fascismo e depositati nell'Archivio Centrale dello Stato.\nIl 13 settembre 1972 l'aspirazione del popolo massonico alla universalit\u00e0 fu realizzata con il riconoscimento della regolarit\u00e0 del Grande Oriente d'Italia da parte della Gran Loggia Unita d'Inghilterra (riconoscimento che, peraltro, cesser\u00e0 nel 1993). Sulla scia di tale avvenimento si rinnovarono da pi\u00f9 parti i tentativi di fusione con la Gran Loggia di Piazza del Ges\u00f9, ma invano; l'ostacolo principale fu rappresentato dal fatto che quest'ultima fin dal 1956 avesse accettato il principio dell'iniziazione femminile, dando vita e riconoscendo logge costituite da donne. Successivamente, il 18 settembre 1973 avvenne una fusione per confluenza nel Grande Oriente di circa 200 logge gi\u00e0 appartenenti a Piazza del Ges\u00f9, ma una parte della Gran Loggia d'Italia, facente riferimento al generale Giovanni Ghinazzi, prosegu\u00ec per la sua strada.\nIl caso P2.\nLicio Gelli, un piccolo imprenditore toscano, fu iniziato il 6 novembre 1963, presso la loggia \u201cGian Domenico Romagnosi\u201d di Roma all'obbedienza del Grande Oriente d'Italia; successivamente consegu\u00ec il grado di \"maestro\" presso la loggia \"Hod\". Conosciuto il Gran maestro Giordano Gamberini, Gelli convinse quest'ultimo a iniziare \u201csulla spada\u201d (cio\u00e8 direttamente e al di fuori dello specifico rituale massonico, secondo una prerogativa del Gran maestro) un primo gruppo di importanti aderenti da lui stesso contattati, e a inserirli nell'elenco dei \u201cfratelli coperti\u201d della loggia Propaganda 2 (nome assunto nel dopoguerra dalla storica loggia \"Propaganda massonica\").\nIl 15 giugno 1970, Lino Salvini (succeduto da poco a Giordano Gamberini come Gran maestro del Grande Oriente d'Italia), deleg\u00f2 a Gelli la gestione della loggia Propaganda 2 (o P2), conferendogli la facolt\u00e0 di iniziare nuovi iscritti, anche \u201call'orecchio\u201d - funzione che tradizionalmente fino ad allora era prerogativa esclusiva del Gran maestro - e nominandolo altres\u00ec \u201csegretario organizzativo\u201d (19 giugno 1971). Da allora in poi, il solo Licio Gelli sarebbe stato a conoscenza dell'elenco dei nominativi degli affiliati alla loggia P2. Una volta preso il potere al vertice della loggia, Gelli la trasform\u00f2 in un punto di raccolta di imprenditori e alti funzionari statali, con una particolare predilezione per gli ambienti militari, con evidenti fini di sovversione dell'assetto socio-politico-istituzionale italiano. Questa circostanza, insieme alla caratteristica di riunire in segreto circa mille personalit\u00e0 di primo piano, principalmente della politica e dell'amministrazione dello Stato italiano, avrebbe suscitato uno dei pi\u00f9 gravi scandali politici nella storia della Repubblica Italiana.\nNel dicembre 1974 sorsero contrasti tra Gelli e Salvini: a Napoli la Gran loggia dei Maestri venerabili del G.O.I., su proposta del Gran maestro, decret\u00f2 lo scioglimento della secolare loggia P2, offrendo agli iniziati, in alternativa alle dimissioni, la possibilit\u00e0 di entrare in una loggia regolare o di affidarsi \"all'orecchio\" del Gran maestro. In occasione della Gran loggia tenutasi nel marzo 1975, tuttavia, Gelli e Salvini raggiunsero un accordo in base al quale quest'ultimo ricostituiva nuovamente la Loggia P2, riaffidandola a Licio Gelli e nominandolo Maestro venerabile (12 maggio 1975). L'affiliazione alla loggia sarebbe stata sottoposta a verifica da parte dell'ex Gran maestro Giordano Gamberini, \"all'orecchio\" del quale dovevano pervenire le iniziazioni \"coperte\".\nPoco meno di un anno dopo, fu lo stesso Gelli a chiedere a Salvini la \"sospensione\" ufficiale di tutte le attivit\u00e0 della P2 (26 luglio 1976), per evitare il passaggio elettorale della regolare conferma della sua maestranza venerabile e continuare a dirigere la loggia a tempo indeterminato, in regime di \"prorogatio\". In pratica, la P2 continu\u00f2 ad esistere come gruppo gestito direttamente da Gelli, il quale manteneva personalmente i rapporti con Salvini e Gamberini (che, dopo il 1976, nella sua veste di \"garante\", continu\u00f2 a \"concelebrare\" molte iniziazioni per conto della Loggia P2) e gli altri vertici della massoneria. Nel 1978, il nuovo Gran maestro Ennio Battelli, conferm\u00f2 la posizione speciale di Gelli nell'ambito della massoneria, imponendo peraltro la sua presenza o quella dell'ex Gran maestro Gamberini, durante le cerimonie di affiliazione dei nuovi aderenti ed escludendo pertanto ogni iniziazione \"all'orecchio\" da parte di Gelli.\nIl 5 ottobre 1980, Gelli confezion\u00f2 un'intervista per il Corriere della Sera - che la pubblic\u00f2 - nella quale si sintetizzavano gli obiettivi di un Piano di rinascita democratica da lui redatto: l'instaurazione della Repubblica presidenziale, la riduzione del numero dei parlamentari e l'abolizione delle loro immunit\u00e0; propose anche l'abolizione del servizio militare di leva e la sua sostituzione con un esercito di professione. Il 17 marzo 1981 ci fu il rinvenimento della lista dei 962 affiliati alla loggia da parte della magistratura milanese, nell'ambito dell'indagine sul presunto rapimento del finanziere Michele Sindona, anch'esso affiliato alla P2. Lo scandalo che ne segu\u00ec fu enorme.\nSette mesi dopo, il 31 ottobre 1981, la corte centrale del Grande Oriente d'Italia espulse Gelli dal consesso massonico. Pur tuttavia il Grande Oriente ritenne di non poter procedere allo scioglimento della \"Loggia Propaganda 2\", essendo la sua attivit\u00e0 all'interno del G.O.I. ufficialmente sospesa sin dal 1976. In tale contesto, per il G.O.I., tutte le attivit\u00e0 gestite dal Gelli dal 1976 sino a quel momento, eccedenti la normale amministrazione della loggia da lui diretta in regime transitorio, erano state adottate autonomamente, e non dovevano essere ricondotte alla responsabilit\u00e0 dell'Ordine massonico. Nulla si disponeva nei confronti degli altri 961 iscritti alla loggia, che - di conseguenza - restavano a far parte della massoneria italiana.\nLa complessit\u00e0 e la vastit\u00e0 delle implicazioni del \"caso P2\" furono tali che ne scaturirono leggi speciali, emanate allo scopo di arginare le associazioni segrete, in attuazione dell'articolo 18 della Costituzione della Repubblica Italiana.\nUn'apposita legge, infatti, la numero 17 del 25 gennaio 1982, sciolse definitivamente la P2 e rese illegale il funzionamento di associazioni segrete con analoghe finalit\u00e0, in attuazione del secondo comma dell'articolo 18 della Costituzione Italiana.\nIl 28 marzo 1982, la Gran loggia dei maestri venerabili del G.O.I. elesse Gran maestro Armando Corona, che l'anno prima aveva presieduto la corte centrale che aveva espulso Licio Gelli dall'Ordine. Nel frattempo erano state avviate procedure disciplinari nei confronti degli ex-gran maestri Gamberini, Salvini e Battelli, accusati di accondiscendenza verso il Gelli medesimo.\nLa \"Costituzione\".\n\u00abIl Grande Oriente d'Italia \u2013 Palazzo Giustiniani\u00bb, come recita l'articolo 2 della vigente Costituzione del G.O.I. \u00ab\u00e8 storicamente la prima comunione massonica italiana, dotata di regolarit\u00e0 d'origine, essendo stata fondata nel 1805 da un corpo massonico debitamente riconosciuto; essa \u00e8 indipendente e sovrana; presta la dovuta obbedienza ed osserva scrupolosamente la Carta costituzionale dello stato democratico italiano e le leggi che ad essa si ispirino. Si raccoglie sotto il simbolo iniziatico del G.A.D.U..\n\u00c8 costituito da tutte le logge regolarmente fondate alla sua obbedienza ed \u00e8 retto da una giunta presieduta dal Gran maestro, con sede in Roma\u00bb, nonch\u00e9 da altri organi che ne consentono l'organizzazione e l'amministrazione periferica. Il Grande Oriente d'Italia, a norma degli articoli 4 e 5 della propria Costituzione \u00abfatti propri gli \"antichi doveri\", persegue la ricerca della verit\u00e0 ed il perfezionamento dell'uomo e dell'umana famiglia, opera per estendere a tutti gli uomini i legami d'amore che uniscono i Fratelli, propugna la tolleranza, il rispetto di s\u00e9 e degli altri, la libert\u00e0 di coscienza e di pensiero\n... Non tratta questioni di politica e di religione... inizia solamente uomini che siano liberi e di buoni costumi, senza distinzione di razza, cittadinanza, censo, opinioni politiche o religiose (...) si ispira al trinomio: \"Libert\u00e0 \u2013 Uguaglianza \u2013 Fratellanza\"\u00bb.\nNell'ordinamento giuridico italiano il Grande Oriente d'Italia ha lo status delle associazioni non riconosciute (articolo 36 del Codice Civile), la sua costituzione in vigore \u00e8 ufficialmente depositata presso il Tribunale di Roma, gode delle garanzie stabilite dalla vigente legge sulla privacy.\nAttivit\u00e0.\nDal 6 aprile 2014 il Gran Maestro in carica \u00e8 Stefano Bisi: succeduto a Gustavo Raffi, che \u00e8 il garante della \"Tradizione massonica\" e rappresenta il Grande Oriente d'Italia presso le Comunioni massoniche estere e il cosiddetto 'mondo profano'. Il Grande Oriente d'Italia conta oltre 23.000 iscritti distribuiti in 862 logge e ha un trend positivo di crescita ormai da anni con oltre 600 iscritti ogni 12 mesi. L\u2019et\u00e0 media dei richiedenti \u00e8 di circa 40 anni mentre l\u2019et\u00e0 di chi gi\u00e0 aderisce si aggira intorno ai 45.\nL'assise annuale dei massoni di \"Palazzo Giustiniani\", detta \"Gran Loggia\", che un tempo aveva luogo all'Hotel Hilton di Roma, si svolge da diversi anni al Palacongressi di Rimini. Vi partecipano migliaia di massoni provenienti da tutta Italia, oltre a delegazioni delle principali istituzioni massoniche estere. Il Grande Oriente d'Italia \u00e8 presente sul web con un sito (www.grandeoriente.it) dotato di sistemi multimediali che documentano le attivit\u00e0, diffuse anche con una newsletter indirizzata non solo a massoni; con il bollettino \"Erasmo\" che illustra tutte le iniziative, comprese quelle a carattere interno; con \"nuovoHiram\", la tradizionale rivista culturale che dal gennaio 2015 \u00e8 completamente rinnovata; infine con il quadrimestrale online \"MASSONICAmente\", laboratorio di storia del Grande Oriente d\u2019Italia, che ha iniziato le pubblicazioni nel settembre 2014. Il Grande Oriente \u00e8 anche su Facebook, Twitter, Instagram e ha un canale YouTube.\nRiconosciuto all\u2019estero da circa 200 Gran Logge regolari, il Grande Oriente ha un\u2019intensa attivit\u00e0 internazionale e partecipa alle Conferenze mondiali delle Grandi Logge Massoniche Regolari, dei Gran Maestri del Nord America, alle assemblee della Confederazione massonica interamericana, e ai meeting dei Gran Segretari e dei Gran Maestri europei.\nL'attivit\u00e0 culturale del Grande Oriente ha luogo principalmente in convegni e seminari, che si avvalgono dei contributi di esperti e collaborazioni con atenei universitari, in Italia e all\u2019estero, finanziando lo studio e la ricerca scientifica, anche con l\u2019assegnazione di borse di studio. Il Grande Oriente \u00e8 attivo in ambito di utilit\u00e0 sociale, collaborando con gli Asili Notturni Umberto I e il Piccolo Cosmo di Torino, a Firenze la Fratellanza Fiorentina, a Sassari la Casa della Fraterna Solidariet\u00e0. Dal novembre 2014 opera inoltre la Federazione Italiana di Solidariet\u00e0 Massonica (Fism) costituita sotto l\u2019egida del Grande Oriente d\u2019Italia.\nCronistoria dei Gran Maestri.\nCronistoria dei Gran Maestri del Grande Oriente d'Italia."}
{"id": "388129", "revid": "1791", "url": "https://it.wikipedia.org/wiki?curid=388129", "title": "Jugero", "text": ""}
{"id": "388131", "revid": "86599", "url": "https://it.wikipedia.org/wiki?curid=388131", "title": "Sistema di raggi", "text": ""}
{"id": "388133", "revid": "12067", "url": "https://it.wikipedia.org/wiki?curid=388133", "title": "Michael Burkett", "text": ""}
{"id": "388134", "revid": "767487", "url": "https://it.wikipedia.org/wiki?curid=388134", "title": "Rage (gruppo musicale)", "text": "I Rage sono un gruppo musicale heavy metal tedesco fondato nel 1983 dall'attuale leader della band Peter \"Peavy\" Wagner.\nBiografia.\nGli Avenger.\nNata nel 1983 col nome Avenger la band registra nello stesso anno un demo senza titolo di 2 tracce, il demo \"Faster Than Hell\" e l'anno seguente un altro demo senza titolo di 4 tracce. Sempre nel 1984 il gruppo pubblica il primo album, \"Prayers of Steel\", uscito per Wishbone Records.\nLa formazione \u00e8 composta da Peter Wagner a basso elettrico e voce, Jochen Schr\u00f6der e Alf Meyerratken alle chitarre e J\u00f6rg Michael alla batteria. L'anno seguente viene pubblicato l'EP \"Depraved to Black\", contenente tracce inedite e dal vivo, con Thomas Gr\u00fcning al posto di Alf Meyerratken. Sempre nel 1985 viene registrato il demo di 5 tracce \"Demo '85\".\nNel 1986 il nome viene cambiato in Furious Rage e nel definitivo Rage.\nI Rage.\nSull'album \"Reign of Fear\" e il successivo \"Execution Guaranteed\" il gruppo, con l'importante contributo del batterista J\u00f6rg Michael, propone una forma di thrash metal molto veloce con suoni di chitarra taglienti come rasoi. La voce melodica e acutissima di Peter Wagner, ispirata dal compatriota Kai Hansen, contribuisce a dare quel tocco di melodia alle composizioni.\nSu \"Perfect Man\" viene inaugurata la formazione a tre: Peter Wagner viene affiancato dal chitarrista Manni Schmidt e dal batterista di origini greche Chris Efthimiadis. Sulla copertina di questo disco esordisce per la prima volta la mascotte del gruppo, \"Soundchaser\", una specie di alieno che ricorda molto la creatura della saga \"Alien\".\nCambia anche il look della band e viene abbandonata la divisa del metallaro per antonomasia fatta di pelle nera e borchie per un abbigliamento molto pi\u00f9 americano e \"rock and roll\": stivali da cowboy, bandane, spolverini lunghi di pelle invecchiata, occhiali a specchio.\nLa strada intrapresa viene percorsa anche nei successivi \"Secrets in a Weird World\" e \"Reflections of a Shadow\". Passano gli anni e il trio vengono dati alla luce \"Trapped!\" e \"The Missing Link\". Quest'ultimo segna la fine della triade Wagner/Schmidt/Efthmiadis. Con l'abbandono di Manni, Wagner tampona con l'inserimento di due chitarristi: il fratello di Chris Spiros e Sven Fisher. Con questa nuova formazione il gruppo pubblica \"Black in Mind\".\nNel 1996 viene pubblicato l'album sinfonico \"Lingua Mortis\", dove la band propone i suoi cavalli di battaglia assieme all'orchestra sinfonica di Praga. Sul successivo \"End of All Days\" la band ritorna sulla strada del precedente \"Black in Mind\" e parte una \"tourn\u00e9e\" con gli Stratovarius. Con il successivo \"XIII\" vengono rispolverate le collaborazioni con l'orchestra sinfonica, mentre su \"Ghosts\" la band addolcisce ulteriormente il proprio sound subendo una battuta d'arresto.\nL'arrivo di Victor Smolski e Mike Terrana.\nNel 1999 la formazione \u00e8 nuovamente rivoluzionata, diventata nuovamente un trio multinazionale formato dallo statunitense Mike Terrana alla batteria e il russo guitar hero Victor Smolski, e, nel 2001, registra \"Welcome to the Other Side\".\nL'anno successivo viene pubblicato \"Unity\", dal quale verr\u00e0 estratto il singolo \"Down\" seguito da un videoclip, e nel 2004 il concept-album \"Soundchaser\", disco molto aggressivo.\nSeguir\u00e0 poi un disco celebrativo dei 20 anni della band, \"From the Cradle to the Stage\", registrato dal vivo e pubblicato come DVD con molti bonus extra.\nForti di un fortunato anno e di un tour che ebbe maggior successo, a spalla di Primal Fear e Helloween i tre entrano in studio per le registrazioni del nuovo album.\nNel 2006 vede la luce il disco \"Speak of the Dead\", sul quale compare una lunga suite da oltre venti minuti suonata con la\" Lingua Mortis Orchestra\". Il disco accoglie ottimi pareri dalla stampa del settore in tutto il mondo e viene seguito da un nuovo tour durante il quale si registrano numerosi \"tutto esaurito\". Il culmine di questa lunga peregrinazione per tutto il mondo \u00e8 la registrazione del concerto in San Pietroburgo, pubblicato poi sia come CD che DVD.\nDopo il tour mondiale il batterista Mike Terrana decide di lasciare il gruppo per dedicarsi ad altri progetti e per \"divergenze musicali\" e viene sostituito da Andr\u00e9 Hilgers. A febbraio esce \"Carved in Stone\", disco pi\u00f9 heavy metal e immediato dei precedenti.\nIl diciannovesimo album in studio dei Rage, \"Strings to a Web\", prodotto da Charlie Bauerfeind, \u00e8 uscito il 5 febbraio 2010 sotto Nuclear Blast e contiene \"Empty Hollow\", una traccia-suite orchestrale di 16 minuti divisa in 5 parti, simile alla \"Suite Lingua Mortis\", contenuta nell'album \"Speak of the Dead\".\nIl disco \u00e8 uscito anche in edizione speciale contenente un DVD con l'esibizione al Wacken Open Air 2009 e altro materiale.\nIl 15 gennaio \u00e8 uscito il singolo \"Into the Light/Purified\".\nIl 18 agosto 2010 la band ha preso parte alla \"Nuclear Blast Label Night\" dell'edizione 2010 del Summer Breeze Open Air in Germania.\nIl 22 gennaio sono stati resi disponibili all'ascolto degli estratti audio da tutte le tracce presenti in \"Strings to a Web\".\nI Rage hanno accompagnato i Gamma Ray durante le date giapponesi di aprile del loro tour.\nEventi recenti.\nNel giugno del 2015 Peavy annuncia un nuovo cambio di formazione che segna la conclusione della lunga e proficua collaborazione con Victor Smolski, cos\u00ec come l'uscita di scena di Andr\u00e9 Hilgers.\nLa chitarra viene imbracciata dal venezuelano Marcos Rodriguez, mentre alla batteria si insedia Vassilios \"Lucky\" Maniatopoulos, gi\u00e0 allievo e tecnico dell'ex Christos Efthimiadis."}
{"id": "388136", "revid": "1345938", "url": "https://it.wikipedia.org/wiki?curid=388136", "title": "Una vita al massimo", "text": "Una vita al massimo (\"True Romance\") \u00e8 un film del 1993 diretto da Tony Scott e scritto da Quentin Tarantino.\nTrama.\nClarence Worley \u00e8 il commesso in un negozio di fumetti di Detroit, con la passione dei film di Kung Fu ed Elvis Presley. La sera del suo compleanno, Clarence va al cinema, dove incontra una bella ragazza, Alabama Whitman, con cui fa subito amicizia. Alla fine della proiezione cinematografica, i due vanno a mangiare una torta, si conoscono meglio e dunque fanno una fugace sortita al negozio di fumetti dove Clarence lavora. Qui, presi dall'euforia, i due hanno un rapporto sessuale.\nNel cuore della notte, Alabama se ne va e viene ritrovata da Clarence in lacrime. Alabama quindi gli rivela di essere una escort, assoldata dal gestore del negozio di fumetti Lance, per fare un regalo di compleanno speciale a Clarence, e di essersi per\u00f2 innamorata di lui durante quella sera. Decisa ad abbandonare il mondo della prostituzione, nel quale era entrata da soli quattro giorni, Alabama si sposa con Clarence. Quest'ultimo \u00e8 tormentato dal fatto che il magnaccia della sua donna, Drexl Spivey sia ancora in vita, nonostante i crimini di cui si \u00e8 macchiato. Risoluto e consigliato da una sua ricorrente visione, il fantasma di Elvis, Clarence si arma e va a uccidere Drexl, con la scusa di andare a prendere gli effetti personali di Alabama.\nUcciso il pappone, dopo che quest'ultimo gli \u00e8 saltato addosso pestandolo, Clarence fa prendere la roba della sua ragazza da un'altra prostituta, che sbaglia valigia dandogliene una contenente cocaina. Quando Alabama controlla la valigetta, scopre che questa contiene droga e non i suoi vestiti. Inizialmente spaventati e indecisi sul da farsi, i giovani pensano di approfittare dell'occasione per diventare ricchi.\nPrima di mettersi in viaggio alla volta di Los Angeles, dove smerceranno la cocaina sul mercato, la coppia passa dal padre di Clarence, l'ex poliziotto Clifford. Clarence gli chiede di controllare se la polizia lo sta cercando a causa dell'uccisione di Drexl; il padre controlla e scopre che il figlio non \u00e8 nel mirino degli agenti, ma anche che uno dei soci di Drexl, Lil'Blue Boy, \u00e8 un pezzo grosso della malavita di Detroit. Clarence parte alla volta della California, dove andr\u00e0 a incontrare un amico di vecchia data, Dick, ora attore in erba.\nSulle tracce di Clarence si mette anche la famiglia mafiosa dei Coccotti, capeggiata da Vincenzo, avvocato di Lil'Blue Boy. I mafiosi fanno visita alla roulotte del padre di Clarence. Clifford viene torturato dai criminali, ma non dice loro nulla riguardo Clarence e Alabama. Dopo aver insultato Vincenzo Coccotti, Clifford viene ucciso. La fatica \u00e8 stata vana, perch\u00e9 al frigorifero \u00e8 appeso un bigliettino, sul quale sono riportati indirizzo e numero di telefono del luogo in cui Clarence \u00e8 scappato.\nClarence giunge a casa di Dick e lo porta con s\u00e9 al motel Safari, dove alloggia con Alabama: qui l'amico controlla la cocaina e decide di contattare una sua conoscenza nel campo del cinema Elliot Blitzer. Clarence, Alabama e Dick si incontrano con Elliot quello stesso pomeriggio alle montagne russe. Clarence impone le sue condizioni a Elliot, che contatta il suo capo, il produttore Lee Donowitz, interessato ad acquistare a droga al prezzo vantaggioso che offre Clarence. Usando un linguaggio in codice, Lee e Clarence si danno appuntamento all'Ambassador Hotel di Los Angeles.\nRientrata da sola al motel, Alabama trova ad attenderla un perfido e sadico scagnozzo di Coccotti, Virgil, che la tortura per ottenere informazioni sul marito e sulla cocaina. Quando il mafioso sta per ucciderla, Alabama riesce a liberarsi e lo uccide. Clarence giunge al motel subito dopo, portando via con s\u00e9 la moglie.\nIntanto Elliot, in auto con una prostituta, viene multato per eccesso di velocit\u00e0 ed arrestato per possesso illegale di cocaina. Alla centrale di polizia, Nicky Dimes e Cody Nicholson, due poliziotti della squadra narcotici, notano il carattere insicuro dell'uomo e gli estorcono la storia che Clarence aveva inventato per giustificare il possesso della droga: ovvero che un poliziotto corrotto di un dipartimento di Los Angeles, ha rubato una partita di droga sequestrata, conservata per un anno e mezzo e che ora cerca di venderla ad un importante produttore di Hollywood, tramite un intermediario suo amico ovvero Clarence. I poliziotti inducono cos\u00ec Elliot a fare la spia per loro, spaventandolo su ci\u00f2 che lo aspetterebbe in carcere.\nIl mercoled\u00ec dell'incontro, la squadra narcotici prenota una stanza all'Ambassador e fa indossare ad Elliot un microfono. Clarence giunge all'hotel accompagnato da Alabama e Dick; ma anche i mafiosi giungono al luogo dello scambio, avendo minacciato Floyd, amico di Dick.\nClarence entra dunque nella suite di Lee e instaura subito con questi un rapporto di amicizia. Il produttore consegna a Clarence la valigetta con i 200 000 $ pattuiti. Clarence gli consegna la valigetta con la droga. Non appena la polizia sente dello scambio, accorre in camera; gli agenti Dimes e Nicholson puntano gli uomini di Lee, che non tentennano e continuano a tenere le armi spianate.\nGiunta anche la mafia, i poliziotti si trovano a dover combattere su due fronti; la tregua si spezza quando Lee ustiona il volto di Elliot, scoperto che questi lo aveva tradito. La polizia, la mafia e gli uomini di Lee si sparano; il primo a morire \u00e8 il produttore. Alla fine dello stallo alla messicana, l'unico rimasto in vita \u00e8 l'agente Dimes, che viene ucciso da Alabama. Gli unici rimasti vivi sono Dick e Alabama e un apparentemente morto Clarence.\nLe attenzioni della polizia si spostano su un mafioso che ha preso in ostaggio una donna durante la sparatoria e minaccia di ucciderla. Approfittando della distrazione, Alabama porta via dall'hotel suo marito (che se l'\u00e8 cavata perdendo solo l'uso di un occhio), scappa con i soldi, alla volta del Messico.\nQui, Alabama e Clarence, danno alla luce un bambino, Elvis, e continuano a vivere come una famiglia felice.\nProduzione.\nLa sceneggiatura venne scritta da Quentin Tarantino e Roger Avary, nonostante quest'ultimo sia stato poi accreditato unicamente per il soggetto. La sceneggiatura di \"Una vita al massimo\", nelle intenzioni di Tarantino e Avary, costituiva originariamente la prima parte di un ben pi\u00f9 corposo progetto cinematografico includente anche la sceneggiatura originale di quello che sarebbe poi divenuto il film \"Assassini nati\", diretto da Oliver Stone nel 1994. Aldil\u00e0 della sua fase di scrittura, gli sceneggiatori non ebbero poi nessun altro coinvolgimento nella produzione; lo stesso Tarantino dichiar\u00f2 di non aver mai assistito alle riprese del film.\nIl personaggio di Clarence Worley era gi\u00e0 presente nel primo cortometraggio di Quentin Tarantino, \"My Best Friend's Birthday\", col nome di Clarence Pool. Anche il dialogo su Elvis era gi\u00e0 presente nel film. Nella sceneggiatura originale di Tarantino e Avary, poi, Clarence moriva durante la scena finale.\nVersioni alternative.\nVari sono i montaggi della pellicola, che in alcuni paesi \u00e8 stata tagliata (specie nella scena della sparatoria successiva allo stallo alla messicana). L'edizione DVD a 2 dischi della Warner Home Video, uscita il 24 settembre del 2002, contiene la versione non censurata del film. Oltre ad un montaggio pi\u00f9 lungo, l'edizione contiene nel secondo disco diverse scene tagliate, tra le quali:\nCast.\nL'attore Chris Penn, che ne \"Le iene\" aveva gi\u00e0 interpretato il ruolo di Eddie il Bello, qui interpreta la parte del poliziotto Nicky Dimes.\nTom Sizemore fu scritturato per il ruolo di Virgil, ma l'attore chiese all'ultimo di poter interpretare un altro personaggio in modo da non dover essere costretto a girare la scena del brutale pestaggio di Alabama al motel, ottenendo dunque il ruolo dell'agente della Narcotici Cody Nicholson. La sua parte originaria and\u00f2 poi ad un semi-sconosciuto James Gandolfini, in seguito famoso per l'interpretazione del boss Tony Soprano nel serial \"I Soprano\", che dichiar\u00f2 poi di essersi ispirato per la parte ad un suo amico, un sicario per conto di una cosca mafiosa.\nMichael Madsen fu inizialmente considerato per il ruolo di Vincenzo Coccotti, mentre invece Liam Neeson rifiut\u00f2 la parte. Tarantino voleva che il ruolo di Coccotti fosse assegnato a Robert Forster, ma, dopo una lunga serie di vicissitudini, il ruolo venne assegnato a Christopher Walken. Inoltre riteneva pi\u00f9 adatti Robert Carradine e Joan Cusack nei ruoli dei protagonisti. Steve Buscemi fu anche considerato per il ruolo di Clarence, mentre tra le attrici considerate per il ruolo di Alabama c'erano Drew Barrymore, Bridget Fonda, Brooke Shields, Juliette Lewis, Kyra Sedgwick, Jennifer Jason Leigh, Uma Thurman e anche Julia Roberts.\nDistribuzione.\nUscito il 10 settembre 1993 negli Stati Uniti, il film arriv\u00f2 nelle sale italiane 4 mesi dopo. Tagliato in molti paesi e vietato ai minori di 18 e 14 anni, il film venne censurato anche in Italia.\nColonna sonora.\nLa colonna sonora del film, prodotta da Hans Zimmer, \u00e8 composta da brani rock di diversi decenni. Hans Zimmer riprende un brano di Carl Orff gi\u00e0 usato ne \"La rabbia giovane\".\nTracce non incluse.\nNel film sono incluse altre tracce, le quali non figurano nella colonna sonora ufficiale:"}
{"id": "388138", "revid": "299505", "url": "https://it.wikipedia.org/wiki?curid=388138", "title": "Pizzino (termine dialettale)", "text": "Il termine pizzino \u00e8 una derivazione del termine siciliano \"pizzinu\" che indica un piccolo pezzo (pezzettino) di carta o un bigliettino.\nIl termine pizzino \u00e8 anche un cognome usato in Sicilia.\nUso del termine.\nQuesta parola continua ad essere un termine comunemente utilizzato nell'italiano regionale di Sicilia. Per esempio, a volte viene usato il termine \"pizzino\" per indicare un pezzetto di carta con sopra scritte delle mansioni da compiere in famiglia, \"il pizzino della spesa\" per esempio, oppure tra colleghi di lavoro ci si pu\u00f2 scambiare un \"pizzino\" contenente delle mansioni da espletare.\nIl termine \"pizzino\", nella lingua italiana corrente, di pari passo alle indagini in merito ai recenti arresti di capimafia siciliani, va acquisendo il significato negativo di foglietto di carta con il quale boss mafiosi fanno pervenire agli affiliati ordini o comunicati in genere.\nTra 2006 e 2007 la parola \"pizzino\" \u00e8 entrata nel linguaggio giornalistico, allargando il proprio campo d'utilizzo. Sono stati definiti tali anche i messaggi scambiati tra deputati e senatori in Parlamento.\nI pizzini nel contesto di \"cosa nostra\".\nI pizzini hanno avuto improvvisa notoriet\u00e0 in occasione dell'arresto di Bernardo Provenzano nel cui ultimo rifugio ne sono stati rinvenuti molti. Questi sono stati utilizzati per lungo tempo dai mafiosi con lo scopo di prevenire le eventuali intercettazioni da parte delle forze dell'ordine, possibili con i mezzi di comunicazione tradizionali. Sembra sia d'uso farli passare attraverso molte mani per rendere difficile il collegamento tra il mittente e il destinatario.\nDai pizzini si ricava una chiara panoramica dei rapporti tra i differenti livelli gerarchici dell'organizzazione mafiosa (padrini, capifamiglia, capidecina, soldati semplici o picciotti). Spesso \u00e8 lo stesso \"padrino\" a definirsi tale all'interno del pizzino e a rivolgersi al sottoposto chiamandolo \"figlioccio\", riferendosi ai propri affari illeciti col termine \"cosa nostra\".\nI pizzini possono essere:\nAnche in occasione dell'arresto di Salvatore Lo Piccolo, del figlio e dei suoi complici il 5 novembre 2007, sono stati intercettati pizzini da parte delle forze dell'ordine."}
{"id": "388140", "revid": "547034", "url": "https://it.wikipedia.org/wiki?curid=388140", "title": "Dei Esterni", "text": "Gli Dei Esterni sono un insieme di divinit\u00e0 immaginarie del pantheon del Ciclo di Cthulhu ideato dallo scrittore Howard Phillips Lovecraft. Essi appaiono nelle opere di Lovecraft e August Derleth, tra gli altri.\nLe origini letterarie.\nGli Dei Esterni sono molto pi\u00f9 potenti dei Grandi Antichi, anche se la distinzione fra questi due gruppi di creature, seppure accennata in alcuni romanzi relativi ai Miti di Cthulhu, \u00e8 divenuta netta grazie al gioco di ruolo \"Il Richiamo di Cthulhu\", che per primo ha introdotto la definizione di \"Outer Gods\" (ossia \"Dei Esterni\"). Tuttavia, la distinzione tra \"Dei Esterni\" e \"Grandi Antichi\" non \u00e8 sempre chiara, e alcuni studiosi dei Miti non l'accettano del tutto. \nLa prima apparizione degli Dei Esterni si trova nel racconto intitolato \"Gli Altri Dei\" (1921), nel quale Lovecraft fa pronunciare a un personaggio la frase \u00abGli \"altri d\u00e8i\"! Gli \"altri d\u00e8i\"! Gli d\u00e8i degli inferi esterni che governano le deboli divinit\u00e0 della terra!\u00bb; di nuovo, queste divinit\u00e0 aliene compaiono in \"Alla ricerca del misterioso Kadath\" (1926-1927), in cui vengono definiti come \u00abi folli \"Altri Dei\" che vengono dall\"'Esterno\", la cui anima e messaggero \u00e8 Nyarlathotep, il \"Caos strisciante\"\u00bb e sono messi in contrapposizione con i ben pi\u00f9 deboli \u00abd\u00e8i della Terra\u00bb.\nNel racconto \"L'orrore di Dunwich\" viene citato un intero passo del \"Necronomicon\", in cui si descrivono delle creature che vivrebbero \u00abfra gli Spazi\u00bb, \u00abcugine\u00bb del Grande Cthulhu, che \u00abpu\u00f2 appena intravederLe\u00bb, mentre sono del tutto invisibili all'Umanit\u00e0. Esse non sono gli Dei Esterni ma entit\u00e0 (fra cui anche diversi Grandi Antichi) che scelsero di (o vennero obbligate a) esiliarsi al di fuori del nostro continuum spazio-temporale. Nel racconto viene evidenziato che una di queste invisibili creature (il \"fratello\" di Wilbur Whateley) viene generata mediante magia nera con evocazione di Yog-Sothoth.\nCaratteristiche.\nLeggendo l'opera di Lovecraft, ci si rende conto che per lo scrittore di Providence le benevoli divinit\u00e0 delle religioni esistenti sono solo \u2013 appunto \u2013 delle pietose bugie. \"Tutte le divinit\u00e0 dei Miti sono infatti malvagie e indifferenti\". Sono ben pochi gli Dei Esterni ai quali sia associato un nome. A differenza dei Grandi Antichi, i quali assumono le sembianze di orrendi mostri alieni, essi si manifestano come vere e proprie divinit\u00e0, oppure come incarnazione di alcune Leggi Cosmiche, anche se alcuni di Essi vengono talvolta descritti con una precisa forma (Shub-Niggurath ad es. come un Capro Nero; Nyarlathotep a volte come un uomo olivastro e altre come un gigantesco mostro con tre zampe e un osceno tentacolo al posto della testa; Yog-Sothoth come un gigantesco agglomerato di bulbi che appaiono e scompaiono). Per lo pi\u00f9 ignorano l'esistenza del genere umano e, quando mostrano un qualche interesse per gli affari terreni, hanno il solo scopo di irrompere nel nostro mondo trascinando da altre dimensioni un macabro seguito di morte e distruzione.\nTutte le altre creature che appartengono al Ciclo di Cthulhu riconoscono la supremazia degli Dei Esterni: molti addirittura li venerano come vere e proprie divinit\u00e0.\nGli Dei Esterni, per quanto incredibilmente potenti, sono in un certo senso controllati dal diabolico Nyarlathotep, loro anima e messaggero. Quando Essi provano un certo disagio o disturbo, Nyarlathotep interviene per loro. Il pi\u00f9 potente \u00e8 Azathoth, il Demone Sultano (o Signore del Cosmo), che danza e si agita follemente al centro dell'universo, al suono forsennato di flauti blasfemi. Yog-Sothoth, suo luogotenente, esiste in ogni Tempo e in ogni Spazio, ma \u00e8 in qualche modo escluso dall'universo sensibile e pu\u00f2 essere evocato nella nostra sfera d'esistenza solo con potenti magie. Shub-Niggurath invece \u00e8 considerato colui che ha creato gli altri dei.\nElenco degli Dei Esterni.\nAbhoth.\nVedi divinit\u00e0 di Clark Ashton Smith.\nAzathoth.\nAzathoth (\"Il Dio Cieco e Idiota\", \"Colui che dimora negli abissi\", \"Il Ribollente Caos Nucleare\", \"Il Demone Sultano\" ) \u00e8 il signore degli Dei Esterni. Appare sotto forma di una gigantesca e informe massa vorticante.\nDaoloth.\nVedi divinit\u00e0 di Ramsey Campbell.\nGhroth.\nVedi divinit\u00e0 di Ramsey Campbell.\nHydra.\nVedi divinit\u00e0 di Henry Kuttner.\nDei Esterni minori.\nNoti anche come \"Guardiani degli inferi esterni\" o \"Altri Dei\", sono i misteriosi protettori dei Grandi Antichi. Dimorano nella Corte di Azathoth, che abbandonano raramente.\nLa Nebbia Senza Nome.\nLa Nebbia Senza Nome (Nyog' Sothep) \u00e8 un essere vaporoso e senza forma, figlio di Azathoth e padre di Yog-Sothoth\nNyarlathotep.\nNyarlathotep (\"Il Caos Strisciante\", \"Il Messaggero di Azathoth\", \"L'Uomo nero\", e molti altri epiteti) \u00e8 noto per le sue Mille forme, e appare di solito sotto le spoglie di un affascinante uomo dalla pelle scura oppure come un gigantesco mostro con tre zampe e un osceno tentacolo vermiglio al posto della testa.\nShub-Niggurath.\nShub-Niggurath (\"La Capra Nera\", \"La Moglie di Colui che non deve essere nominato\" ) assume le sembianze di una nuvola nera.\nUbbo-Sathla.\nVedi divinit\u00e0 di Clark Ashton Smith.\nKizuzu.\nKizuzu (\"Le braccia del caos, l'ambasciatore del male\" ) consumato da oscurit\u00e0 e pazzia a tal punto da entrarne in simbiosi, un Vishkanya che ha raggiunto i pi\u00f9 bassi ranghi degli dei esterni, che ora serve senza uno scopo preciso. si manifesta come lucertoloide bipede ed emana un'aura \"indicibile\". \nKizuzu \u00e8 una divinit\u00e0 appartenente ai Miti di Cthulhu, ispirata alla fantasia dello scrittore H. P. Lovecraft. Questa creatura, una volta umana, viene a volte definita come \u201cle braccia del caos \u201d o \u201cl'ambasciatore del male\u201d. \n\"non sono riuscito a distruggere questo mondo in maniera completa, ma il risultato \u00e8 comunque molto soddisfacente; non resta che portare distruzione altrove, vero, signore ?\"\nLa prima apparizione di questa divinit\u00e0 esterna risale alla campagna di Pathfinder \"Shadow in the land\" dove gioca il ruolo di figura chiave, in quanto pedina in mano a Nyarlathotep, per il risveglio di Cthulhu (Capo dei Grandi Antichi), ed infine, la distruzione semi-completa del mondo, effettuata poco prima della propria sparizione.\nYidhrah.\nYidhra (\"La Strega dei Sogni\") appare di solito come un'attraente fanciulla (solo pochi eletti fra i suoi adoratori possono vederla nelle sue reali sembianze). Visita la Terra sin da quando su di essa \u00e8 comparsa la prima forma di vita micro-organica. Yidhra ha il potere di assumere le caratteristiche di tutte le creature di cui si nutre, ed \u00e8 adorata da numerosi culti sparsi in diverse aree del pianeta quali Birmania, Ciad, Laos, Nuovo Messico e Texas. I membri del culto di Yidhra possono guadagnare l'immortalit\u00e0 fondendosi con essa, trasformandosi di conseguenza in qualcosa che somiglia ad Yidhra.\nYog-Sothoth.\nYog-Sothoth (\"Il Tutto-in-Uno\", \"L'Altrove\", \"La Chiave\" e molti altri epiteti) appare come un agglomerato di bubboni luccicanti."}
{"id": "388141", "revid": "767487", "url": "https://it.wikipedia.org/wiki?curid=388141", "title": "Aly Michalka", "text": "\u00c8 nota soprattutto per i suoi ruoli nelle serie televisive \"Phil dal futuro\", \"Hellcats\" e \"iZombie\". Insieme alla sorella AJ Michalka forma il duo Aly &amp; AJ.\nBiografia.\nAlyson Michalka \u00e8 nata a Torrance, California. Alyson e sua sorella Amanda sono cresciute a Seattle. Alyson ha iniziato a suonare il piano all'et\u00e0 di sei anni e la chitarra a cinque anni. Alla stessa et\u00e0 ha iniziato a recitare, soprattutto in recite per la chiesa e spettacoli scolastici. \u00c8 cresciuta con fondamenti cristiani e continua ad essere praticante. Ama cantare, ed ha prodotto degli album con sua sorella.\nIl debutto di Alyson nella recitazione avvenne con il ruolo di Keely Teslow nella Serie Disney \"Phil dal futuro\". \u00c8 inoltre apparsa anche nel film per la televisione di Disney Channel \"A me gli occhi...\" (2005), dove ha avuto il ruolo di Allyson Miller, una ambiziosa produttrice televisiva, e in \"Grosso guaio a River City\". Nel film Alyson e Amanda interpretano la parte di due sorelle molto ricche figlie di un proprietario di una importante fabbrica. Dopo un grosso guaio vengono punite e spedite dal padre ad assaggiare il duro lavoro della fabbrica.\nNel filmefilme del 2007 le sorelle Michalka interpretano due amiche che decidono di festeggiare insieme il loro sedicesimo compleanno. Nel 2009 Alyson Michalka recita al fianco di Vanessa Hudgens nel film Bandslam.\nAlyson e la sorella AJ formano il duo musicale Aly &amp; AJ, tra il 2009 e il 2015 noto come 78violet. Hanno pubblicato il loro primo album, \"Into the Rush\", il 16 agosto 2005. Nel 2007 \u00e8 uscito il loro nuovo album \"Insomniatic\", con la loro prima vera hit \"Potential Break-Up Song\". Il secondo singolo estratto da \"Insomniatic\" \u00e8 \"Like Whoa\". Non verr\u00e0 pubblicato un terzo singolo. Dopo l'abbandono della casa discografica Hollywood Records, Aly Michalka insieme alla sorella Amanda Michalka continua a scrivere canzoni.\nAly ha recitato nel 2011 in \"The Roommate - Il terrore ti dorme accanto\" che la vede come protagonista, successivamente in \"Easy Girl\", e un ruolo da protagonista nella serie tv \"Hellcats\" con la celebre cantante e attrice Ashley Tisdale, nel ruolo di Marti Perkins.\nDal 2016 fa parte del cast della serie TV americana iZombie, nel ruolo di Peyton, tratta dall'omonima serie fumettistica della DC-Comics. Per le prime due stagioni ha un ruolo come guest, dalla terza invece viene promossa a regular.\nDoppiatrici italiane.\nNelle versioni in italiano dei suoi lavori, Alyson Michalka \u00e8 stata doppiata da:"}
{"id": "388142", "revid": "1632387", "url": "https://it.wikipedia.org/wiki?curid=388142", "title": "Azathoth", "text": " \nAzathoth \u00e8 un dio appartenente al Ciclo di Cthulhu ideato dallo scrittore Howard Phillips Lovecraft. Conosciuto anche come il Caos Primigenio o il Demone Sultano, Azathoth \u00e8 uno degli Dei Esterni e appare nei lavori di Lovecraft e August Derleth. \nInformazioni generali.\nAzathoth \u00e8 il pi\u00f9 potente degli Dei Esterni e viene descritto come \"il dio cieco che gorgoglia e bestemmia al centro dell'Universo\". Alcune leggende dicono che fu lui a dar vita all'universo. Un tempo il suo intelletto eguagliava il suo immenso potere, ma un qualche evento ha causato la distruzione della sua mente.\nOra farfuglia sul suo trono al centro dell'universo, in un luogo chiamato la Corte di Azathoth. Mentre Azathoth rimane in questo stato di incoscienza, il resto degli D\u00e8i Esterni balla ininterrottamente per lui. Non \u00e8 conosciuta n\u00e9 l'esatta natura di questa danza, n\u00e9 la ragione per cui viene messa in atto, ma si sospetta che sia per prevenire il risveglio del dormiente. Infatti, se Azathoth si risvegliasse, potrebbe ordinare la distruzione dell'universo, compito che spetterebbe a Nyarlathotep. O forse l'universo \u00e8 solo un sogno di Azathoth e se lui si svegliasse esso cesserebbe semplicemente di esistere.\nNormalmente Azathoth appare come una massa informe e caotica, anche se quando viene evocato assume spesso delle forme ben definite.\nSi dice che sia una personificazione della forza nucleare debole, infatti la formula del \"De Vermiis Mysteriis\" per evocare Azathoth richiede una gran quantit\u00e0 di materiale fissile.\nIl nome di Azathoth ha un'influenza immensa sulle creature del Ciclo, e il suo nome segreto ne ha ancora di pi\u00f9.\nAzathoth nella letteratura.\nH. P. Lovecraft.\nAzathoth viene citato per la prima volta in una nota scritta come promemoria da Lovecraft nel 1919; la nota reca semplicemente la dicitura \"AZATHOTH - hideous name\" (trad. \"AZATHOTH - nome orribile\"). Robert M. Price, un importante studioso di Lovecraft, suggerisce che lo scrittore potrebbe aver ideato il nome della divinit\u00e0 mescolando le parole \"Anathoth\" (citt\u00e0 natale di Geremia, come indicato nella Bibbia) e \"Azazel\" (un demone del deserto gi\u00e0 menzionato ne \"L'orrore di Dunwich\").\nPrice ritiene che Lovecraft abbia trovato l'ispirazione per creare Azathoth nell'opera di Lord Dunsany intitolata \"The Gods of Pegana\": in questo scritto appare Mana-Yood-Sushai, il dio supremo che ha creato l'universo e tutti gli altri dei. Nell'idea di Dunsany, Mana-Yood-Sushai \u00e8 eternamente addormentato, cullato dalla musica delle altre divinit\u00e0, poich\u00e9 se si dovesse svegliare distruggerebbe tutto ci\u00f2 che ha creato. Le similitudini con l'Azathoth lovecraftiano sono piuttosto evidenti.\nAzatoth sarebbe dovuto apparire inizialmente in un romanzo omonimo, iniziato da Lovecraft nel 1922 ma mai completato; l'unica parte scritta venne pubblicata come racconto breve nel 1938, con il medesimo titolo. \"Alla ricerca del misterioso Kadath\" (1927) \u00e8 il primo racconto compiuto in cui Lovecraft menziona Azathoth. Lovecraft fa riferimento ad Azathoth anche in \"Colui che sussurrava nelle tenebre\" (1931) e ne \"La casa delle streghe\" (1932), mentre in \"La cosa sulla soglia\" (1933), il protagonista Edward Pickman Derby raccoglie alcune sue poesie in un'antologia intitolata \"Azathoth e altri orrori\".\nL'ultimo evidente riferimento ad Azathoth nei lavori di Lovecraft si trova ne \"L'abitatore del buio\" (1935), in cui troviamo scritto: \"pens\u00f2 alle antiche leggende del Caos Primigenio, al cui centro brancica goffamente, cieco e idiota, il dio Azathoth, Signore di Tutte le Cose, circondato dalla sua inetta schiera di danzatori ottusi e amorfi e cullato dal sottile, monotono lamento d'un flauto demoniaco stretto da mani mostruose\".\n\"Il Ciclo di Azathoth\".\nNel 1995 la casa editrice Chaosium ha pubblicato \"Il ciclo di Azathoth\", un'antologia dei miti di Cthulhu focalizzata sulle opere in cui compare il personaggio di Azathoth. Robert McNair Price ha curato questa raccolta, che include una sua introduzione e i seguenti lavori di altri autori:"}
{"id": "388143", "revid": "125321021", "url": "https://it.wikipedia.org/wiki?curid=388143", "title": "Diadumeno", "text": "Il Diadumeno (in greco \"Diad\u00famenos\", cio\u00e8 \"che si cinge la fronte [con la benda della vittoria]\") \u00e8 una statua realizzata da Policleto verso il 420 a.C. e oggi nota solo da copie romane marmoree, tra cui la migliore \u00e8 considerata il \"Diadumeno di Delo\" nel Museo archeologico nazionale di Atene (h. 195\u00a0cm).\nStoria.\nProbabilmente l'opera venne scolpita ad Atene, dove l'artista era venuto a conoscenza del collega Fidia, come si evince da una certa influenza nella forma e nell'atteggiamento della testa.\nSi conoscono pi\u00f9 di trenta copie di questa scultura; le pi\u00f9 celebri sono: il \"Diadumeno di Delo\", conservato al Museo Archeologico Nazionale di Atene ed il \"Diadumeno di Vaison\", conservato al British Museum di Londra. Un'altra copia detta \"Farnese\", nello stesso museo, presenta leggere varianti (ad esempio nella testa) e si \u00e8 ipotizzato che possa derivare da una copia eseguita da Fidia. Un grosso frammento di epoca flavia, restaurato e reintegrato successivamente, si trova nel Metropolitan Museum di New York. Una testa di \"Diadumeno\" \u00e8 al Louvre (che possiede anche un torso), una al Museo Barracco di Roma e una al Museo nazionale di Venosa. Un torso di \"Diadumeno\", proveniente dalle collezioni sabaude, si trova nel Museo di antichit\u00e0 di Torino.\nDescrizione e stile.\nUn giovane atleta nudo solleva le braccia per allacciarsi in testa la benda della vittoria (la tenia). \nTroviamo un'applicazione del chiasmo come nel Doriforo, il chiasmo \u00e8 un ritmo incrociato capace di dare estrema naturalezza alla rappresentazione, ogni tensione trova la sua adeguata contrapposizione. L'arco del bacino inoltre si trova ad essere inclinato verso la gamba flessa. Ne consegue un dinamismo trattenuto, che annulla ogni impressione di staticit\u00e0, a differenza dei precedenti della statuaria arcaica e severa. A differenza del \"Doriforo\", nel Diadumeno il baricentro della figura non \u00e8 su una gamba, bens\u00ec al centro fra le due. \nL'insieme \u00e8 potente e muscoloso, ricco di sfumature, con una testa dalla struttura robusta e dotata di un'espressione medativamente sospesa. Appare esaltata la \"mimesis\", cio\u00e8 il naturalismo basato sull'imitazione del vero, equilibrato per\u00f2 dalla componente ideale."}
{"id": "388145", "revid": "1226", "url": "https://it.wikipedia.org/wiki?curid=388145", "title": "Il continente Mu", "text": ""}
{"id": "388147", "revid": "1522738", "url": "https://it.wikipedia.org/wiki?curid=388147", "title": "Thibault (personaggio)", "text": ""}
{"id": "388149", "revid": "110157", "url": "https://it.wikipedia.org/wiki?curid=388149", "title": "Museo Staur\u00f3s", "text": "Il Museo staur\u00f3s di arte sacra contemporanea, il primo museo di questo tipo in Italia, \u00e8 situato nel santuario di San Gabriele, vicino a Isola del Gran Sasso d'Italia.\nEsso affonda le sue radici nel 1973 quando viene istituita la \"Staur\u00f3s International Association\", quale punto di riferimento per sperimentare i legami fra mondo cristiano e vari tipi di espressione contemporanea. Fu solo nel 1984 che il progetto si compie e comincia ad acquisire corpo, pi\u00f9 precisamente durante la Biennale di Arte Sacra tenutasi a Pescara. Tale Biennale, come espresso bene nell'editoriale del I catalogo doveva \"tendere a riparare la frattura tra la Sapienza della Croce e la cultura contemporanea\" e per fare questo ha messo in atto un criterio di massima apertura nei confronti dell'arte odierna.\nIl museo nasce come continuazione dell'esperienza della biennale, ponendosi anche come obiettivo quello di racimolare fondi per avere un luogo fisso dove \nesporre. Il tema standard del crocifisso e della Passione, per quanto riguarda le opere, ha suscitato delle obiezioni nel corso degli anni, ma \u00e8 rimasto immutato.\nNumerosi artisti hanno donato le loro opere a Staur\u00f3s, in esposizione permanente; diversi altri hanno esposto le loro opere \nper periodi limitati. Sono fra questi:"}
{"id": "388151", "revid": "1522738", "url": "https://it.wikipedia.org/wiki?curid=388151", "title": "Corte di Azathoth", "text": ""}
{"id": "388153", "revid": "1513836", "url": "https://it.wikipedia.org/wiki?curid=388153", "title": "Germania all'Eurovision Song Contest", "text": "La Germania detiene il record di partecipazioni alla manifestazione, essendo stata presente a tutte le edizioni dell'Eurovision Song Contest ad eccezione di quella del 1996. Quell'anno, infatti, l'UER decise di effettuare una preselezione delle canzoni candidate e la Germania fu una delle sette nazioni escluse dalla partecipazione.\nNel 1991 per la prima volta concorre come Germania unita: fino all'anno precedente solo la Germania Ovest aveva partecipato al concorso. \nMalgrado l'alto numero di partecipazioni, fino al 2009 la Germania aveva vinto l'Eurovision Song Contest una sola volta, nel 1982. Nelle edizioni degli ultimi anni la Germania ha avuto pessimi risultati, in particolare nel 2005 quando si classific\u00f2 all'ultimo posto, con 4 punti. Nel 2010 il paese si riscatta e vince con la canzone \"Satellite\" di Lena Meyer-Landrut, ospitandolo l'anno successivo a D\u00fcsseldorf, e anche le due successive edizioni riservano piazzamenti tra i dieci, per poi tornare di nuovo agli ultimi posti.\nNel 2015, c'\u00e8 un colpo di scena: Andreas Kummert, appena proclamato vincitore della finale nazionale, dichiara di non essere in grado di sostenere tale ruolo e vi rinuncia, lasciando spazio ad Ann Sophie che si piazza ultima senza conquistare nemmeno un punto (peggiore risultato di sempre con il 1964 e il 1965). Ancora nel 2016 la Germania si \u00e8 classificata ultima.\nLa Germania fa parte dei Big Five (assieme a Spagna, Francia, Regno Unito e Italia), ovvero le nazioni che, grazie al loro maggiore contributo finanziario all'UER, indipendentemente dalle semifinali, accedono sempre di diritto alla serata finale della manifestazione.\nL'organizzazione della partecipazione tedesca \u00e8 a cura di NDR, emittente del nord della Germania con sede ad Amburgo e affiliata di ARD.\nPartecipazioni.\nNOTE:\nStatistiche di voto.\nFino al 2021, le statistiche di voto della Germania sono:\nAltri premi ricevuti.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "388154", "revid": "1934238", "url": "https://it.wikipedia.org/wiki?curid=388154", "title": "Accordi europei di cambio", "text": "Gli Accordi europei di cambio - AEC (o Exchange Rate Mechanism - ERM o anche \"Meccanismo di cambio europeo\" - MCE) sono i componenti di un sistema introdotto nell'Unione europea durante il 1979, appartenenti al sistema monetario europeo (SME). Il loro fine era la riduzione della variabilit\u00e0 del tasso di cambio tra le valute dell'Unione europea per raggiungere la stabilit\u00e0 monetaria.\nAEC.\nGli accordi europei di cambio iniziarono nel marzo del 1979 con gli allora membri della comunit\u00e0 europea, con eccezione del Regno Unito. Gli AEC sono stati stipulati per fissare le oscillazioni delle valute nazionali entro un intervallo limitato nei confronti dell'ECU, appositamente creato per lo scopo.\nGli AEC terminarono il 31 dicembre 1998, per introdurre un sistema pi\u00f9 robusto e meno vulnerabile alle speculazioni.\nAEC II.\nIl 31 dicembre 1998 i tassi di cambio dell'ECU dei paesi appartenenti all'eurozona furono fissati irrevocabilmente, stabilendo altres\u00ec che il valore dell'euro corrispondesse a quello dell'ECU.\nNel 1999 gli AEC II hanno rimpiazzato il precedente accordo. Facevano parte di questo sistema le valute di Grecia e Danimarca, ma nel 2001 anche la Grecia ha introdotto l'euro e perci\u00f2 la corona danese \u00e8 rimasta fino al 2004 l'unica valuta partecipante.\nPoich\u00e9 per tutti i nuovi Stati membri dell'Unione europea \u00e8 obbligatorio aderire all'euro, essi si impegnano a sostituire le valute nazionali con la moneta unica. Passo principale da compiere \u00e8 l'ingresso delle diverse valute nel nuovo meccanismo di cambio europeo.\nNel corso degli anni, vari stati sono entrati nel sistema AEC II e usciti una volta adottato l'euro; tra questi ci sono:\nNon si conoscono ad oggi le date degli ingressi delle valute degli altri Stati membri dell'Unione europea che non hanno ancora aderito a questo sistema: la corona svedese, lo z\u0142oty polacco, la corona ceca, il fiorino ungherese e il leu rumeno.\nI paesi dell'UE che non hanno ancora adottato l'euro devono partecipare per almeno due anni a questo sistema prima di essere ammessi nell'eurozona. Tale regola \u00e8 stata applicata a tutti gli stati membri che hanno aderito all'euro dopo il 1999."}
{"id": "388174", "revid": "1513836", "url": "https://it.wikipedia.org/wiki?curid=388174", "title": "Regno Unito all'Eurovision Song Contest", "text": "Il Regno Unito ha partecipato a quasi tutte le edizioni dell'Eurovision Song Contest. Ha vinto cinque volte ed \u00e8 la nazione che ha ospitato la manifestazione il maggior numero di volte (otto).\nIl Regno Unito fa parte dei cosiddetti Big Five (assieme a Spagna, Germania, Francia e Italia) e per questo motivo accede di diritto alla serata finale, indipendentemente dai risultati dell'anno precedente.\nFino al 1998 compreso la canzone selezionata \u00e8 quasi sempre risultata nelle prime 10 posizioni. Da quell'anno in poi i risultati sono stati pessimi, in particolare nel 2003 con la canzone \"Cry Baby\", che arriva all'ultimo posto con zero punti, peggior risultato di sempre fino all'edizione 2021 con la canzone \"Embers\", terminata anch'essa con zero punti. Le uniche eccezioni in quegli anni sono state il 2002 (3\u00ba posto) e il 2009 (5\u00ba posto di Jade Ewen con brano scritto da Andrew Lloyd Webber).\nPartecipazione della Scozia e del Galles.\nIl Partito Nazionale Scozzese richiede da anni di far partecipare la Scozia come Nazione indipendente dal Regno Unito, come succede nel calcio, ma l'UER ha rifiutato.\nIl Galles aveva intenzione di partecipare al Junior Eurovision Song Contest 2008, ma alla fine si ritir\u00f2, per poi debuttare ufficialmente 10 anni dopo al Junior Eurovision Song Contest 2018.\nStatistiche di voto.\nFino al 2019, le statistiche di voto del Regno Unito sono:"}
{"id": "388178", "revid": "22356", "url": "https://it.wikipedia.org/wiki?curid=388178", "title": "Valencia (zoologia)", "text": "I Valenciidae sono una famiglia di pesci ossei d'acqua dolce appartenente all'ordine \"Cyprinodontiformes\", endemico dell'Europa meridionale. Comprende il solo genere Valencia con due specie.\nDistribuzione e habitat.\nQueste specie sono diffuse nell'Europa mediterranea (Spagna meridionale, Albania e Grecia). \nVivono in acque dolci di fiumi, laghi ma anche in laghi e torrenti costieri. Non sono pesci migratori n\u00e9 stagionali.\nI Valenciidae esistono almeno dall'Oligocene: i fossili del genere \"Prolebias\" si trovano in terreni di 33 milioni di anni fa in Europa.\nDescrizione.\nSono pesci di piccole dimensioni (al massimo 8\u00a0cm) con corpo allungato e pinne forti e arrotondate. Si cibano di invertebrati.\nIl nome della famiglia e del genere deriva dal loro scopritore, Achille Valenciennes, zoologo francese del XIX secolo.\nSpecie protette.\nOggi entrambe le specie sono rigorosamente protette dalla II Convenzione di Berna, pertanto la loro cattura \u00e8 vietata. La minaccia deriva dalla distruzione e dall'inquinamento del loro biotopo d'origine.\nEntrambe le specie sono state classificate come in pericolo critico di estinzione da parte della IUCN.\nAcquariofilia.\n\"Valencia hispanica\" fu il primo killifish a essere commercializzato in Germania per l'allevamento in acquario."}
{"id": "388182", "revid": "1652635", "url": "https://it.wikipedia.org/wiki?curid=388182", "title": "Discobolo", "text": "Il Discobolo \u00e8 una scultura realizzata intorno al 455 a.C. (periodo di congiunzione tra preclassico e classico) da Mirone. La statua originale era in bronzo, oggi \u00e8 nota solo da copie marmoree dell'epoca romana, tra cui la migliore \u00e8 probabilmente la versione \"Lancellotti\".\nStoria.\nL'opera venne probabilmente fusa per la citt\u00e0 di Sparta e rappresentava un atleta nell'atto di scagliare il disco.\nDell'opera si conoscono diverse versioni. Tra le pi\u00f9 importanti, oltre a quella \"Lancellotti\", ne esiste una integra al British Museum detta \"Townley\" che si distingue per un trattamento della testa pi\u00f9 adrianeo, dai capelli pi\u00f9 lunghi; inoltre lo scultore, possedendo una tecnica pi\u00f9 avanzata, ridusse il tronco d'appoggio a lato della figura. Nel Museo nazionale romano si conserva un'altra versione frammentaria, detta \"di Castelporziano\".\nDescrizione e stile.\nL'atleta venne raffigurato nel momento in cui il suo corpo, dopo essersi rannicchiato per prendere slancio e radunare le forze, sta per aprirsi e liberare la tensione imprimendo al lancio maggiore energia. Subito dopo girer\u00e0 su se stesso e scaglier\u00e0 il disco, accompagnando il gesto con tutto il corpo.\nCicerone scrisse: \u00abLe opere di Mirone non sono ancora vicinissime alla verit\u00e0, nondimeno non si esiter\u00e0 a dichiararle belle; quelle di Policleto sono ancora pi\u00f9 belle e gi\u00e0 veramente perfette secondo la mia opinione\u00bb.\nGli storici d'arte dell'antichit\u00e0 lodarono Mirone per la sua maestria nel ritmo e nella simmetria. L'espressione di serenit\u00e0, priva di sentimenti e accennante solo una tenue concentrazione, fu criticata da Plinio.\nLa cessione alla Francia napoleonica e alla Germania nazista.\nL'opera godette fin da subito di fama internazionale nell'Europa colta e intellettuale, anche grazie all'eccezionale stato di conservazione. Per fama era pari solo all\"'Apollo del Belvedere\", alla \"Venere de' Medici,\" al \"Laocoonte\" o ai \"Cavalli di San Marco\".\nFu quindi tra le prime opere oggetto di spoliazione napoleoniche, tant'\u00e8 che una stampa presso la Biblioteca Nazionale di Parigi mostra l'arrivo del primo convoglio con i beni confiscati al termine della Campagna d'Italia di Napoleone, che arrivava a Champ de Mars, di fronte all'\u00c9cole Militaire di Parigi, tra cui figura il \"Discobolo\" appena acquisito a mezzo del Trattato di Tolentino. Il Discobolo torn\u00f2 a Roma con il Congresso di Vienna e l'opera di Antonio Canova.\nLa bellezza della statua colp\u00ec inoltre Adolf Hitler che, durante il suo viaggio in Italia nel maggio 1938, vedendo nella bellezza e nella perfezione fisica dell\u2019atleta il mito della razza ariana, si fece \"gentilmente concedere\" dal governo italiano l'opera. Sebbene il Consiglio superiore delle Scienze e delle Arti si fosse opposto, Hitler compra l'opera tramite compravendita privata tra Goering e il principe Lancellotti per 5 milioni di lire. Essendo un'opera notificata alle Belle Arti, la sua esportazione era tuttavia vietata, ma grazie alle pressioni del ministro degli esteri Galeazzo Ciano, la statua riusc\u00ec ad arrivare in Germania nel giugno 1938.\nIl \"Discobolo\" rest\u00f2 cos\u00ec in terra tedesca - per la precisione nella Gliptoteca di Monaco di Baviera - fino alla fine della guerra, quando lo storico dell'arte Rodolfo Siviero riusc\u00ec a convincere il Governo Militare Alleato che l'opera, insieme a tanti altri capolavori, era stata acquisita illegalmente dai nazisti grazie all'alleanza tra due regimi tirannici. Cos\u00ec - nonostante molte opposizioni, ricorsi giuridici e svariati ritardi da parte della Repubblica Federale Tedesca - il 16 novembre 1948 il Discobolo torn\u00f2 in Italia, insieme ad altri 38 capolavori che erano stati esportati illegalmente tra il 1937 e il 1943.\nCuriosit\u00e0.\nIl Discobolo appare in una moneta da 2 Euro commemorativa emessa nel 2004, in occasione dei Giochi Olimpici di Atene del 2004."}
{"id": "388183", "revid": "599013", "url": "https://it.wikipedia.org/wiki?curid=388183", "title": "Utgar\u00f0r", "text": ""}
{"id": "388185", "revid": "1513836", "url": "https://it.wikipedia.org/wiki?curid=388185", "title": "Jugoslavia all'Eurovision Song Contest", "text": "La Repubblica Socialista Federale di Jugoslavia, unico paese socialista a far parte dell'UER, ha partecipato all'Eurovision Song Contest per la prima volta nel 1961 fino alla sua dissoluzione nel 1991.\nNel 1992 a partecipare all'Eurovision Song Contest fu la Repubblica Federale di Jugoslavia. L'anno successivo debuttarono la Slovenia, la Croazia e la Bosnia ed Erzegovina. Nel 1998 fu invece la volta della Macedonia. Con il nome di Serbia e Montenegro parteciper\u00e0 per la prima volta nel 2004. Del 2007 \u00e8 il debutto della Serbia e del Montenegro come nazioni indipendenti. In quell'occasione, la Serbia \u00e8 stata l'unico paese a imporsi al debutto.\nLa Repubblica Socialista Federale di Jugoslavia riusc\u00ec a vincere un'edizione dell'Eurovision Song Contest, quella del 1989, ed a ospitare ed organizzare quella del 1990 che si tenne a Zagabria (oggi in Croazia), vinta da Toto Cutugno.\nStatistiche di voto.\nFino al 1992, le statistiche di voto della Jugoslavia sono:"}
{"id": "388186", "revid": "287204", "url": "https://it.wikipedia.org/wiki?curid=388186", "title": "HMS York (90)", "text": "LHMS \"York\", (Pennant number 90), nona nave da guerra britannica a portare questo nome, gemello del pi\u00f9 famoso , \u00e8 stato un incrociatore pesante, primo della sua classe, la quale derivava dalla classe County della Royal Navy. Venne costruito nei cantieri Palmers Shipbuilding &amp; Iron Co. Ltd, Jarrow e varato nel 1928. Venne costruito sulla base di un progetto modificato della classe County in modo da ridurre i costi di costruzione.\nIl progetto.\nLe navi classe County, portanti il nome di una contea inglese, erano veloci incrociatori \"del trattato\", ovvero costruiti entro la limitazione imposta dal Trattato navale di Washington del dislocamento standard entro le 10.000 tonnellate (anche se molto di pi\u00f9 a pieno carico, circa 14.000 tonnellate in questo caso). Esse erano ben armate, veloci e dotate di un'ottima tenuta di mare, grazie all'elevato bordo libero. Esse difettavano per\u00f2 di protezione e il costo venne reputato assai elevato. Cos\u00ec, dopo 13 navi di questo tipo si mise mano ad una loro versione ridotta, la classe York, che comprendeva unit\u00e0 ancora definibili come \"pesanti\" a motivo del calibro dei cannoni, 203mm, ma per tutto il resto essenzialmente incrociatori leggeri, sia per dislocamento che per corazzatura, limitata negli spessori e soprattutto nell'estensione. Il tipo aveva solo 1.900 tonnellate di nafta, contro le 3.200 dei County, ma possedeva nondimeno ancora una buona autonomia. Degli 8 previsti, vennero per\u00f2 costruiti solo l\"Exeter\" e lo \"York\", entrambi poi perduti in eventi bellici.\nStoria.\nAllo scoppio della Seconda guerra mondiale form\u00f2 assieme al \"Berwick\" la Forza F per la caccia alle corazzate tascabili tedesche che oper\u00f2 nelle acque dell'America del Nord e delle Antille, quindi rimase in Atlantico con il \"1st Cruiser Squadron\". Alla fine della Campagna di Norvegia venne utilizzato per evacuare le truppe inglesi e francesi da Namsos, insieme al \"Devonshire\", all'incrociatore francese \"Montcalm\" e a 3 navi da trasporto francesi. Venne quindi inviato nel Mar Mediterraneo, dove si un\u00ec al \"3rd Cruiser Squadron\" per missioni di scorta ai convogli.\nLa mattina del 12 ottobre 1940 fin\u00ec da breve distanza a colpi di cannone e di siluri l'agonizzante cacciatorpediniere \"Artigliere\", gravemente danneggiato durante lo scontro navale della notte precedente.\nIl 25 marzo 1941, durante le complesse azioni belliche che si svolgevano nel teatro del Mediterraneo Orientale, venne colpito da barchini esplosivi italiani della X\u00aa Flottiglia MAS, facendolo arenare sulla costa, in quello che verr\u00e0 ricordato come l'Attacco alla Baia di Suda a Creta, baia in cui lo \"York\" era ormeggiato in quel periodo. Ulteriori danni causati da un attacco aereo tedesco lo fecero abbandonare completamente il 22 maggio 1941. Il relitto bruciato dello \"York\" non era totalmente affondato, ma gli inglesi in ritirata non potevano recuperarlo. Venne successivamente trainato fino a Bari e smantellato."}
{"id": "388188", "revid": "88740", "url": "https://it.wikipedia.org/wiki?curid=388188", "title": "Hepburn", "text": ""}
{"id": "388189", "revid": "196390", "url": "https://it.wikipedia.org/wiki?curid=388189", "title": "Foro (storia romana)", "text": ""}
{"id": "388191", "revid": "599013", "url": "https://it.wikipedia.org/wiki?curid=388191", "title": "Andy Herron", "text": ""}
{"id": "388193", "revid": "1513836", "url": "https://it.wikipedia.org/wiki?curid=388193", "title": "Francia all'Eurovision Song Contest", "text": "La Francia ha partecipato a quasi tutte le edizioni dell'Eurovision Song Contest, eccetto due volte: nel 1974, quando si ritir\u00f2 a causa del lutto nazionale proclamato per la morte del presidente Georges Pompidou, e nel 1982. La Francia fa parte dei Big Five (assieme a Spagna, Germania, Regno Unito e Italia) e dunque accede di diritto alla serata di finale. Nel 1999, France 3 dovette trasmettere la manifestazione in quanto su France 2 era in onda una partita di rugby; da allora il canale pubblico regionale francese ha sempre trasmesso l'evento con risultati alterni (ad esempio, nel 2007 registr\u00f2 un misero 10% di share) fino al 2014, quando \u00e8 tornata in onda sul canale principale. Nel 2009, la Francia \u00e8 tornata a piazzarsi tra le prime 10 posizioni con una delle sue cantanti pi\u00f9 famose e apprezzate, Patricia Kaas, mentre l'anno dopo \u00e8 finita al 12\u00ba posto. Nel 2021 la Francia si \u00e8 piazzata al 2\u00ba posto. Dal 2005 al 2010, la semifinale di competenza \u00e8 stata trasmessa su France 4, poi dal 2011 al 2015 su France \u00d4 mentre dal 2016 sono entrambe trasmesse da France 4.\nStatistiche di voto.\nFino al 2021, le statistiche di voto della Francia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nTrasmissione in Francia.\nNel corso degli anni, diverse reti televisive si sono alternate nel trasmettere l'Eurovision nel Paese. Dal 1983, France T\u00e9l\u00e9visions \u00e8 responsabile della trasmissione in Francia."}
{"id": "388196", "revid": "287204", "url": "https://it.wikipedia.org/wiki?curid=388196", "title": "Mahabharata", "text": ""}
{"id": "388198", "revid": "47767", "url": "https://it.wikipedia.org/wiki?curid=388198", "title": "Rino (nome)", "text": "Origine e diffusione.\nRino e Rina sono gli ipocoristici di vari nomi che terminano in \"-rino\" o \"-rina\", come Ottorino, Severino, Salvatorino, Marino e Gennarino, Caterina, Onorina e via dicendo, e assumono a volte anche valenza di nomi autonomi. \nSono attestati in tutta Italia ma pi\u00f9 rari al Sud; la forma femminile, che \u00e8 usata anche in lingua olandese, gode di maggiore diffusione; essa coincide, tra l'altro, con il nome giapponese Rina, a cui non \u00e8 correlata.\nOnomastico.\nL'onomastico viene festeggiato facendo riferimento al nome originario."}
{"id": "388200", "revid": "858648", "url": "https://it.wikipedia.org/wiki?curid=388200", "title": "Verdi Federalisti", "text": "I Verdi Federalisti erano un partito ambientalista e d'ispirazione cattolica dalla scarsa visibilit\u00e0, presente alle elezioni politiche italiane del 1992, del 1994 e del 2006, inframmezzate da alcune discontinue partecipazioni alle consultazioni amministrative.\nStoria.\nAll'inizio del 1992, i Verdi Federalisti uscirono polemicamente dalla Federazione dei Verdi, contestando soprattutto la fusione con i Verdi Arcobaleno, al cui interno vi era l'inaccettabile presenza di ex demoproletari.\nL'esordio alle elezioni politiche avvenne nel 1992, quando si presentarono in diverse circoscrizioni senza ottenere eletti.\nNel 1994 si presentarono solo nel Lazio, in un solo collegio uninominale della Camera e in tutti i collegi del Senato.\nIl risultato del Senato su base regionale era buono (3,23% dei voti), ma insufficiente ad eleggere senatori a causa della legge elettorale maggioritaria.\nNegli anni successivi non compare pi\u00f9 la dicitura dei Verdi Federalisti in un'elezione nazionale: essi si federano coi Cristiani Democratici Uniti, ma l'accordo di conclude nel 2002 quando i CFU confluiscono nell'Unione dei Democratici Cristiani e dei Democratici di Centro (UDC).\nAlle europee 2004 riescono a presentare liste comuni con i Verdi Verdi in tutta Italia senza raccogliere una firma, usando denominazione e logo della lista civetta Abolizione Scorporo (creata dalla coalizione di centrodestra in occasione delle precedenti elezioni politiche per aggirare il meccanismo dello scorporo previsto dal Mattarellum). L'opposizione a tale espediente sollevata in Senato e alla Camera non imped\u00ec tuttavia la presenza della lista nella competizione elettorale. I risultati della lista comune alle elezioni europee furono in ogni caso molto modesti, ottendendo meno di 160\u00a0000 voti, pari allo 0,49%.\nDopo le elezioni, si decise di avviare un coordinamento tra i Verdi Federalisti e i Verdi Verdi di Maurizio Lupi.\nIl 10 febbraio 2005 nasce alla Camera dei deputati una nuova componente nel gruppo Misto denominata \"Ecologisti Democratici\" che raccoglie i Verdi Federalisti, i Verdi Verdi e la Democrazia Cristiana per le Autonomie, per iniziativa di alcuni deputati fuoriusciti dall'UDC di Follini.\nNel 2005 partecipano alle elezioni regionali all'interno della Democrazia Cristiana per le Autonomie.\nAlle elezioni politiche del 2006 i Verdi Verdi e i Verdi Federalisti ripresentano il simbolo delle europee, ma stavolta viene bocciato della Corte di Cassazione (dopo che il Ministero dell'interno aveva acconsentito la presentazione dei Verdi Verdi perch\u00e9 gi\u00e0 presente alle Europee con la stessa denominazione). Il simbolo viene cos\u00ec sostituito con l'orso che ride e saluta dei Verdi Verdi mentre il nome del partito viene sostituito con la dicitura \"L'Ambienta-Lista - Ecologisti Democratici\". Dopo l'infruttuoso appuntamento elettorale, il partito si dissolse nel nulla."}
{"id": "388203", "revid": "256896", "url": "https://it.wikipedia.org/wiki?curid=388203", "title": "Festival di poesia di Genova", "text": ""}
{"id": "388204", "revid": "1318658", "url": "https://it.wikipedia.org/wiki?curid=388204", "title": "HMS York", "text": "Numerose navi della Royal Navy sono state battezzate HMS \"York\" dal nome della citt\u00e0 di York, capoluogo della contea dello Yorkshire, sul fiume Ouse."}
{"id": "388207", "revid": "14002", "url": "https://it.wikipedia.org/wiki?curid=388207", "title": "Chiese pentecostali", "text": ""}
{"id": "388209", "revid": "125240967", "url": "https://it.wikipedia.org/wiki?curid=388209", "title": "Sistema Hepburn", "text": "Il , o pi\u00f9 semplicemente sistema Hepburn, \u00e8 un sistema di trascrizione, elaborato dal missionario statunitense James Curtis Hepburn, per trascrivere i suoni della lingua giapponese nell'alfabeto latino per il suo dizionario giapponese-inglese, pubblicato nel 1867. Il sistema fu successivamente rivisto e chiamato pubblicato nel 1908. A volte questa versione rivista viene menzionata come .\nL'originale e le varianti riviste del sistema Hepburn rimangono tuttora i sistemi pi\u00f9 comuni di traslitterazione del giapponese. I parlanti nativi che hanno acquisito familiarit\u00e0 con l'alfabeto latino attraverso lo studio dell'inglese tendono tuttavia a trovare pi\u00f9 comodo il sistema Kunrei per studiare la grammatica giapponese, in quanto nell'Hepburn alcune coniugazioni regolari appaiono irregolari.\nVarianti del sistema Hepburn.\nQueste sono le tre varianti pi\u00f9 comuni:\nCaratteristiche.\nLa principale caratteristica dell'Hepburn \u00e8 il fatto che si basi sulla fonologia inglese per le consonanti, e su quella italiana per le vocali.\nVocali lunghe.\nLe vocali lunghe o e u sono trascritte con il macron ( \u00af ), quindi \"\u014d\" e \"\u016b\".\n\"N\" sillabica.\nLa \"n\" sillabica ( / ) \u00e8 scritta \"n\" davanti a consonanti, ma \"n\"' (con un apostrofo) davanti alle vocali e alla \"y\".\nConsonanti doppie.\nPer le consonanti doppie viene raddoppiata la consonante che segue il \"sokuon\" (\u3063/\u30c3), e per \"sh\"\u2192\"ssh\", \"ch\"\u2192\"tch\", \"ts\"\u2192\"tts\".\nTabelle di traslitterazione.\nPer \"hiragana\".\nI caratteri in rosso sono obsoleti nel giapponese moderno.\nPer \"katakana\".\nI caratteri in rosso sono obsoleti nel giapponese moderno.\nPer katakana esteso.\nQuesti sono usati principalmente per rappresentare i suoni di parole in altre lingue. La maggior parte di questi non sono standardizzati e alcuni sono usati molto raramente."}
{"id": "388210", "revid": "31465", "url": "https://it.wikipedia.org/wiki?curid=388210", "title": "Mai dire Grande Fratello", "text": ""}
{"id": "388214", "revid": "767487", "url": "https://it.wikipedia.org/wiki?curid=388214", "title": "Comitato centrale", "text": "Comitato centrale (CC) \u00e8 il termine usato nei partiti comunisti e socialisti nonch\u00e9, talvolta, in partiti di diversa ideologia, sindacati ed associazioni d'altro tipo, per designare l'organo collegiale di tipo assembleare, eletto dal congresso, che dirige l'organizzazione tra una sessione congressuale e l'altra, svolgendo funzioni deliberative ed eleggendo gli organi esecutivi (segretario generale, ufficio politico ecc.).\nNei Paesi socialisti il comitato centrale del partito comunista \u00e8 di fatto una delle istituzioni politiche pi\u00f9 importanti dello stato, sebbene formalmente rimanga un organo del partito. Esso finisce per assumere un rilievo superiore allo stesso parlamento, che si trova a ratificare le decisioni assunte nel comitato centrale. Infatti quest'ultimo stabilisce l'ordine del giorno dell'assemblea parlamentare, delibera sulle leggi pi\u00f9 importanti, propone all'assemblea le nomine ecc.; talora sono addirittura previsti atti normativi adottati congiuntamente dal comitato centrale e dal parlamento od organi misti che rispondono all'uno e all'altro. Il comitato centrale, inoltre, avvalendosi dell'apparato posto alle sue dipendenze, esercita una funzione di controllo non solo sugli organi del partito ma anche su quelli dello stato.\nNel tempo la denominazione ha finito per essere tradizionalmente associata al comunismo, tanto che molti partiti, ad esempio vari partiti socialisti e alcuni partiti post-comunisti, l'hanno abolita per dare un segno di distinzione o discontinuit\u00e0 rispetto a quella ideologia. In Italia \u00e8 stata utilizzata dal Partito Socialista Italiano, che l'ha abbandonata all'epoca della segreteria di Bettino Craxi, e dal Partito Comunista Italiano. Dopo lo scioglimento di quest'ultimo la denominazione \u00e8 utilizzata dal Partito dei Comunisti Italiani mentre non \u00e8 stata ripresa n\u00e9 dai Democratici di Sinistra n\u00e9 dal Partito della Rifondazione Comunista.\nVa comunque detto che, al di l\u00e0 del nome utilizzato, molti partiti (ed associazioni analoghe) dispongono di un organo corrispondente al comitato centrale (variamente denominato, ad esempio \"consiglio nazionale\", o \"assemblea nazionale\"), che opera quale massima assemblea deliberativa tra una sessione e l'altra del congresso, dato che quest'ultimo, per le sue dimensioni, si pu\u00f2 riunire solo saltuariamente."}
{"id": "388215", "revid": "1798099", "url": "https://it.wikipedia.org/wiki?curid=388215", "title": "Auriga di Delfi", "text": "L'Auriga di Delfi \u00e8 una scultura greca bronzea (h. 184 cm), databile al 475 a.C. e conservata nel Museo archeologico di Delfi.\nStoria.\nRinvenuta negli scavi del santuario di Apollo a Delfi, faceva parte di una quadriga, commissionata da Polizelo (Polizelo di Dinomene), tiranno di Gela, forse per ricordare una vittoria ottenuta nella corsa con i carri, nel 478 o 474. Venne rinvenuta poich\u00e9 sepolta da una caduta di massi dalle rupi Fedriadi nei pressi di dove era collocata.\nL'autore della statua \u00e8 sconosciuto; l'ipotesi pi\u00f9 probabile \u00e8 che sia opera di Sotade di Tespie o di Pitagora di Reggio.\nDescrizione e stile.\nLa statua era collocata su un carro trainato da cavalli, del quale si conservano solo pochi frammenti. Lo stato di conservazione \u00e8 ottimo, anche se \u00e8 mancante del braccio sinistro. Venne fusa a pezzi in bronzo spesso, perch\u00e9 pi\u00f9 resistente all'esposizione alle intemperie, con rifiniture eseguite a freddo: col bulino e con applicazioni di argento per la benda (\"tenia\"), rame per le ciglia, pietra dura per gli occhi.\nL'auriga veste un lungo chitone cinto in vita, pesante, scanalato, rigido quasi a costruire una colonna; nella mano destra tiene delle redini; il volto \u00e8 leggermente rivolto a destra. Attorno al capo la tenia del vincitore, con decoro a meandro e incrostazioni di rame e argento. I capelli sono finemente disegnati, in riccioli che non alterano le dimensioni del capo. Lo sguardo \u00e8 intenso e vivo, con la tensione competitiva appena leggibile, stemperata dall'atteggiamento sorvegliatamente misurato del corpo.\nI piedi sono resi con una naturalezza fresca e precisa, molto veristica: mostrano infatti i tendini tesi per lo sforzo appena compiuto.\nNessuna statua pervenutaci lontanamente rassomiglia all'auriga: solo alcuni esemplari ritrovati nella Magna Grecia similmente e sommariamente ci ricordano il modello di Delfi. \u00c8 soprattutto nel volto che si concentra la singolarit\u00e0 di questo bronzo: legato alla bellezza ideale, dotato di tratti particolarissimi, \u00e8 possibile che sia stato sviluppato a partire da un volto individuale.\nNonostante la statua sia evidentemente legata ai moduli arcaici, essa \u00e8 percorsa da un vigore innovativo. L'Auriga di Delfi come il celebre \"Cronide di Capo Artemisio\" sono da considerarsi appartenenti allo stile severo, sviluppatosi in Grecia tra il 480 e il 450 a.C."}
{"id": "388219", "revid": "365417", "url": "https://it.wikipedia.org/wiki?curid=388219", "title": "Pietro Boccia", "text": "Laureato, dopo il Liceo classico, in Filosofia, nel 1974, e in Sociologia, nel 1977, e abilitato in Scienze psicologiche, \u00e8 autore di saggi e di testi scolastici per i licei socio-psicopedagogici e per gli istituti superiori. Ha tenuto seminari sulle problematiche giovanili presso l'Universit\u00e0 di Cassino; insegna all'universit\u00e0 Unitelma (Sapienza) e tiene per il Ministero della pubblica istruzione corsi di formazione e aggiornamento per docenti delle scuole superiori. Attualmente \u00e8 docente a contratto di Pedagogia generale al Dipartimento di Psicologia dell'Universit\u00e0 Statale \"Luigi Vanvitelli\" e di Antropologia culturale e Psicologia all'Universit\u00e0 eCAMPUS.\nHa collaborato con riviste tra le quali \"Vita dell'Infanzia\", \"Problemi d'oggi\", \"Progresso del Mezzogiorno\", \"Rivista Rosminiana di filosofia e cultura\", \"Quaderni radicali\".\nIscritto al Partito Socialista Italiano, ha collaborato al quotidiano Avanti! ai tempi della segreteria di Bettino Craxi. \u00c8 stato direttore della rivista \"Redazione giovani\" e codirettore della rivista \"Evidentia\". Attualmente \u00e8 direttore per la Casa Editrice Psiconline della Collana \"SCIENZE UMANE\". Nel 2010 entra nel Comitato Scientifico dell'Associazione Filomati.\nNei suoi studi si \u00e8 occupato di tematiche giovanili, in particolare delle cause della contestazione giovanile del 1968 e del fenomeno della tossicodipendenza, che secondo Boccia sarebbero collegati tra loro a causa della nascita della cultura del \u00ab\"permissivismo generalizzato\"\u00bb."}
{"id": "388220", "revid": "7381", "url": "https://it.wikipedia.org/wiki?curid=388220", "title": "Obafemi Akinwunmi Martins", "text": ""}
{"id": "388222", "revid": "339392", "url": "https://it.wikipedia.org/wiki?curid=388222", "title": "Helen Lovejoy", "text": ""}
{"id": "388225", "revid": "339392", "url": "https://it.wikipedia.org/wiki?curid=388225", "title": "Boc Aseca", "text": ""}
{"id": "388228", "revid": "1373765", "url": "https://it.wikipedia.org/wiki?curid=388228", "title": "Francesco Boccia", "text": "Biografia.\nLaureato in Scienze Politiche con indirizzo economico-internazionale nell'anno accademico 1990-1991 presso l'Universit\u00e0 di Bari, ha ottenuto nel 1994 un MBA presso l'Universit\u00e0 commerciale Luigi Bocconi di Milano.\nHa avuto una lunga relazione con Benedetta Rizzo, da cui ha avuto due figli: Edoardo e Ludovica.\nIl 23 dicembre 2011 si \u00e8 sposato civilmente con l'allora deputata del Popolo della Libert\u00e0 Nunzia De Girolamo. Hanno una figlia di nome Gea.\nCarriera politica.\nDeputato nella XVI, XVII e XVIII legislatura. \u00c8 stato Assessore all'economia al comune di Bari dal luglio del 2004 a ottobre 2006. Nel 2005 da assessore all'Economia lancia e sperimenta il salario d'inserimento finanziato con un accordo tra comune e imprese presenti nell'area industriale di Bari. La sperimentazione segue la pubblicazione con Maurizio Zipponi del 2004 dal titolo \"Il diavolo e l'acqua santa\" Dal 2006 al 2008 \u00e8 stato Capo del Dipartimento per lo Sviluppo delle Economie Territoriali nel secondo governo Prodi. Sempre dal 2006 al 2008, \u00e8 stato commissario liquidatore e presidente dell'organo straordinario di liquidazione del dissesto finanziario del Comune di Taranto; \u00e8 stato consigliere economico del Ministro dell'Industria Enrico Letta (dal 1999 al 2001).\nIn vista delle elezioni regionali del 2005 si candida alle elezioni primarie dell'Unione, che si tengono il 16 gennaio 2005 per decidere chi sar\u00e0 il candidato presidente della Puglia: riceve 38\u00a0894 voti (pari al 49,2%) e viene sconfitto di misura da Nichi Vendola, con uno scarto di 1\u00a0682 voti. Eletto alla Camera dei deputati alle elezioni politiche del 13 e 14 aprile 2008 nella lista del Partito Democratico per la circoscrizione XXI (Puglia). Dal novembre 2009 \u00e8 stato eletto componente dell'Ufficio di Presidenza del Gruppo PD alla Camera in qualit\u00e0 di Segretario e Coordinatore delle Commissioni Economiche alla Camera per il PD.\nNel 2008, subito dopo essere stato eletto deputato, l\u2019allora segretario PD, Walter Veltroni, gli chiede di occuparsi dell'emergenza finanziaria del comune di Napoli dopo la crisi della giunta Iervolino, ma dopo l'analisi della situazione politica Boccia non accetta la proposta.\nNel gennaio 2010 si candida nuovamente alle elezioni primarie del centrosinistra, ma viene ancora una volta sconfitto dal governatore regionale uscente Nichi Vendola, con un divario decisamente pi\u00f9 netto rispetto a quello del 2005 (27% contro 73% dei consensi). Nel 2012 \u00e8 tra i primi 10 firmatari della raccolta di firme promossa da Vanity Fair e indirizzata al ministro Elsa Fornero per i diritti delle coppie omosessuali. Il 30 dicembre vince le primarie del PD per il Parlamento nella provincia di Barletta-Andria-Trani per la circoscrizione elettorale Puglia con il 71%, arrivando primo tra 7 candidati.\nCandidato alle elezioni politiche italiane del 2013, viene rieletto deputato nelle liste del PD. Ne corso della XVII Legislatura \u00e8 stato Presidente della 5\u00aa Commissione Bilancio, Tesoro e Programmazione della Camera dei Deputati; eletto il 7 maggio 2013, \u00e8 stato riconfermato alla presidenza il 21 luglio 2015 con quasi il 90% dei voti della commissione. Il 26 e 27 maggio 2013 nelle elezioni amministrative, \u00e8 stato eletto consigliere comunale di Bisceglie per il Partito Democratico col maggior numero di preferenze nelle liste del centrosinistra, carica da cui si \u00e8 dimesso nell'aprile 2016. \u00c8 autore della proposta di legge sulla web tax (AC 1662), approvata con un emendamento alla legge di Stabilit\u00e0 2013 (comma 33 della legge n. 147 del 27 dicembre 2013) e poi cancellata da Matteo Renzi.\nIl 28 luglio 2016 il Parlamento ha approvato in via definitiva la nuova Legge di Bilancio (AC 3828), di cui Francesco Boccia \u00e8 primo firmatario. La Riforma del Bilancio dello Stato \u00e8 diventata legge con il voto favorevole di oltre l'80% delle forze parlamentari di Camera e Senato.\nNel 2017 sostiene il Governatore della Puglia Michele Emiliano come candidato alla segreteria del PD contro Matteo Renzi e Andrea Orlando ma il conterraneo arriver\u00e0 terzo. Nell'ottobre del 2018 Boccia stesso si candida alle consultazioni interne del Partito Democratico per il congresso, ottenendo 7537 preferenze. In occasione della convenzione nazionale del 3 febbraio annuncia il suo sostegno a Nicola Zingaretti alle primarie per la Segreteria nazionale previste per il 3 marzo 2019.\nIl 13 luglio 2019, durante l\u2019Assemblea Nazionale, il segretario Nicola Zingaretti lo nomina Responsabile Economia e societ\u00e0 digitale del Partito Democratico Dal 1\u00ba agosto 2019 \u00e8 stato componente della Commissione Parlamentare di Inchiesta sul Sistema bancario e finanziario della XVIII Legislatura.\nDal 5 settembre 2019 \u00e8 Ministro per gli affari regionali e le autonomie nel governo Conte II. A partire da marzo 2020, durante il lockdown per la pandemia di COVID-19, ha coordinato il rapporto tra Governo, Regioni ed enti locali per affrontare l\u2019emergenza sanitaria, contenere il contagio del virus e rafforzare la rete sanitaria territoriale pubblica. Nelle settimane del lockdown ha raccordato sul piano politico il lavoro del Commissario all\u2019emergenza COVID-19 Domenico Arcuri, con le Regioni attraverso la Conferenza delle Regioni e delle Province autonome nel reperimento e distribuzione di materiali sanitari, consumabili e non consumabili: dalle mascherine, ai tamponi, dai ventilatori polmonari ai macchinari per rafforzare i posti letto in terapia intensiva e sub intensiva. Insieme al Capo del Dipartimento della Protezione Civile, Angelo Borrelli, ha creato la task force di volontari (300 medici e 500 infermieri per gli ospedali e 1.500 operatori socio sanitari per carceri e Rsa) inviata negli ospedali delle zone del Paese maggiormente colpite dalla pandemia. \u00c8 sempre stato accanto ai volontari a bordo dei voli della Guardia di Finanza e dell\u2019Aeronautica militare che per numerose settimane hanno trasferito il personale sanitario nelle zone pi\u00f9 critiche.\nIl 18 marzo 2021 \u00e8 stato nominato dal Segretario PD, Enrico Letta, Responsabile Autonomie Territoriali ed Enti Locali della Segreteria nazionale del Partito democratico.\nCarriera accademica.\nDal 1994 al 1998 \u00e8 stato ricercatore presso l'European Institute, Economic and Social Cohesion Laboratory della London School of Economics. Nel 2002 \u00e8 stato \"visiting professor\" alla University of Illinois di Chicago, presso il College of Public Administration. Dal 1998 al 2005 \u00e8 stato direttore del CERST, Centro di ricerca per lo sviluppo del territorio dell'Universit\u00e0 Carlo Cattaneo di Castellanza.\nDal 2002 al 2016 \u00e8 stato professore associato di Economia aziendale presso la LIUC di Castellanza; \u00e8 stato autore di pubblicazioni scientifiche riguardo agli enti locali italiani e titolare, negli anni, per gli insegnamenti di: Analisi finanziaria degli Enti Pubblici\u00a0\u2013 Facolt\u00e0 di Economia, Corso di laurea di Economia Aziendale e Corso di laurea specialistica in Economia; Economia Pubblica - Facolt\u00e0 di Giurisprudenza, Corso di laurea in Giurisprudenza; Economia Pubblica - Facolt\u00e0 di Giurisprudenza, Corso di laurea Specialistica in Giurisprudenza; Economia delle Aziende e delle Amministrazioni Pubbliche 2 (finanza degli Enti Locali e di progetto) - Facolt\u00e0 di Economia, Corso di laurea in Economia Aziendale; Economia Pubblica - Facolt\u00e0 di Economia, Corso di laurea in Economia Aziendale; Economia Pubblica - Facolt\u00e0 di Ingegneria, Corso di laurea in Ingegneria Gestionale per la produzione aziendale.\nDal 2016 \u00e8 presidente del Centro di Ricerca interdisciplinare su Governance e Public Policies presso l'Universit\u00e0 degli Studi del Molise. L'anno seguente, \u00e8 stato relatore all'Agenzia di ricerche e legislazione di Beniamino Andreatta sul tema di una nuova tassa per i giganti dell'industria digitale.\nCaso di presunto plagio.\nNel 2016 ha partecipato a un concorso relativo a una procedura selettiva di chiamata per un professore universitario di seconda fascia bandito dall'Universit\u00e0 del Molise e, secondo quanto riportato dalla stampa, ha presentato una pubblicazione plagiata. La pubblicazione \u00e8 stata successivamente ritirata dall'Universit\u00e0 di Castellanza. Secondo l'interessato si trattava solo di una lettura consigliata inviata per errore tra le 12 pubblicazioni presentate per il concorso. Ma la pubblicazione compare come sua sia in una versione ufficiale del suo curriculum, sia come citazione di una sua pubblicazione. In una lettera la commissione giudicatrice ha comunicato al Rettore dell'Universit\u00e0 di aver dato riscontro di tale pubblicazione, ma di essersi concentrata su altri scritti. Nonostante questo parere, il Rettore Palmieri ha inviato in procura tutti gli atti relativi all'episodio.\nI professori Lucio Picci e Alberto Vannucci hanno presentato un esposto alla Procura della Repubblica di Campobasso evidenziando due articoli presentati al suddetto concorso. Ritenendo la notizia del plagio falsa e lesiva della reputazione, Francesco Boccia ha dichiarato di aver presentato un esposto alla procura di Trani e, per conoscenza, a quella di Campobasso. L'informazione apparsa sulla stampa non chiarisce da chi Francesco Boccia si sia sentito diffamato.\nAssociazionismo.\nNel 2015 \u00e8 tra i fondatori di Digithon, un\u2019associazione che si caratterizza per un appuntamento annuale di carattere internazionale che, attraverso un \"hackathon\" e dibattiti legati al mondo del digitale, promuove il confronto tra i giovani, il mondo digitale e investitori istituzionali e internazionali.\nOpere.\n\u00c8 autore di numerosi testi economico-finanziari:\nNumerosi anche i lavori parlamentari alcuni dei quali sono stati pubblicati:"}
{"id": "388231", "revid": "339392", "url": "https://it.wikipedia.org/wiki?curid=388231", "title": "Helene Lovejoy", "text": ""}
{"id": "388233", "revid": "287204", "url": "https://it.wikipedia.org/wiki?curid=388233", "title": "Radazza", "text": ""}
{"id": "388236", "revid": "339392", "url": "https://it.wikipedia.org/wiki?curid=388236", "title": "Head up display", "text": ""}
{"id": "388254", "revid": "6923", "url": "https://it.wikipedia.org/wiki?curid=388254", "title": "Repubblica delle banane", "text": "Repubblica delle banane \u00e8 un'espressione dispregiativa del linguaggio politico e giornalistico che indica, in genere, una piccola nazione, spesso latino-americana, europea o caraibica, instabile dal punto di vista politico, governata da un'oligarchia ricca e corrotta, la cui economia dipende solo da un modesto settore agricolo il cui controllo \u00e8 in mano a multinazionali.\nIl termine \u00e8 spesso usato nella polemica politica per affermare la sottomissione di uno stato sovrano alle ingerenze politiche ed economiche di soggetti statali ed economici esterni.\nStoria.\nIl termine \u00e8 una parola d'autore coniata dallo scrittore statunitense O. Henry in riferimento all'Honduras nel libro \"Cabbages and Kings\" del 1904.\nLa United Fruit Company e la Standard Fruit Company controllavano la produzione ed esportazione delle banane, il settore economico principale dell'Honduras e di altri paesi caraibici e sudamericani. Le due compagnie americane avevano un ruolo determinante nella vita politica locale, tanto che spesso la definizione di repubblica rappresentava un'etichetta di facciata per quelle che in realt\u00e0 erano dittature gestite da \u00e9lite locali in grado di garantirsi l'appoggio internazionale.\nNel 1954 il Colpo di Stato in Guatemala contro Jacobo Arbenz Guzm\u00e1n, chiamata in codice dalla CIA, Operazione PB Success, \u00e8 stato indotto dalla pressione di Allen Welsh Dulles e suo fratello John Foster Dulles, che avevano lavorato per la ditta di banane United Fruit Company e ne detenevano quote azionarie di maggioranza. Pablo Neruda denunci\u00f2 il dominio delle compagnie produttrici di frutta americane nella politica di molti stati latinoamericani nel poema \"La United Fruit Co.\".\nUtilizzo dell'espressione.\nLa locuzione \u00e8 entrata nel vocabolario quotidiano per indicare genericamente un regime dittatoriale e instabile, in cui le consultazioni elettorali sono pilotate, la corruzione \u00e8 endemica e diffusa cos\u00ec come una forte influenza straniera (che pu\u00f2 essere politica o economica - sia diretta, sia attraverso il governo interno). Per estensione, \u00e8 usata a volte per definire governi in cui un \"leader di partito\" forte concede vantaggi ad amici e sostenitori senza grande considerazione delle leggi e mettendo alla porta coloro che non l'hanno votato o appoggiato in senso economico e/o politico.\nLa \"repubblica delle banane\" nella satira viene spesso rappresentata come presieduta da una giunta militare che sopravvaluta il proprio potere e ne esaspera i simboli e le procedure.\nNella cultura di massa.\nMusica.\nL'album live di Lucio Dalla e Francesco De Gregori \"Banana Republic\", tratto dall'omonimo tour di successo, \u00e8 stato pubblicato nel 1979.\nVideogiochi.\nUn chiaro riferimento alla Repubblica delle Banane \u00e8 presente nei videogiochi della saga \"Tropico\", dove lo Stato in cui si svolgono le vicende \u00e8 appunto una Repubblica delle Banane, caratterizzata da una grande instabilit\u00e0 politica, sociale ed economica."}
{"id": "388256", "revid": "123350180", "url": "https://it.wikipedia.org/wiki?curid=388256", "title": "Teorema di Fubini", "text": "In analisi matematica, il teorema di Fubini, chiamato in onore del matematico italiano Guido Fubini, fornisce una condizione sufficiente affinch\u00e9 sia possibile effettuare l'inversione dell'ordine di integrazione. Una delle pi\u00f9 note applicazioni del teorema \u00e8 la valutazione dell'integrale di Gauss, un risultato fondamentale per la teoria della probabilit\u00e0.\nIl teorema.\nSiano formula_1 e formula_2 due spazi di misura \u03c3-finiti. Ad ogni funzione formula_3 che sia formula_4-misurabile su formula_5 e ad ogni formula_6 si pu\u00f2 associare una funzione formula_7 definita in formula_8 nel seguente modo:\nAnalogamente si definisce per ogni formula_10 la funzione formula_11 tale che:\nEntrambe le funzioni sono rispettivamente formula_13-misurabile e formula_14-misurabile.\nEnunciato.\nIl teorema afferma che:\nConseguenze.\nIl primo punto del teorema pu\u00f2 essere scritto in modo equivalente nel seguente modo:\nmentre le restanti due affermazioni comportano che se formula_3 \u00e8 una funzione formula_4-misurabile e se:\nallora gli integrandi nella relazione precedente sono finiti e uguali.\nCorollario.\nSe la funzione:\nsoddisfa le condizioni del teorema di Fubini, allora:\nquindi l'integrale doppio \u00e8 riconducibile al prodotto di due integrali semplici.\nIl teorema di Tonelli.\nIl teorema di Tonelli, cos\u00ec chiamato in onore del matematico italiano Leonida Tonelli, \u00e8 un teorema molto simile a quello di Fubini. La conclusione dei due teoremi \u00e8 la stessa, ma le ipotesi sono diverse. L'enunciato del teorema di Tonelli afferma che l'integrale di una funzione non negativa sul prodotto di due spazi sigma-finiti (rispetto alla misura prodotto) coincide con l'integrale iterato rispetto alle due misure. In particolare, se l'integrale iterato ha valore finito si pu\u00f2 applicare il teorema di Fubini e di conseguenza il valore dell'integrale \u00e8 indipendente dall'ordine di integrazione."}
{"id": "388259", "revid": "1305772", "url": "https://it.wikipedia.org/wiki?curid=388259", "title": "Sassafras albidum", "text": "Il sassofrasso o sassafrasso (Sassafras albidum ) \u00e8 una pianta arbustiva della famiglia delle Lauracee, diffusa in America settentrionale\nDalla sua radice si ricava un olio essenziale di colore giallo arancio, contenente safrolo, usato per profumare saponi, aromatizzare bevande e in preparati farmaceutici. Viene utilizzato per la fabbricazione della MDMA, droga semisintetica nota come \"ecstasy\"."}
{"id": "388260", "revid": "4711", "url": "https://it.wikipedia.org/wiki?curid=388260", "title": "Corrado di Franconia", "text": ""}
{"id": "388263", "revid": "201394", "url": "https://it.wikipedia.org/wiki?curid=388263", "title": "Relapse Records", "text": "La Relapse Records \u00e8 una etichetta indipendente di Filadelfia, Pennsylvania, basata soprattutto sulla musica metal. Venne fondata da Matt Jacobson nell'agosto del 1990 ad Aurora, Colorado. L'etichetta \u00e8 specializzata in variet\u00e0 estreme e sperimentali dell'heavy metal, con un occhio di riguardo per il death metal ed il grindcore. Si tratta forse dell'etichetta pi\u00f9 famosa del mondo per questi generi, avendo messo sotto contratto band molto influenti ed importanti, come Nile, Cephalic Carnage e Nasum ."}
{"id": "388266", "revid": "122902588", "url": "https://it.wikipedia.org/wiki?curid=388266", "title": "Carburante", "text": "Carburante indica il combustibile utilizzato per l'alimentazione di alcuni motori a combustione interna, pi\u00f9 precisamente quelli ad accensione comandata (ad esempio a ciclo Otto); lo stesso termine, per estensione, \u00e8 spesso usato (seppure impropriamente) per indicare anche quei combustibili che alimentano i motori ad accensione per compressione (ad esempio il motore Diesel).\nEtimologia.\nIl termine deriva dal fatto che nella maggior parte dei casi la capacit\u00e0 energetica dei combustibili dipende dall'apporto di carbonio non combinato con l'ossigeno.\nPer questo motivo nel motore endotermico, ha preso il nome di carburatore l'organo che serve per dosare il carburante e l'aria comburente, prima della immissione in camera di combustione.\nIn senso figurato la parola carburante ha finito per indicare una sorgente preziosa di energia, adatta per scopi nobili. Si dice infatti \"carburare bene\" quando ci si trova nelle condizioni ideali per sfruttare al massimo le proprie energie fisiche e mentali.\nCaratteristiche.\nPer essere correttamente utilizzato un carburante deve presentare particolari propriet\u00e0 fisico-chimiche, adeguate al tipo di motore a cui \u00e8 destinato, per ottenere una combustione completa e per ridurre al minimo gli effetti inquinanti degli scarichi nell'atmosfera. Ad esempio la benzina per i cosiddetti motori ad accensione comandata deve contenere additivi antidetonanti (una volta era usato il piombo tetraetile).\nAlcuni comuni carburanti sono:"}
{"id": "388267", "revid": "6923", "url": "https://it.wikipedia.org/wiki?curid=388267", "title": "Napata", "text": "Napata (\"N\u00e0pata\"; in egizio \"Np.t\"; in greco \u03c4\u1f70 \u039d\u03ac\u03c0\u03b1\u03c4\u03b1 e \u039d\u03b1\u03c0\u03ac\u03c4\u03b1\u03b9; in latino \"Nap\u0103ta;\" in meroitico \"Napa\") \u00e8 una localit\u00e0 situata nella antica Nubia. Il nome attuale \u00e8 Gebel Barkal (Sudan), ed \u00e8 situata sulla riva orientale del Nilo nei pressi della citt\u00e0 di Karima (18,5\u00b0 N, 31,9\u00b0 E) (circa 400 km a nord della capitale Khartum). Il sito era occupato da una citt\u00e0 che costituiva l'insediamento permanente pi\u00f9 meridionale del Nuovo Regno d'Egitto (XVI-XI secolo a.C.) e il principale centro di culto nubiano del dio Amon. Fu la capitale della XXV dinastia egizia (di origini nubiane) e, dopo la sua caduta nel 663 a.C., del Regno di Kush. Nel 593 a.C. fu saccheggiata dagli egizi e la capitale kushita fu trasferita a Meroe. La citt\u00e0 fu saccheggiata una seconda volta dai Romani nel 23 a.C. ma fu ricostruita e continu\u00f2 a prosperare come centro di culto di Amon.\nI termini \"Napata\" o \"Periodo napatano\" possono anche riferirsi al storia del regno kushita dalla sua ascesa intorno al 750 a.C. fino al 270 a.C., quando Napata perse il primato politico in favore di Meroe, nuovo centro di potere e di sepoltura dei reali. Il periodo successivo della storia kushita \u00e8 infatti quello detto \"meroitico\" che si concluse con il crollo del regno.\nLe \"\"gole di Napata\" sono citate nel opera \"Aida\" di Giuseppe Verdi.\nStoria.\nOrigini.\nLa fondazione di Napata \u00e8 attribuita a Thutmose III intorno al 1450 a.C., contestualmente cio\u00e8 all'occupazione egizia stabile della Nubia ed all'identificazione del sito di Gebel Barkal quale confine meridionale del Nuovo Regno d'Egitto. Nel 1075 a.C., il Sommo Sacerdote di Amon a Tebe, capitale dell'Egitto, divenne abbastanza potente da limitare il potere del faraone Smendes della XXI Dinastia post-Ramesside sull'Alto Egitto. Questo fu l'inizio del Terzo Periodo Intermedio (1075-664 a.C.). La frammentazione del potere in Egitto permise ai nubiani di riconquistare l'autonomia, sancita dalla fondazione del Regno di Kush che a Napata ebbe la sua capitale. Una stele eretta a Napata nel VIII secolo a.C. presenta un re kushita (il cui titolo \u00e8 stato martellato) come l'unico sovrano legittimato dal dio Amon, nominando i re e i capi libici che condividevano l'Egitto a quel tempo e derivavano la loro legittimit\u00e0 dalla discrezione dei militari che li appoggiavano .\nNapata capitale della Nubia e dell'Egitto.\nNel 750 a.C. Napata era una citt\u00e0 sviluppata, mentre l'Egitto soffriva ancora di instabilit\u00e0 politica. Re Kashta, il cui nome egizio significa appunto \"il Kushita\"\", ne approfitt\u00f2 e attacc\u00f2 l'Alto Egitto. La sua politica fu perseguita dai successori Pianki e Shabaka (721-707 a.C.) che alla fine portarono l'intera Valle del Nilo sotto il controllo kushita nel secondo anno del suo regno. Complessivamente, i re kushiti governarono l'Alto Egitto per circa un secolo e l'intero Egitto per circa 57 anni, dal 721 al 664 a.C. Essi costituiscono la XXV dinastia egizia riportataci da Manetone.\nL'impero egiziano riunito sotto la XXV Dinastia era esteso quanto il Nuovo Regno di Thutmose e inaugur\u00f2 una rinascita. La religione, le arti e l'architettura furono riportate all'antica magnificenza. Taharqa e i suoi successori costruirono o restaurarono templi e monumenti lungo tutto il Nilo: a Menfi, Karnak, Kawa, Gebel Barkal, ecc.\nIl regno di Taharqa e quello del successore Tanutamani furono segnati dai conflitti con l'impero neo-assiro. Intorno al 670 a.C., l'imperatore Esarhaddon (681-669 a.C.) conquist\u00f2 il Basso Egitto ma permise ai regni locali di esistere per arruolarli come suoi alleati contro i sovrani kushiti dell'Alto Egitto, accettati con riluttanza dai potentati del Delta del Nilo. Quando Assurbanipal succedette a Esarhaddon, Taharqa convinse alcuni governanti del Basso Egitto alla ribellione contro gli assiri. Assurbanipal stronc\u00f2 per\u00f2 la coalizione e deport\u00f2 i leader egizi nella sua capitale, Ninive, nominando il capo libico Necao, sovrano di Menfi e Sais: Necao I fu il primo re della XXVI dinastia egizia (664-525 a.C.), nota anche come \"dinastia Sa\u00efte\". Nel 664 a.C., gli Assiri diedero il colpo finale, saccheggiando Tebe e Menfi. Lo stesso anno, Taharqa mor\u00ec. Il nuovo re kushita, Tanutamani (664\u2013653 a.C.), uccise Necao I quello stesso anno quando tent\u00f2 d'invadere il Basso Egitto. Tuttavia, Tantamani non fu in grado di sconfiggere gli Assiri, che sostenevano il figlio di Necao, Psammetico I. Tanutamani alla fine abbandon\u00f2 il suo tentativo di conquistare il Basso Egitto e si ritir\u00f2 a Napata. Tuttavia, la sua autorit\u00e0 sull'Alto Egitto fu riconosciuta fino al suo ottavo anno di regno (656 a.C.), quando Psammetico I invi\u00f2 una flotta navale nell'Alto Egitto e riusc\u00ec a porre tutto l'Egitto sotto il suo controllo.\nLa XXV Dinastia si concluse con la ritirata dei suoi governanti a Napata. Fu l\u00ec (a El-Kurru e Nuri ) che tutti i faraoni della XXV Dinastia furono sepolti sotto le prime piramidi che la valle del Nilo aveva visto dal Medio Regno. La dinastia fondata da Kashta continu\u00f2 a governare lo stato kushita che fior\u00ec a Napata e poi a Mero\u00eb almeno fino al II secolo d.C.\nNapata capitale del Regno di Kush.\nNapata rimase il centro del Kush per altre due generazioni, dal 650 al 590 a.C. La sua economia era essenzialmente basata sull'oro ed aveva nell'Egitto della XXVI dinastia un importante alleato economico. L'architettura, i dipinti e altre forme artistiche e culturali di Napata erano estese a tutto il paese. Le usanze funerarie praticate erano quelle egizie, inclusa la rediviva moda delle piramidi. Inoltre, diverse antiche divinit\u00e0 egizie erano adorate: il dio pi\u00f9 importante era il tebano Amon e il Tempio di Amon ed il Tempio di Mut erano i pi\u00f9 importanti di Napata, situato ai piedi del Gebel Barkal.\nDopo la conquista achemenide dell'Egitto, Napata perse la sua influenza economica. La stessa regione di Napata si stava inaridendo e perdendo bestiame e messi. Un \"raid\" achemenide colp\u00ec gravemente Napata nel 591 a.C. Cresceva nel frattempo, a discapito di Napata, il potere politico ed economico di Mero\u00eb. La c.d. \"isola di Mero\u00eb\", una penisola formata dal Nilo e dal fiume Atbarah, era un'area ricca di ferro che stava diventando una fonte essenziale di ricchezza. Meroe alla fine divenne la capitale politica del Regno di Kush, portando all'abbandono di Napata che mantenne per\u00f2 il ruolo di \"capitale religiosa\" in quanto sede dell'incoronazione del sovrano meroitico.\nAi tempi di Augusto, Napata era la capitale del regno kushita e fu conquistata dai Romani nel 23 a.C. Infatti, per far fronte ad una rivolta scoppiata ad Alessandria d'Egitto nel 25 a.C., il governatore dell'Egitto romano Publio Petronio richiam\u00f2 le truppe dalla frontiera meridionale egiziana. La Candace (regina reggente di Meroe), approfitt\u00f2 della situazione ed invase l'Egitto, penetrando nel territorio della Tebaide e saccheggiando i templi di File. Petronio condusse allora 10.000 uomini in una campagna militare nel Kush, 870 miglia a sud di Assuan, per respingere l'esercito invasore che fu sconfitto nel 24 a.C. In seguito, i legionari marciarono fino a Napata che fu saccheggiata. La Candace, costretta da Petronio al pagamento di pesanti tributi, si rivolse ad Ottaviano con il quale sanc\u00ec un trattato di pace. Nella \"Res gestae divi Augusti\" ( \"Atti del divo Augusto\"), Augustus sostiene che \"una penetrazione \u00e8 stato fatto per quanto riguarda la citt\u00e0 di Napata, che \u00e8 accanto a Meroe.\nDopo il sacco romano, Napata fu restaurata dal re Natakamani, che rinnov\u00f2 il tempio di Amon e costru\u00ec un palazzo. Successivamente, il sito fu abbandonato, i suoi edifici saccheggiati e distrutti. Ci sono prove circostanziali che questo potrebbe essere stato il risultato di cambiamenti religiosi.\nCon il lento declino del regno di Meroe, conclusosi col completo collasso nel 350 d.C. circa, la citt\u00e0 perse importanza e venne distrutta dai romani.\nSuccessivamente si riprese ma mai torn\u00f2 all'antico splendore e potenza. Ospita le rovine di numerosi templi e palazzi tra i quali un tempio di Amon ed uno di Mut.\nEconomia.\nSituata in quello che oggi \u00e8 il Sudan centrale, il regno di Napata disponeva di molte risorse. Molti giacimenti di rame e oro sfruttabili erano presenti in Nubia e l'agricoltura vi era possibile come in tutta la Valle del Nilo, mentre le piogge invernali saheliane facilitavano la pastorizia. Gli scavi archeologici a Gash-Barka hanno anche rivelato interessanti flussi commerciali, in particolare di incenso e gomme aromatiche ottenute dalla \"boswellia\", tra il sud della penisola arabica e il Mediterraneo attraverso Bab-el-Mandeb, la regione nubiana e le oasi del deserto libico. Questa rotta permette di raggiungere il Mediterraneo dall'Arabia senza passare per il Levante e quindi di evitare le tasse che vi si praticavano. Alcune potenze levantine, come gli Assiri durante il VII secolo a.C., con le loro alte tasse sui commerci, spinsero i mercanti a prediligere la rotta africana."}
{"id": "388270", "revid": "767487", "url": "https://it.wikipedia.org/wiki?curid=388270", "title": "Neurosis", "text": "Neurosis sono un gruppo sludge/post metal statunitense, emerso da Oakland. Il loro sound, unico nel suo genere, rielabora influenze dall'hardcore punk, dal doom metal, dal dark ambient, dall'industrial e dalla musica tribale, cos\u00ec come incorpora di elementi di indie rock, folk e crust punk. Sono considerati tra i pionieri del proprio genere. Il critico Brian Russ li ha etichettati come \"atmospheric hardcore\".\nStoria.\nVerso la fine del 1985, Scott Kelly, Dave Edwardson e Jason Roeder (tutti ex componenti dei Violent Coercion) fondarono una band di hardcore gradualmente progredito attraverso una variet\u00e0 di diversi stili musicali, arrivando a comporre una miscela tra heavy metal e musica acustica, e sonorit\u00e0 minimalistiche che si rivelarono influenti nella scena doom metal.\nAnche se i Neurosis sono entrati a far parte dalla corrente hardcore punk, per via dei primi lavori che facevano parte di questo genere, la band ha costantemente evoluto il proprio sound arrivando poi ad un genere che pu\u00f2 essere considerato come apocalyptic folk.\nIl sound dei Neurosis ricorda a volte i lavori pi\u00f9 sperimentali degli Swans e dei Pink Floyd. Ci\u00f2 che resta maggiormente delle influenze hardcore punk nel loro stile \u00e8 il modello vocale di Scott Kelly e Steve Von Till, anche se talvolta ricorrono all'utilizzo di tecniche di canto classiche dell'heavy metal.\nLa loro costante evoluzione ha senza dubbio visto l'allontanamento e le critiche da parte dei loro fan originali, anche se ci\u00f2 ha guadagnato consensi da critici e nuovi ascoltatori.\nDal 1990 al 1993, Adam G. Kendall \u00e8 stato assunto per realizzare gli effetti visivi e suonare dal vivo con la band. In seguito alla sua dipartita dai tour, Pete Inc. occup\u00f2 di questo ruolo, nonostante Kendall continu\u00f2 a contribuire per gli effetti speciali dal vivo fino al 1997. Kendall gir\u00f2 anche delle scene per il video di \"Locust Star\". Josh Graham si assunse al ruolo degli effetti visivi nel 2000, ed \u00e8 ancora con la band attualmente, ed ha realizzato l'artwork per l'album del 2007 \"Given to the Rising\" e del 2004 \"The Eye of Every Storm\".\nTalvolta sperimentali e psichedelici, gli effetti visivi hanno contribuito ad una migliore reputazione dei Neurosis nelle performance dal vivo. La maggior parte degli effetti durante il tour di \"Through Silver in Blood\" possono anche essere ritrovati nel film Altered States. Gran parte dei loro DVD dal vivo sono ripresi da Josh Graham, e vi sono stati inseriti dei video aggiuntivi di Chad Rullman.\nInoltre, la band ha fondato una propria etichetta indipendente, la Neurot Recordings, che, oltre al materiale che viene pubblicato da Neurosis e dai progetti correlati, \u00e8 divenuta in breve tempo un'etichetta che produce altri gruppi musicali."}
{"id": "388271", "revid": "287204", "url": "https://it.wikipedia.org/wiki?curid=388271", "title": "KPDF", "text": "KPDF \u00e8 un lettore PDF libero, integrato con l'ambiente desktop KDE fino alla serie 3.5, basato su Xpdf.\nAlcune delle sue caratteristiche sono:\nKPDF, inoltre, utilizza l'architettura KParts di KDE, e per questo pu\u00f2 essere anche integrato in Konqueror.\nIn KDE 4 \u00e8 stato sostituito dal derivato Okular che ne espande le funzionalit\u00e0."}
{"id": "388277", "revid": "1522738", "url": "https://it.wikipedia.org/wiki?curid=388277", "title": "Shermy", "text": ""}
{"id": "388282", "revid": "647919", "url": "https://it.wikipedia.org/wiki?curid=388282", "title": "Armoniche", "text": ""}
{"id": "388283", "revid": "247222", "url": "https://it.wikipedia.org/wiki?curid=388283", "title": "Armonico", "text": ""}
{"id": "388286", "revid": "77358", "url": "https://it.wikipedia.org/wiki?curid=388286", "title": "Canone Cinese", "text": ""}
{"id": "388293", "revid": "729019", "url": "https://it.wikipedia.org/wiki?curid=388293", "title": "Curtiss P-36 Hawk", "text": "Il Curtiss P-36, conosciuto anche come Curtiss Hawk Model 75, \u00e8 un caccia statunitense dei tardi anni trenta all'epoca molto diffuso ed apprezzato a livello mondiale, ma aveva una possibilit\u00e0 di crescita tecnica assai limitata e quindi una vita operativa utile piuttosto breve. Grazie all'adozione della struttura metallica monoplano e del carrello retrattile, segn\u00f2 se non altro l'importante passaggio storico dalla vecchia concezione di aereo da caccia, biplano con cabina aperta, a quella pi\u00f9 moderna. Nonostante queste caratteristiche, dopo il primo anno della seconda guerra mondiale si rivel\u00f2 superato.\nStoria del progetto.\nNegli anni trenta il progresso aeronautico, che fino ad allora si era limitato a migliorare le tecnologie utilizzate nella prima guerra mondiale, entr\u00f2 gradualmente nell'era della struttura monoplana e metallica, inizialmente con i plurimotori (che non avevano necessit\u00e0 di essere molto agili ma assai veloci, sia come trasporti che come bombardieri), poi con i caccia che dovevano essere veloci, agili e robusti. A met\u00e0 degli anni '30 del secolo scorso la concretizzazione degli sforzi si materializz\u00f2 in vari modelli: il sovietico Polikarpov I-16, il tedesco Messerschmitt Bf 109, l'inglese Hawker Hurricane e il prototipo della Curtiss, il \"Model 75\" (il futuro P-36).\nIl Model 75 nacque su iniziativa privata dell'azienda ed aveva tutte le caratteristiche di un caccia \"moderno\": abitacolo chiuso, ala bassa e carrello retrattile. Il prototipo, denominato Y1P-36, vol\u00f2 la prima nell'aprile del 1935, super\u00f2 le prove nel 1937 e l'US Army ne ordin\u00f2 210 esemplari. Le consegne iniziarono nella primavera del 1938 con il P-36A e finirono all'inizio del 1939 con il P-36C, migliorato nell'armamento e nel motore.\nTecnica.\nEra un caccia terrestre monoplano e monoposto, carrello retrattile e aveva nelle versioni originarie due Mitragliatrici entrambe Browning, una pesante Browning M2 calibro .50 in (12,7 mm) ed una leggera Browning M1919 da .30-06 in (7,62 mm). Quest'ultima sui velivoli britannici venne sostituita da una Vickers K.\nIl Model 75 originario era motorizzato con un radiale (cio\u00e8 un motore con i cilindri disposti come i raggi di una stella) Wright XR-1670-5 raffreddato ad aria da 900 CV, che aveva una configurazione a doppia stella e 14 cilindri complessivi. A causa del rinvio della gara per scegliere un nuovo caccia per l'US Army, fu nel frattempo sostituito con un XR-1820 leggermente potenziato, ma vennero montati anche altri modelli, progressivamente potenziati, fino ad arrivare a 1\u00a0200\u00a0hp.\nEssenzialmente di struttura metallica e di costruzione assai robusta, era troppo pesante per la potenza disponibile, tanto che le sue prestazioni era accettabili solo in configurazioni pi\u00f9 leggere rispetto a quelle che poi sarebbero state usate operativamente. La maneggevolezza, grazie ad alettoni efficaci e leggeri, era tuttavia ottima; gli esemplari della prima serie presentavano per\u00f2 alcuni problemi con gli scarichi del motore, il carrello d'atterraggio e la debolezza di alcune parti della fusoliera, limitandone di fatto le prestazioni consentite, come per esempio la velocit\u00e0 che non doveva oltrepassare i 402\u00a0km/h, fino a quando il problema venne risolto. Questo port\u00f2 ad apprezzabili ritardi nella messa a punto del modello: perdere un paio d'anni in quel contesto di rapidi progressi pose indubbiamente una grave ipoteca sull'efficacia che l'aereo avrebbe potuto garantire.\nImpiego operativo.\nPer essere un aereo prebellico e abbastanza costoso, il Curtiss Hawk monoplano (in precedenza vi erano stati vari modelli biplani con lo stesso nome) ebbe un grande successo, con oltre 1\u00a0100 esemplari prodotti per i clienti di quattro continenti. Negli USA venne ordinato in 210 esemplari, considerati assai affidabili e molto manovrabili, nonostante i problemi di messa a punto non fossero inizialmente mancati. Quattro P-36 (dei 39 disponibili) combatterono anche durante l'attacco giapponese a Pearl Harbor, abbattendo due bombardieri Nakajima B5N, le prime vittorie aeree americane nella guerra.\nNoto all'estero come H-75 o P-75, Mohawk o altri nomi ancora, venne usato da Gran Bretagna, Cina, Thailandia, Paesi Bassi, Argentina e molti altri paesi, tra cui persino la Finlandia, che ne ebbe alcuni ex-francesi catturati dalla Germania durante le sue azioni di conquista in Occidente.\nIl principale acquirente fu per\u00f2 la Francia, dove l'Arm\u00e9e de l'air ordin\u00f2 non meno di quattro versioni dell'H-75 motorizzate con vari tipi di motori da 900 CV fino ai potenti, ma non molto affidabili, Wright da 1.200. L'armamento era costituito da mitragliatrici leggere francesi di calibro 7,5, nel primo modello 4, gli altri ne ebbero 6 con il raddoppio delle armi alari. La velocit\u00e0 arrivava tra i 480 e i 520\u00a0km/h, ma solo nelle promesse della ditta Curtiss: in realt\u00e0 in condizioni operative erano pi\u00f9 lenti di almeno 30\u00a0km/h. Il Curtiss P-36 costava oltretutto il doppio rispetto al francese Morane-Saulnier MS.406 ma in battaglia si fece valere reclamando 230 aerei tedeschi abbattuti (pi\u00f9 altri 80 probabili) contro la perdita diretta di una trentina di macchine. Dei primi 11 assi francesi, 7 pilotavano il P-36. In realt\u00e0 essi non furono certo tanto efficaci, dal momento che le vittorie sono molto difficili da rilevare da parte dei cacciatori in un combattimento aereo. Tuttavia appare certo l'8 a 1 ottenuto contro una formazione di caccia tedeschi Bf-109D in un'occasione ben documentata che cre\u00f2 scalpore per il risultato, segnando la fine del modello \"Dora\" di tale velivolo; i tedeschi si sarebbero poi guardati dal combattere troppo ravvicinati ai Curtiss, cercando di far valere le loro migliori prestazioni complessive del successivo \"Emil\".\nIn seguito gli esemplari in dotazione alla Repubblica di Vichy si scontrarono con gli aerei Alleati in Africa nel 1942, dove abbatterono almeno 7 Grumman F4F Wildcat della US Navy contro la perdita di una quindicina di velivoli e 8 piloti durante l'Operazione Torch. Altre macchine vennero perdute al suolo, negli attacchi aerei.\nIn tutto i francesi ricevettero oltre 300 macchine: 173 A-1, 150 A-2 con 6 mitragliatrici e un motore potenziato, 110 A-3 e 6 A-4, ma gli ordini erano molto pi\u00f9 consistenti e richiedevano anche 140 esemplari del successivo Curtiss P-40. A causa dell'invasione tedesca ai danni della Francia, molti esemplari (225) furono girati alla Gran Bretagna che li chiam\u00f2 Mohawk impiegandoli per compiti addestrativi. Gli inglesi avevano avuto gi\u00e0 modo di apprezzare la maneggevolezza \"splendida\" che questo caccia possedeva allorch\u00e9 il 139\u00ba francese venne sottoposto a valutazione dalla RAF.\nPraticamente tutti gli utilizzatori di queste macchine robuste ne fecero un qualche impiego bellico, inclusi i Thailandesi contro la Francia nel 1940, ma solo i francesi ne ebbero uno assolutamente significativo, bench\u00e9 sfortunato.\nQuesto aereo fu importante anche perch\u00e9 la Curtiss lo us\u00f2 come base per lo sviluppo del pi\u00f9 famoso P-40, un poco come in Italia lo fu per il Macchi M.C.200/MC.202."}
{"id": "388296", "revid": "363629", "url": "https://it.wikipedia.org/wiki?curid=388296", "title": "Motore a reazione", "text": "Un motore a reazione o motore a getto (o, con un anglicismo, motore \"jet\") \u00e8 un motore che trasforma l'energia chimica del combustibile in energia cinetica dei combusti detti quindi \"getto\", per sfruttare il principio di azione e reazione esteso. La spinta di reazione, che attua il movimento, \u00e8 proporzionale alla portata in massa dei gas che passano nel motore e alla differenza fra la loro velocit\u00e0 di scarico e la velocit\u00e0 di avanzamento dell'aereo. \nQuesta definizione comprende propulsori a turbogetto, a turboventola, a razzo, statoreattori, pulsoreattori e ad idrogetto. In generale, la maggior parte dei propulsori a getto sono motori a combustione interna, anche se esistono forme senza combustione. L'esempio pi\u00f9 semplice di spinta di reazione \u00e8 il rinculo che si nota durante lo sparo delle armi da fuoco: queste ricevono una spinta di reazione opposta alla direzione di uscita del proiettile, proporzionale alla massa ed alla velocit\u00e0 dei gas prodotti dalla cartuccia di lancio deflagrante.\nNell'uso comune, il termine 'propulsore a getto' fa riferimento ad un propulsore a combustione interna detto turbogas, composto tipicamente da un compressore dinamico (assiale o centrifugo) mosso da una turbina (\"Ciclo Brayton\"), dove l'energia residua dei gas combusti viene convertita in spinta attraverso un ugello di scarico. Questi tipi di motori sono impiegati negli aerei a getto per i viaggi a lunga distanza. I primi aerei di questo tipo impiegavano propulsori a turbogetto, che erano relativamente inefficienti per i voli subsonici. Gli aerei moderni impiegano generalmente propulsori a turboventola, che permettono di aumentare le velocit\u00e0 e, sulle lunghe distanze, una maggiore efficienza rispetto ad altre forme di trasporto.\nStoria.\nL'idea alla base dei propulsori a getto risale ad un periodo antecedente al primo secolo a.C., quando Erone di Alessandria, un matematico dell'Antica Grecia descrisse l'Eolipila. Questa macchina impiegava la potenza del vapore, diretta attraverso due ugelli in modo da far ruotare rapidamente una sfera attorno al proprio asse. Si pensa che non sia stata impiegata per fornire potenza meccanica e che le potenziali applicazioni pratiche di questa invenzione non siano state riconosciute: il dispositivo fu considerato all'epoca una semplice curiosit\u00e0.\nLa propulsione a getto vera e propria avvenne con l'invenzione dei razzi in Cina nel XIII secolo. Inizialmente lo scarico del razzo era impiegato per i fuochi d'artificio, ma gradualmente l'idea evolse nello sviluppo di armi. Successivamente la tecnologia incontr\u00f2 uno stallo per centinaia di anni.\nNel 1910 l'ingegnere Henri Coand\u0103 progett\u00f2, costru\u00ec e pilot\u00f2 il primo aereo con propulsore a \"termogetto\", noto come Coand\u0103-1910. L'aereo venne impiegato pubblicamente nel secondo salone aeronautico internazionale di Parigi. Il motore era a pistoni, con quattro cilindri, che alimentava un compressore. All'aeroporto di Issy-les-Moulineaux, nei pressi di Parigi, Coand\u0103 perse il controllo dell'aereo, che usc\u00ec di pista e si incendi\u00f2. Fortunatamente l'inventore riusc\u00ec ad allontanarsi e a riportare solo leggere ferite alle mani e al volto. In quel periodo Coand\u0103 abbandon\u00f2 gli esperimenti a causa dello scarso interesse del pubblico e delle istituzioni scientifiche e ingegneristiche. Sarebbero passati circa 30 anni prima del successivo aereo a termogetto, il Caproni Campini N.1 (chiamato a volte C.C.2).\nNel 1913 Ren\u00e9 Lorin propose una forma di propulsore chiamata pulsoreattore, che avrebbe dovuto essere pi\u00f9 efficiente. Tuttavia non riusc\u00ec a raggiungere velocit\u00e0 sufficienti per diventare operativo, e per qualche tempo il concetto rimase relegato alla sola teoria.\nCiononostante, gli ingegneri iniziarono a capire che i motori a pistoni possedevano limiti intrinseci, in particolare l'efficienza delle eliche. Questa efficienza sembrava raggiungere il culmine quando le punte delle pale dell'elica raggiungevano la velocit\u00e0 del suono. Se le prestazioni di un propulsore, e quindi di un aereo, dovevano superare questa barriera, allora era necessario impiegare un progetto di motore o addirittura di sistema propulsivo radicalmente diverso. Questa fu la motivazione per lo sviluppo dei propulsori a turbina a gas, detti comunemente motori a getto. Essi divennero rivoluzionari nell'aviazione al pari del primo volo dei Fratelli Wright.\nI primi tentativi nello sviluppo di motori a getto consistevano in progetti ibridi, nei quali una fonte di potenza esterna comprimeva l'aria. Questa era mescolata con il carburante e bruciata per produrre il getto di spinta. In tale sistema, chiamato termogetto da Secondo Campini, l'aria era compressa da una ventola guidata da un motore convenzionale a pistoni. Altri esempi di una tale soluzione sono: l'aereo Coand\u0103-1910 di Henri Coand\u0103, il Caproni Campini N.1 e il propulsore giapponese Tsu-11, progettato per gli aerei kamikaze Ohka verso la fine della seconda guerra mondiale. Nessuno ebbe ampio successo, e il C.C.2 risult\u00f2 pi\u00f9 lento rispetto ad un aereo analogo con motore tradizionale ad elica.\nIl punto di svolta nel raggiungimento di un propulsore a getto vantaggioso fu l'introduzione della turbina a gas, usata per estrarre energia dal propulsore stesso in modo da pilotare il compressore. La turbina a gas non era stata sviluppata negli anni trenta, bens\u00ec risaliva a molto tempo prima: in Inghilterra venne accettato il brevetto di una turbina stazionaria a John Barberun nel 1791. La prima turbina a gas in grado di autosostenersi venne costruita nel 1903 dall'ingegnere norvegese \u00c6gidius Elling, ma i limiti nel progetto e nelle tecnologie ingegneristiche e metallurgiche ne impedirono la produzione. I problemi principali erano costituiti dalla sicurezza, dall'affidabilit\u00e0 e dal peso, specialmente in impieghi prolungati.\nNel 1915, in Ungheria, l'ingegnere Albert Fon\u00f3 intravide una soluzione per l'aumento della gittata dell'artiglieria. L'idea prevedeva un proiettile lanciato da un cannone che possedeva una unit\u00e0 di propulsione a statoreattore. In questo modo era possibile raggiungere distanze superiori nonostante basse velocit\u00e0 iniziali, e si potevano impiegare cannoni relativamente leggeri per l'impiego di proiettili pesanti. Fon\u00f3 inoltr\u00f2 la sua idea all'esercito austro-ungherese, ma venne rifiutata. Nel 1928 richiese un brevetto in Germania per un aereo alimentato da statoreattori supersonici. Il brevetto venne concesso quattro anni pi\u00f9 tardi.\nIl primo brevetto per l'impiego di una turbina a gas nell'aeronautica venne concesso nel 1921 al francese Maxime Guillaume. Il tipo di propulsore proposto era un turbogetto a flusso assiale.\nEdgar Buckingham, dell'ufficio brevetti statunitense, pubblic\u00f2 nel 1923 un rapporto dove era presente dello scetticismo sulla competitivit\u00e0 economica dei nuovi propulsori in rapporto con quelli ad elica alle basse altitudini e velocit\u00e0 dell'epoca: \"non sembra esserci attualmente alcuna prospettiva, in questo tipo di propulsione a getto, di raggiungimento di un qualche valore pratico, anche per scopi militari.\".\nNegli anni trenta, il motore a pistoni, nelle sue varie forme (radiale rotativo e statico, raffreddato ad aria e a liquido), era il solo tipo di propulsore disponibile ai progettisti di aerei. Questa situazione continu\u00f2 ad essere accettabile per le scarse prestazioni allora richieste agli aerei.\nNel 1928 un cadetto del \"College Cranwell\" della RAF di nome Frank Whittle inoltr\u00f2 formalmente ai suoi superiori la sua idea per un propulsore a turbogetto, progetto che svilupp\u00f2 ulteriormente nell'ottobre dell'anno successivo. Il 16 gennaio 1930 fece richiesta di un primo brevetto (concesso nel 1932), che conteneva il progetto di un compressore assiale a due stadi che alimentava un compressore centrifugo. I compressori assiali erano diventati impiegabili nella pratica grazie alle idee di Alan Arnold Griffith, contenute in suo articolo del 1926 (\"An Aerodynamic Theory of Turbine Design\"). Whittle riusc\u00ec a mettere in funzione il suo primo motore nell'aprile 1937. Era raffreddato a liquido e comprendeva una pompa per il combustibile. Whittle e il suo gruppo tuttavia si trovarono quasi nel panico quando il propulsore non si spense, accelerando anche dopo l'esaurimento del carburante. Si scopr\u00ec che il carburante era fuoriuscito e filtrato nel motore, accumulandosi in piccole pozze. Quindi il motore non si ferm\u00f2 fino all'esaurimento di tutto il quantitativo di carburante che era fuoriuscito. Whittle non riusc\u00ec a suscitare l'interesse del governo nell'invenzione, e lo sviluppo continu\u00f2 lentamente.\nNel 1935 Hans von Ohain inizi\u00f2 a lavorare su un progetto simile in Germania in modo indipendente da Whittle. Ohain disse di non aver letto il brevetto di Whittle, e Whittle gli credette. Il suo primo propulsore era strettamente sperimentale e poteva funzionare solo con una sorgente di potenza esterna. Ciononostante riusc\u00ec a dimostrare il concetto di base. Ohain in seguito conobbe Ernst Heinkel, uno dei maggiori industriali nel campo aeronautico dell'epoca, che vide immediatamente le potenzialit\u00e0 del progetto. Heinkel aveva recentemente acquistato la \"Hirth engine company\", e Ohain, assieme a Max Hahn iniziarono a lavorare in questa nuova divisione. Il primo propulsore centrifugo, l'Heinkel HeS 1 era in funzione a settembre 1937. A differenza del progetto di Whittle, Ohain impieg\u00f2 come carburante l'idrogeno, spinto con pressione esterna. I progetti successivi culminarono nel propulsore Heinkel HeS 3, alimentato a benzina ed in grado di generare di spinta. Installato sulla fusoliera dell'Heinkel He 178, l'aereo decoll\u00f2 ai comandi di Erich Warsitz nelle prime ore della mattina del 27 agosto 1939. L'He 178 fu il primo aereo a getto del mondo.\nIn Italia un motogetto \"Campini\" azionato da un 12 cilindri a V Isotta Fraschini Asso L.121 RC.40 raffreddato a liquido dalla Potenza di 900 CV (662 kW) equipaggi\u00f3 nel primo volo del 1940 il Campini-Caproni C.C.2, un aereo sperimentale monoplano e monomotore, dotato di motoreattore e realizzato dall'azienda italiana Aeronautica Caproni alla fine degli anni trenta.\nIl primo aereo a turboelica fu il Jendrassik Cs-1, progettato dall'ingegnere meccanico ungherese Gy\u00f6rgy Jendrassik. Fu prodotto e testato nella fabbrica di Ganz a Budapest tra il 1938 e il 1942. Era previsto che equipaggiasse il bombardiere/ricognitore bimotore Varga RMI-1 X/H, progettato da L\u00e1szl\u00f3 Varga nel 1940, ma il programma fu cancellato. Jendrassik progett\u00f2 anche un piccolo motore a turboelica da nel 1937.\nIl propulsore di Whittle inizi\u00f2 a mostrare delle potenzialit\u00e0, e la sua azienda Power Jets Ltd. ricevette finanziamenti dal governo. Nel 1941, una versione del propulsore chiamata Whittle W.1, in grado di produrre di spinta, fu installata sull'aereo Gloster E28/39, progettato appositamente per quel propulsore. Il primo volo avvenne il 5 maggio 1941 dalla base aerea Cranwell della RAF.\nUn progettista di motori aeronautici scozzese, Frank Halford, elabor\u00f2 le idee di Whittle sviluppando una versione \"a flusso diretto\"; questo progetto divenne il de Havilland Goblin.\nQuesti primi progetti, chiamati \"motori a flusso centrifugo\", avevano la caratteristica di adottare compressori radiali centrifughi. L'aria veniva aspirata dall'esterno mediante un condotto divergente, capace di convertire parte dell'energia cinetica in pressione. Successivamente il flusso d'aria attraversava la girante dapprima lungo un tratto di ingresso quasi-assiale (inducer) e successivamente lungo un tratto radiale, sfruttandone l'effetto centrifugo per incrementare la pressione. Il vantaggio era che l'idea era gi\u00e0 stata compresa e sviluppata nei motori a pistoni, che all'epoca erano spesso sovralimentati. Tuttavia, date le limitazioni tecnologiche nella velocit\u00e0 degli alberi motore, il compressore doveva avere un grosso diametro per produrre la potenza richiesta. Per questo motivo i motori avevano una grande sezione frontale, che li penalizzava in ambito aeronautico a causa della resistenza di forma. Un ulteriore svantaggio era costituito dal flusso d'aria, che doveva essere raccolto e deviato all'indietro verso la sezione di combustione e successivamente verso la turbina e l'ugello di scarico. Questo schema aumentava la complessit\u00e0 e diminuiva l'efficienza. Questi tipi di propulsori avevano tuttavia i vantaggi di essere leggeri, semplici ed affidabili. Lo sviluppo progred\u00ec rapidamente fino a raggiungere progetti pi\u00f9 adatti in ambito aeronautico.\nIl progettista austriaco Anselm Franz della divisione propulsori della Junkers (chiamata \"Junkers Motorenbau\" o Jumo) ha cercato di risolvere questi problemi con l'introduzione del compressore a flusso assiale. In questo tipo di compressore un disco rotorico \u00e8 seguito da palette fisse (statori) a formare uno \"stadio\". Dal momento che l'incremento di pressione che pu\u00f2 essere generato da uno stadio \u00e8 abbastanza limitato, un compressore assiale necessita di diversi stadi in serie per ottenere lo stesso rapporto di compressione di un singolo stadio di compressore centrifugo, ma con il vantaggio di ridurre l'ingombro trasversale e la conseguente resistenza aerodinamica. Il Ministro dell'Aria del Reich assegn\u00f2 alla Junkers il numero di motore 109-004 (dove il 109 indicava la sigla per i motori a reazione) mentre la BMW, che aveva iniziato a sviluppare in leggero anticipo il suo motore con compressore a flusso assiale (BMW 003), aveva ottenuto il numero precedente. Dopo aver risolto diversi problemi tecnici, nel 1944 inizi\u00f2 la produzione in serie dello Jumo 004 per essere installato sul primo aereo da combattimento a jet, il Messerschmitt Me 262 (e in seguito il primo cacciabombardiere a jet, il Arado Ar 234). Una serie di fattori diminu\u00ec l'affidabilit\u00e0 del propulsore, rallentando la produzione degli aerei. Questo evento imped\u00ec al Terzo Reich di usufruire dei vantaggi dell'aereo nella Seconda guerra mondiale, anche se il velivolo fu ricordato come il primo impiego di un propulsore a getto in servizio.\nNel Regno Unito, il primo propulsore a flusso assiale, il Metrovick F.2, fu completato nel 1941 e venne fatto volare nel 1943. Anche se pi\u00f9 potente dei progetti centrifughi dell'epoca, la sua complessit\u00e0 e la sua inaffidabilit\u00e0 furono considerati degli svantaggi in tempo di guerra. Il progetto dell'azienda Metropolitan-Vickers port\u00f2 al propulsore Armstrong Siddeley Sapphire, che sar\u00e0 costruito negli Stati Uniti con il nome di J65.\nDopo il termine della seconda guerra mondiale, i velivoli a getto tedeschi e i loro propulsori vennero studiati approfonditamente dagli alleati e contribuirono ai primi modelli di velivoli a getto statunitensi e sovietici. L'eredit\u00e0 dei propulsori a flusso assiale pu\u00f2 essere notata in tutti i progetti di aerei ad ala fissa.\nFin dalla loro introduzione, i propulsori a compressione centrifuga hanno subito un costante miglioramento. Con le migliorie nella tecnologia dei cuscinetti venne aumentata la velocit\u00e0 dell'albero dei motori, riducendo significativamente il diametro dei compressori. La ridotta lunghezza continu\u00f2 ad essere un vantaggio del progetto, in particolar modo negli elicotteri, dove le dimensioni sono pi\u00f9 importanti della sezione frontale. Inoltre i componenti del propulsore sono pi\u00f9 robusti e meno soggetti al danneggiamento da oggetti esterni rispetto ai motori con compressori a flusso assiale.\nAnche se i progetti tedeschi erano pi\u00f9 avanzati aerodinamicamente, i progetti derivati dall'idea di Whittle si dimostrarono pi\u00f9 affidabili, grazie alla loro semplicit\u00e0 e alla disponibilit\u00e0 di metalli rari richiesti per la metallurgia avanzata (come nichel, cromo e titanio) dei componenti ad alto fattore di stress come le pale delle turbine e i cuscinetti. I motori inglesi vennero fabbricati sotto licenza negli Stati Uniti, e vennero venduti alla Russia Sovietica che aveva effettuato le operazioni di ingegneria inversa. I progetti statunitensi e russi, principalmente propulsori a flusso assiale, cercarono di aumentare le loro performance fino agli anni sessanta, anche se il General Electric J47 forn\u00ec prestazioni eccellenti nel velivolo F-86 Sabre negli anni cinquanta.\nNegli anni cinquanta i motori a getto erano universalmente impiegati negli aerei da combattimento, ad eccezione dei modelli impiegati per particolari compiti. All'epoca alcuni dei progetti inglesi erano gi\u00e0 stati autorizzati per l'impiego civile, e apparvero negli aerei de Havilland Comet e Avro Canada Jetliner. Per gli anni sessanta tutti gli aerei civili di grandi dimensioni possedevano motori a getto, lasciando quelli a pistoni per ruoli di nicchia a basso costo, come i voli cargo.\nLe incessanti migliorie nelle turboeliche spinsero il motore a pistoni fuori dal mercato, lasciandolo in servizio solo per i progetti pi\u00f9 piccoli e nei droni. In meno di 20 anni il motore a getto raggiunse un impiego universale.\nTuttavia, l'efficienza dei motori a turbogetto era ancora inferiore rispetto ai motori a pistoni ma, negli anni settanta, con l'introduzione dei motori a getto ad alto bypass si riusc\u00ec finalmente a raggiungere una efficienza nei consumi superiore a quella dei migliori motori a pistoni e ad eliche. Con questo tipo di propulsori si avver\u00f2 il sogno di effettuare voli veloci, sicuri ed economici.\nCaratteristiche.\nSpinta.\nLa forza (spinta) generata da un motore a reazione \u00e8 data, in accordo con il secondo principio della dinamica, dalla variazione della quantit\u00e0 di moto del fluido trattato dal motore nell'unit\u00e0 di tempo:\ndove con \"F\" si \u00e8 indicata la forza (o spinta appunto), con \"m\" la massa del fluido, con \"v\" la velocit\u00e0 e con \"t\" il tempo.\nApplicazioni Aerospaziali.\nDato che il principio fisico della reazione \u00e8 indipendente dall'ambiente, potenzialmente il sistema \u00e8 valido anche nello spazio, e quindi \u00e8 adeguatamente applicato di norma in applicazioni spaziali.\nNel caso della propulsione aerospaziale, in base al modo con cui viene fornito il comburente, si distinguono due tipi di motore a reazione:\nPrestazioni.\nOltre alla spinta, parametro fondamentale di un propulsore a reazione, \u00e8 importante valutare altre prestazioni per conoscere il costo unitario della spinta. Ovvero costo della sorgente di energia utilizzata ed efficienza della trasformazione della potenza disponibile in potenza propulsiva.\nPotenze.\nLa potenza \u00e8 definita come il lavoro compiuto nell'unit\u00e0 di tempo e misura la quantit\u00e0 di energia scambiata nell'unit\u00e0 di tempo, in un qualunque processo di trasformazione.\nPotenza disponibile.\nIndicata con \"Pa\", la potenza disponibile, se si utilizza energia chimica come sorgente, \u00e8 l'energia disponibile nell'unit\u00e0 di tempo. Questa \u00e8 costituita da due termini: il primo dovuto alla portata in massa di combustibile (o di propellenti) per l'energia per unit\u00e0 di massa fornita nella combustione ed il secondo dovuto all'energia cinetica posseduta dal combustibile (o dai propellenti) trascinati dal veicolo nel quale sono stivati.\nIndicando con \"V\"0 la velocit\u00e0 del veicolo, con \"\u1e41c\" la portata massica del combustibile (il punto indica una derivazione temporale e quindi la portata), con \"Q\"c il potere calorifico del combustibile (l'energia che pu\u00f2 essere fornita bruciando un'unit\u00e0 di massa di combustibile), si ha quindi che:\nQuesta \u00e8 la potenza fornita dal motore al fluido propulsivo. Ma parte di questa potenza viene perduta, ovvero non utilizzata ai fini propulsivi.\nPotenza del getto.\nIl compito del propulsore a reazione \u00e8 quello di fornire la potenza disponibile al getto, quindi di trasformare quanta pi\u00f9 potenza disponibile in \"potenza del getto\".\nLa potenza del getto sar\u00e0 la somma della potenza propulsiva e della potenza dissipata.\nPotenza propulsiva.\nLa \"potenza propulsiva\" di un motore a reazione, ovvero la potenza effettivamente utilizzata per la propulsione, \u00e8 il prodotto della spinta \"S\" per la velocit\u00e0 di volo \"V\"0:\nPotenza dissipata.\nLa \"potenza dissipata\", nei motori a reazione chiamata anche \"potenza residua del getto\", \u00e8 la potenza che viene spesa per accelerare il getto. La potenza dissipata si ottiene moltiplicando l'energia cinetica residua del getto, per unit\u00e0 di massa, per la portata di fluido propulsivo. A seconda della tipologia di motore si avr\u00e0:\ndove \"\u1e41elica\" \u00e8 la portata massica attraverso il disco dell'elica, \"\u1e41a\" la portata massica di fluido propulsivo che fluisce nel motore, \"\u1e41c\" la portata massica del combustibile aggiunto al fluido propulsivo ed \"\u1e41p\" la portata massica dei propellenti. Infine \"Ve\" \u00e8 la velocit\u00e0 del flusso a valle dell'elica o allo scarico.\nRendimenti.\nRendimento termico.\nIl \"rendimento termico\" o \"rendimento termodinamico\", \u00e8 una misura dell'efficienza con la quale un motore converte energia chimica in energia utilizzabile ai fini propulsivi ed \u00e8 indipendente dalle condizioni di volo. Nel caso di un propulsore a getto \u00e8 possibile approssimare la potenza utilizzabile ai fini propulsivi, \"Pmotore\", come potenza del getto, anche se in questo caso dovrebbero essere presi in considerazione anche gli attriti degli organi meccanici interni.\nQuindi il rendimento termico si indica come:\nRendimento propulsivo.\nUna parte della potenza del getto viene persa sotto forma di \"energia cinetica residua del getto\". Di ci\u00f2 si tiene conto nel coefficiente di \"rendimento propulsivo\", il rapporto tra potenza propulsiva e potenza del getto o, il che \u00e8 lo stesso, tra il lavoro impiegato per la propulsione ed il lavoro fornito al fluido:\nLa potenza propulsiva pu\u00f2 essere scritta come la spinta del motore \"T\" moltiplicata per la velocit\u00e0 di volo \"V\"0:\nmentre la potenza del getto pu\u00f2 essere scritta come la differenza di energia cinetica del flusso nell'unit\u00e0 di tempo:\ne quindi il rendimento propulsivo diverr\u00e0, dopo alcuni passaggi matematici:\nDa questa espressione si pu\u00f2 evincere che il rendimento aumenta al tendere della velocit\u00e0 di scarico alla velocit\u00e0 di volo. Si ricorda per\u00f2 che quando la velocit\u00e0 del getto coincide con la velocit\u00e0 di volo la spinta \u00e8 nulla.\nRendimento globale.\nIl \"rendimento globale\" o \"rendimento totale\" \u00e8 definito come il prodotto del rendimento termico per il rendimento propulsivo:\nnella progettazione i valori del rendimento globale si deducono dai valori dei rendimenti termico e propulsivo.\nConsumo specifico e impulso specifico.\nUn altro parametro importante per la valutazione delle prestazioni di un propulsore \u00e8 il \"consumo specifico\". Questo parametro indica quanto combustibile \u00e8 necessario consumare nell'unit\u00e0 di tempo per ottenere una prestazione di riferimento. Per i propulsori a reazione, dato che il valore delle prestazioni dipende molto dalle condizioni di volo, per avere un riferimento comune spesso si considerano i valori in condizioni a punto fisso. Per i propulsori ad elica il riferimento \u00e8 la potenza sviluppata, mentre per i propulsori a getto il riferimento \u00e8 la spinta sviluppata.\nPer i propulsori ad elica a combustione interna il consumo specifico \u00e8 pari al consumo di combustibile o di carburante nell'unit\u00e0 di tempo diviso per la potenza all'asse dell'elica (\"Pax\"), spesso abbreviato come BSFC, \"brake specific fuel consumption\" o consumo specifico a punto fisso:\nmisurato in:\nPer i propulsori ad elica a reazione si considera il \"consumo specifico equivalente\" che prende in considerazione anche la potenza sviluppata dal getto di scarico (la cui spinta \u00e8 abbreviata con \"Tj\"):\nPer quanto riguarda gli esoreattori il consumo specifico sar\u00e0 riferito alla spinta anzich\u00e9 alla potenza (\"thrust specific fuel consumption\"):\nla quale \u00e8 misurata in:\nInfine, nel caso degli endoreattori, si preferisce l'impiego dell'inverso del consumo specifico detto \"impulso specifico\". Per gli endoreattori l'impulso specifico \u00e8 definito come il periodo di tempo per cui un'assegnata massa di propellente \u00e8 in grado di fornire una spinta pari al suo peso a livello del mare. L'impulso specifico \u00e8 misurato in secondi e si esprime come:\ndove con \"g0\" si \u00e8 indicata l'accelerazione di gravit\u00e0 a livello del mare.\nAutonomia.\nL'autonomia \u00e8 un parametro prestazionale che non riguarda solo il motore, ma l'accoppiamento motore-veicolo. In italiano tale termine pu\u00f2 intendere la massima distanza percorribile (spesso si indica anche come autonomia chilometrica, raggio d'azione o in inglese \"aircraft range\" o \"ferry range\") oppure il massimo tempo in cui un velivolo pu\u00f2 rimanere in aria (autonomia oraria o in inglese \"flight endurance\").\nSe si considera il caso di volo a quota e velocit\u00e0 costanti, la spinta \"T\" deve essere in modulo pari alla resistenza aerodinamica \"D\" del veicolo."}
{"id": "388300", "revid": "1610933", "url": "https://it.wikipedia.org/wiki?curid=388300", "title": "Wombat", "text": ""}
{"id": "388301", "revid": "7336", "url": "https://it.wikipedia.org/wiki?curid=388301", "title": "Sassofrasso", "text": ""}
{"id": "388302", "revid": "88740", "url": "https://it.wikipedia.org/wiki?curid=388302", "title": "Rave (disambigua)", "text": ""}
{"id": "388305", "revid": "228587", "url": "https://it.wikipedia.org/wiki?curid=388305", "title": "Raven", "text": ""}
{"id": "388306", "revid": "729019", "url": "https://it.wikipedia.org/wiki?curid=388306", "title": "Bell P-39 Airacobra", "text": "Il Bell P-39 Airacobra era un aereo da caccia monomotore, monoplano ad ala bassa, sviluppato dall'azienda aeronautica statunitense Bell Aircraft Corporation nella seconda met\u00e0 degli anni trenta. Fu il primo caccia al mondo ad avere il carrello triciclo e il primo ad avere il motore installato al centro della fusoliera, alle spalle del pilota.\nProdotto in poco pi\u00f9 di 9\u00a0500 esemplari, viene per\u00f2 ricordato per essere uno dei velivoli da combattimento pi\u00f9 controversi impiegato dagli USA durante la seconda guerra mondiale. Condizionato dalle inadeguate prestazioni del suo propulsore alle alte quote, nei teatri europeo e del Pacifico si trov\u00f2 surclassato nel ruolo di intercettore e venne gradualmente relegato a compiti secondari.\nRifiutato dalla britannica RAF dopo una sola missione di combattimento, venne al contrario particolarmente apprezzato nelle file della Voenno-vozdu\u0161nye sily, l'aeronautica militare dell'Unione Sovietica, che ricevette quasi met\u00e0 della produzione, grazie alla \"legge Affitti e prestiti\", e lo impieg\u00f2, principalmente a bassa quota, sia in azioni di attacco al suolo che come caccia puro e intercettore di bombardieri e cacciabombardieri nemici. E fu proprio un Airacobra sovietico l'ultimo aereo abbattuto dalla \"Luftwaffe\" e ad ottenere l'ultima vittoria aerea della seconda guerra mondiale in Europa.\nNel corso del conflitto alcuni esemplari furono assegnati alle forze aeree di altri paesi alleati (Australia e Francia) e al Regno d'Italia, quale paese cobelligerante dopo gli eventi dell'8 settembre 1943.\nStoria del progetto.\nIl progetto dell'Airacobra nacque nel giugno del 1936 sulla base di una richiesta avanzata dall'USAAC a diversi produttori aeronautici, alla ricerca di un nuovo caccia con il quale sostituire il Boeing P-26, all'epoca in servizio, ed il Seversky P-35 di recente ordinato ma evidentemente considerato progetto di transizione.\nIl sondaggio da parte dell'USAAC si concretizz\u00f2, nel marzo del 1937 nella specifica \"No. X-609\" che, non estremamente particolareggiata, consent\u00ec ai progettisti della Bell di proporre soluzioni non convenzionali rispetto alle contemporanee produzioni concorrenti (come gi\u00e0 avvenuto nel caso del quasi contemporaneo Airacuda).\nIn prima istanza il progetto ideato dal gruppo di lavoro della Bell capeggiato da Robert J. Woods e Harland M. Poyer venne denominato \"Model 3\" e si configurava come un monoplano ad ala bassa, con carrello d'atterraggio del tipo triciclo anteriore e motore disposto al centro della fusoliera, dietro alla cabina di pilotaggio; una soluzione che portava l'aereo ad assumere un aspetto simile a quello del Curtiss XP-37.\nNon \u00e8 chiaro se nelle intenzioni dei progettisti la disposizione centrale del motore fosse prioritaria oppure se resa necessaria dall'installazione del pesante armamento previsto; in ogni caso il propulsore disposto nei pressi del centro di massa del velivolo, avrebbe dovuto garantire massima maneggevolezza all'aereo una volta in volo ed allo stesso tempo garantire ottima visuale di tiro al pilota. Con la realizzazione un mockup del progetto, fu presto chiaro che la posizione estremamente arretrata dell'abitacolo avrebbe creato problemi di visibilit\u00e0 verso il basso: la soluzione trovata fu quella di spostare il motore dietro le spalle del pilota, accorciando nel contempo lo spazio libero nel muso del velivolo per mantenere la posizione centrale del motore; questa seconda soluzione venne identificata con la denominazione interna di \"Model 4\".\nElementi comuni ai due progetti, oltre alla configurazione del carrello d'atterraggio, erano l'armamento principale (che prevedeva l'impiego di un cannone calibro 37\u00a0mm progettato dalla American Armament Corporation, all'epoca del suo sviluppo noto come \"T9\") ed il motore (il V-12 Allison V-1710 dotato di turbocompressore, capace di erogare 1\u00a0150\u00a0hp di potenza), collegato all'elica tramite un lungo albero operante al di sotto della cabina di pilotaggio.\nPer quanto le fonti siano contraddittorie nello stabilire se il progetto del \"Model 3\" sia stato abbandonato per una scelta dei suoi progettisti o per decisione delle autorit\u00e0 aeronautiche, resta che all'inizio di ottobre del 1937 l'USAAC sottoscrisse con la Bell un contratto per la costruzione di un singolo prototipo del \"Model 4\", assegnandogli la denominazione di XP-39. Dal canto suo la Bell partendo dal concetto del \"Model 3\" svilupp\u00f2, qualche tempo dopo, il \"Model 32\" che vide la luce come XP-77.\nLe fonti si dividono anche sulla data del primo volo dell'Airacobra: diverse sono le indicazioni circa il 6 aprile 1938, ma numerose altre spostano l'evento pi\u00f9 avanti di un anno esatto; il risultato dei primi test fu positivo, anche se non mancano riferimenti a seri problemi di natura aerodinamica, convincendo le autorit\u00e0 statunitensi a sottoscrivere un ordine per dodici esemplari di pre-serie identificati come YP-39.\nNel frattempo il prototipo dell'Airacobra fu sottoposto ad una serie di prove in galleria del vento curate dal NACA, al termine delle quali furono date indicazioni per la realizzazione di alcune modifiche aerodinamiche; ma la modifica di maggior rilievo fu dettata direttamente dall'USAAC che, secondo alcuni, non ritenne necessario attrezzare l'Airacobra per la difesa ad alta quota e diede disposizione di impiegare una versione del motore Allison priva di turbocompressore, ma unicamente dotata di compressore meccanico ad un singolo stadio; le ragioni della scelta vengono per altro definite confuse e viene ipotizzato che nella scelta abbia inciso la possibilit\u00e0 di eliminare l'ingombrante presa d'aria sul lato sinistro della fusoliera, grazie alla quale veniva raffreddato il turbocompressore.\nSulla base delle modifiche richieste, il prototipo venne rivisto, denominato XP-39B e portato nuovamente in volo il 25 novembre 1939 mentre il primo degli esemplari di pre-serie vol\u00f2 il 13 settembre del 1940; questi, cui si aggiunse un tredicesimo esemplare inizialmente designato XP-39A e dedicato ai test per una variante del motore Allison destinato alle quote elevate, furono utilizzati per test di valutazione e non furono mai assegnati a reparti operativi.\nTecnica.\nDalle officine della Bell, situate a Buffalo, uscirono circa 9\u00a0600 esemplari di Airacobra, suddivisi in dieci versioni, in un periodo di tempo che va dal 1938 al 1944: in quegli anni non era ancora in uso suddividere in \"blocchi produttivi\" della medesima versione esemplari che tra loro differissero per elementi di scarsa rilevanza per cui, nel caso dell'Airacobra, piccole variazioni rispetto agli esemplari della serie D portarono alle versioni F, G, K, L, M ed N piuttosto che a nuovi blocchi della versione D.\nLe modifiche tra una versione e l'altra riguardarono in modo prevalente il progressivo aggiornamento del gruppo motopropulsore e dell'armamento installati. Relativamente modeste furono invece le modifiche alla struttura ed alle forme aerodinamiche del velivolo durante tutta la sua fase produttiva.\nCellula.\nDal punto di vista strutturale l'Airacobra era un aereo monomotore e monoplano ad ala bassa, realizzato interamente in metallo (prevalentemente leghe di alluminio e magnesio); solo le superfici di controllo erano ricoperte in tela trattata. L'aereo si caratterizzava per la disposizione centrale del motore collocato subito alle spalle della cabina di pilotaggio; la fusoliera era realizzata in due parti: quella anteriore, che comprendeva le zone del motore e quella della cabina fino all'elica, era realizzata con due travi portanti parallele che sostenevano il gruppo motopropulsore e la cabina di pilotaggio e integravano la sezione centrale delle ali.\nLa parte posteriore della fusoliera era di tipo semimonoscocca; di lunghezza considerevolmente inferiore era destinata a sostenere l'impennaggio, di tipo classico, con lo stabilizzatore orizzontale collocato alla base della deriva.\nLe ali dell'Airacobra presentavano struttura con centine e doppio longherone; all'interno dello spessore alare erano stati disposti parte dell'armamento ed i relativi serbatoi di munizioni, i serbatoi di carburante ed il carrello d'atterraggio. Sul bordo d'entrata, in prossimit\u00e0 della radice, erano realizzate le prese d'aria per il liquido di raffreddamento e per il lubrificante.\nNell'XP-39 i serbatoi potevano contenere 150\u00a0galloni di carburante (circa 568\u00a0l) ma la loro capacit\u00e0 venne ridotta, a partire dalla versione P-39D, a 120\u00a0U.S.\u00a0gal per l'impiego di serbatoi autostagnanti la cui installazione era stata raccomandata nel corso delle prove di valutazione. Con la realizzazione della variante P-39D l'Airacobra venne dotato della possibilit\u00e0 di trasportare esternamente, al centro della fusoliera, un serbatoio ausiliario di carburante, sganciabile: alternativamente fra loro, potevano essere impiegati serbatoi esterni da 75 oppure 150\u00a0U.S.\u00a0gal (rispettivamente 284 e 568\u00a0L di carburante). L'utilizzo dei serbatoi esterni consent\u00ec, da un lato, di ampliare il raggio d'azione del caccia e, dall'altro, permise alla Bell di ridurre il peso al decollo di una parte dei P-39N e dei P-39Q, gi\u00e0 cresciuto a causa della crescita delle protezioni passive e del munizionamento: in numerosi esemplari di queste due serie la capacit\u00e0 complessiva dei serbatoi interni fu perci\u00f2 ridotta a 87\u00a0U.S.\u00a0gal (poco pi\u00f9 di 329\u00a0l).\nNel corso dello sviluppo le dimensioni esterne dell'Airacobra rimasero pressoch\u00e9 invariate: solamente nel passaggio dalla versione P-39C alla P-39D la fusoliera sub\u00ec un modesto allungamento (14\u00a0cm). Dal punto di vista esteriore il prototipo XP-39 presentava, nella zona centrale della fusoliera, due prese d'aria: a sinistra per il turbocompressore ed a destra per il radiatore dell'impianto di lubrificazione. La rinuncia al turbocompressore comport\u00f2 la modifica della forma aerodinamica della fusoliera, con lo spostamento della presa d'aria del radiatore dal lato destro al bordo d'entrata delle ali; nella parte dorsale della fusoliera venne realizzato un piccolo, caratteristico, airscope in funzione di presa d'aria per il carburatore.\nLa cabina di pilotaggio si contraddistingueva per la presenza di due sportelli d'accesso di tipo automobilistico che furono mantenuti in tutte le varianti prodotte; la vetratura dell'abitacolo, che si prolungava anche alle spalle del pilota, era sostenuta da montanti longitudinali e trasversali e solamente in alcuni esemplari della variante P-39N il blindovetro venne sostituito da una blindatura metallica. Negli esemplari convertiti per fungere da addestratori (aerei in origine appartenenti alla versione P-39Q) l'abitacolo aggiuntivo fu realizzato davanti a quello originario, nell'area inizialmente destinata ad ospitare l'armamento.\nIl carrello d'atterraggio era di tipo triciclo anteriore; tutti gli elementi erano monoruota: quello anteriore, dotato di ruota sterzante ma non direttamente controllata dal pilota, si ritraeva nella prua con movimento retrogrado mentre i due elementi posteriori, imperniati nella parte centrale delle ali, si ritraevano verso il centro della fusoliera.\nMotore.\nL'unit\u00e0 motrice del Bell P-39 fu, durante tutto il suo processo evolutivo, l'Allison V-1710 un dodici cilindri con architettura a V e raffreddamento a liquido, dalla cilindrata di 1\u00a0710,6\u00a0in\u00b3 (poco pi\u00f9 di 28\u00a0000\u00a0cm\u00b3).\nCaratteristica peculiare dell'Airacobra fu la posizione centrale del motore, allo stesso tempo utile e necessaria per consentire l'installazione nel muso dell'aereo dell'armamento e potenzialmente vantaggiosa per la distribuzione dei pesi rispetto al centro di massa del velivolo. Per quanto inusuale questa disposizione era stata gi\u00e0 sperimentata in passato, senza particolare successo, nel britannico Westland F.7/30 e nell'olandese Koolhoven F.K.55.\nLa posizione centrale del motore richiese l'utilizzo di un lungo albero che collegasse l'unit\u00e0 motrice all'elica, passando al di sotto del sedile del pilota. La particolare disposizione del propulsore fu inizialmente causa di timori da parte dei piloti che consideravano pericolosa la presenza del motore alle loro spalle e quella dell'albero e dei suoi ingranaggi sotto il sedile in caso di incidente. Studi condotti in epoca successiva sull'esito di numerosi incidenti occorsi al P-39, dimostrarono che la cabina di pilotaggio non riportava danni particolari malgrado la dispersione di altre parti meccaniche del velivolo.\nElemento particolarmente dibattuto nelle fonti reperite \u00e8 la rinuncia, gi\u00e0 dopo le prime prove di volo, all'impiego del turbocompressore collegato al motore Allison. Alcuni attribuiscono la scelta all'USAAC, interessata ad un caccia da destinare alle operazioni alle quote meno elevate, in particolare in quanto la difesa contro minacce portate alle quote superiori non sarebbe stata percepita come prioritaria per le prestazioni dell'aereo dalle autorit\u00e0 miliari, la cui scarsa esperienza in materia sarebbe risultata determinante, in negativo. Vi sono tuttavia opinioni discordanti circa questa teoria, in quanto nello stesso periodo l'USAAC stava valutando il Lockheed P-38 Lightning sul quale il turbocompressore venne mantenuto.\nAltre fonti riportano che la decisione sia stata determinata da ragioni di nautura aerodinamica, dato che prove condotte presso la NACA avevano indicato nella presa d'aria del turbocompressore la causa principale per la quale l'Airacobra non era stato in grado di raggiungere la velocit\u00e0 massima di 400\u00a0mph.\nPer altro la modifica suggerita sarebbe stata accettata di buon grado anche dai vertici della casa costruttrice poich\u00e9 le iniziali difficolt\u00e0 di messa a punto del turbocompressore avrebbero rischiato di ritardare la messa in produzione del P-39, primo progetto della neocostituita Bell Aircraft ad ottenere ordini da parte delle forze armate statunitensi, con le inevitabili ricadute finanziarie che ne sarebbero potute derivare.\nPer quanto concerne le eliche, il P-39 ne impieg\u00f2 diversi modelli: prevalentemente tripala, inizialmente erano prodotte dalla Curtiss Electric, ma difficolt\u00e0 nelle consegne (causate dalla crescente richiesta) portarono all'utilizzo di eliche realizzate dalla Aeroproducts; in tutti i casi, all'interno del mozzo passava la canna del cannone, principale arma da fuoco impiegata dall'Airacobra.\nLa tabella seguente riporta la versione del motore Allison impiegata per ogni variante del P-39 (\"Se non diversamente indicato i dati sono tratti da\" \"Bell Aircraft since 1935\").\nSistemi.\nDurante la loro vita operativa due distinti lotti di Airacobra furono modificati per l'impiego nel ruolo di ricognitori fotografici: un primo gruppo di ventisei aerei della variante P-39D acquisirono la denominazione P-39D-3 ed allo stesso modo undici P-39D-1 vennero trasformati in P-39D-4. In entrambi i casi la modifica principale consisteva nell'installazione di fotocamere \"Type K-24\" e \"Type K-25\" prodotte dalla Eastman Kodak Company.\nArmamento.\nL'armamento dell'Airacobra fu un altro dei suoi elementi caratteristici. Il progetto iniziale prevedeva che tutte le armi fossero concentrate nel muso dell'aereo e che l'arma principale fosse un cannone sparante attraverso il mozzo dell'elica: furono prese in considerazione due soluzioni alternative, una consistente in un'arma calibro 25\u00a0mm mentre la seconda prevedeva l'utilizzo di un cannone calibro 37\u00a0mm fabbricato dalla American Armament Corporation, azienda sussidiaria della Oldsmobile. La scelta finale ricadde sull'arma di maggior calibro, denominata \"T-9\" oppure \"M-4\" (la designazione \"M-4\" risulta essere, almeno secondo alcuni, la designazione del modello una volta prodotto in serie, inizialmente noto come \"T-9\").\nOltre all'arma principale, il progetto prevedeva la presenza nel muso di quattro mitragliatrici, due calibro 0.50\u00a0in e due calibro 0.30\u00a0in; vi sono tuttavia fonti che sostengono che le due armi di calibro minore siano state aggiunte solo in un secondo tempo. Il primo prototipo dell'Airacobra venne realizzato completamente disarmato mentre tutte le cinque armi furono regolarmente installate negli esemplari di pre-serie (YP-39) e mantenute invariate, sia per calibri che per posizionamento, negli esemplari della versione P-39C.\nCon il passaggio alla produzione in serie del P-39D l'armamento dell'Airacobra sub\u00ec la prima considerevole variazione: dal muso vennero eliminate le due mitragliatrici calibro 0.30\u00a0in mentre quattro armi dello stesso tipo furono installate (due per lato) nelle ali, ciascuna dotata di 1\u00a0000 proiettili. Allo stesso tempo venne raddoppiata la dotazione di munizioni per il cannone \"M-4\", passata da 15 a 30 proiettili; rest\u00f2 invece invariato il numero di 200 proiettili disponibili per ciascuna delle due mitragliatrici calibro 0.50\u00a0in. Con la dotazione della rastrelliera ventrale, di cui si \u00e8 gi\u00e0 detto a proposito dei serbatoi supplementari di carburante, il P-39D fu anche in grado di trasportare carichi offensivi, costituiti da una bomba da 300\u00a0lb oppure da 600\u00a0lb (rispettivamente 136 o 272\u00a0kg).\nUna nuova importante modifica all'armamento offensivo dell'Airacobra fu apportata negli esemplari realizzati per l'esportazione secondo i termini previsti dalla Legge Affitti e prestiti: gli esemplari della variante identificata come Airacobra Mk.I, al fine di uniformare l'armamento allo standard britannico, furono equipaggiate con un cannone \"M-1\" (con 60 proiettili) in luogo dell'originario \"M-4\" e con mitragliatrici alari calibro 0.303\u00a0in. Anche gli esemplari delle varianti P-39D-1 e P-39D-2, (anch'essi in origine destinati alla RAF) mantennero il cannone \"M-1\" ma in questo caso non vi fu la sostituzione delle mitragliatrici alari, che rimasero quelle calibro 0.30\u00a0in.\nL'ultima modifica all'armamento del P-39 fu introdotta con la comparsa della variante P-39Q: le quattro mitragliatrici alari calibro 0.30\u00a0in, ormai inefficaci secondo i piloti che le utilizzavano tanto che quelli sovietici usavano definirle \"gratta-vernice\", furono sostituite con due armi (una per semiala) da 0.50\u00a0in collocate non pi\u00f9 all'interno dello spessore alare ma in apposite carenature subalari, ciascuna equipaggiata con 300 proiettili.\nImpiego operativo.\nLa Francia ed il Regno Unito, alla ricerca di aerei da combattimento di pronta disponibilit\u00e0, avevano ordinato numerosi esemplari dell'Airacobra fin dall'aprile del 1940. Mentre la Francia fu sopraffatta dall'invasione tedesca prima di poter ricevere i propri velivoli, la RAF ricevette i primi esemplari nel mese di luglio dello stesso anno e ne permise l'impiego operativo prima della fine di settembre ma le prestazioni non soddisfacenti ed i problemi meccanici riscontrati ne decretarono la dismissione prima della fine dell'anno, con solo poche uscite operative all'attivo.\nIn patria l'Airacobra fu assegnato ai reparti dell'USAAC a partire dal mese di febbraio del 1941; l'aviazione, riorganizzata nel giugno successivo con il nome di United States Army Air Forces, all'epoca dell'attacco di Pearl Harbor (il 7 dicembre di quello stesso anno) equipaggiava con il caccia della Bell cinque dei propri \"Pursuit Group\" (Gruppi da Caccia). L'aviazione statunitense fu anche la prima a schierare l'Airacobra in combattimento, nei cieli australiani, il 30 aprile del 1942.\nLa forza aerea a fare il maggior uso dell'Airacobra fu per\u00f2 la sovietica Voenno-vozdu\u0161nye sily SSSR che, a partire dal mese di maggio del 1942, impieg\u00f2 progressivamente oltre la met\u00e0 di tutti gli Airacobra costruiti, facendone l'aereo di produzione straniera maggiormente diffuso nei propri reparti.\nNell'estate del 1942 alcuni esemplari furono forniti anche alla Royal Australian Air Force ed altri andarono alle Forces a\u00e9riennes fran\u00e7aises libres nella primavera del 1943. L'Aeronautica Cobelligerante Italiana venne dotata di Airacobra provenienti dalle file dell'USAAF nel giugno del 1944.\nAustralia.\nLa RAAF, nell'ambito del programma \"Lend-Lease\", ricevette complessivamente trenta Airacobra tra il mese di luglio del 1942 e quello di giugno dell'anno seguente; si trattava prevalentemente di aerei della versione P-39D che vennero presi in carico con la denominazione locale A53. Gli aerei furono utilizzati brevemente per compiti di pattugliamento a contrasto della minaccia giapponese ma non ebbero occasione d'impiego in combattimento. Tutte le macchine, tranne due perdute in incidenti, furono restituite all'USAAF entro l'autunno del 1943.\nFrancia.\nCon il deteriorarsi della situazione in Europa, nel corso del 1939 la Francia ed il Regno Unito costituirono una speciale commissione destinata a negoziare l'acquisto di aeroplani e motori nel tentativo di riequilibrare i rapporti di forza nei confronti della Germania. Il Bell P-39 attir\u00f2 ben presto l'attenzione della commissione, in forza delle prestazioni dichiarate dal costruttore: autorizzata dal Dipartimento della Guerra la Bell concluse nell'ottobre del 1940 un contratto milionario per la fornitura di 200 Airacobra. A causa della repentina vittoria dei tedeschi e del conseguente disfacimento dello stato francese, nessuno di questi velivoli venne mai effettivamente consegnato e pi\u00f9 tardi l'ordine francese venne rilevato dal governo britannico.\nTre anni dopo, nell'aprile del 1943, in base agli accordi presi nel corso della Conferenza di Casablanca le Forces a\u00e9riennes fran\u00e7aises libres ricevettero 165 esemplari tra P-39N e P-39Q con i quali vennero riequipaggiati tutti i reparti schierati in nordafrica, in sostituzione degli ormai vetusti Dewoitine D.520.\nInizialmente impiegati in missioni di pattugliamento costiero sotto l'egida del Royal Air Force Coastal Command, i P-39 francesi vennero progressivamente affiancati dai pi\u00f9 recenti Republic P-47 Thunderbolt e destinati a compiti di addestramento per gli equipaggi da caccia. Negli ultimi mesi di guerra il teatro operativo degli Airacobra francesi divennero le Alpi ed i cieli del nord Italia.\nIn Francia il P-39 rimase in servizio fino all'inizio degli anni cinquanta, in particolare utilizzato nel \"Centre d'Instruction \u00e0 la Chasse\" (CIC) di Mekn\u00e8s e nel \"Centre d'Essais en Vol\" (CEV) di Br\u00e9tigny-sur-Orge.\nPolonia.\nL'impiego dell'Airacobra da parte della Lotnictwo ludowego Wojska Polskiego fu assolutamente marginale: un P-39Q fu preso in carico nel novembre del 1944 ed utilizzato dal comandante in capo dell'aviazione, Fiodor Polenine; dismesso nel 1948 fu assegnato ad una scuola tecnica. Analogo impiego fu assegnato ad un secondo esemplare originariamente impiegato dall'aviazione sovietica.\nPortogallo.\nL'Arma da Aeron\u00e1utica Militar ebbe occasione di utilizzare una ventina di esemplari dell'Airacobra, ottenuti in modo del tutto inusuale e, almeno per quanto riguarda la difformit\u00e0 delle versioni reperite dalle fonti disponibili, controverso: tra la fine del 1942 e l'inizio del 1943 diversi P-39 atterrarono, inattesi, sulla pista dell'aeroporto di Lisbonaf.\nNon \u00e8 chiaro se si tratt\u00f2 di un errore occorso durante un volo di trasferimento verso il nordafrica oppure di un atterraggio di emergenza per cause meccaniche o meteorologiche, cos\u00ec come emergono difformit\u00e0 nell'indicazione della tipologia dei velivoli (P-39D oppure P-39L e P-400). In ogni caso, poich\u00e9 il Portogallo si era mantenuto neutrale rispetto ai due schieramenti in guerra, gli aerei furono internati e presi in carico dall'aviazione.\nQuesta soluzione sarebbe stata concordata con l'USAAF che avrebbe fornito quattro ulteriori esemplari di Airacobra ottenendo in cambio il pagamento in denaro di 20\u00a0000\u00a0$ per ciascun aereo ed il rilascio di tutti gli aviatori internati in Portogallo.\nIn tutto gli Airacobra portoghesi risulterebbero pertanto diciotto o diciannove e sarebbero rimasti in servizio fino al 1946 o al 1950, per poi essere dismessi anche per carenza di parti di ricambio.\nRegno d'Italia.\nL'Airacobra fu il primo velivolo alleato in dotazione ai reparti dell'Aeronautica Cobelligerante Italiana. Anticipata nel corso una dichiarazione di Winston Churchill alla Camera dei comuni il 24 maggio del 1944, l'assegnazione dei P-39 ai reparti dell'aviazione del Regno del Sud ebbe luogo nel mese di giugno.\nSi tratt\u00f2 di un lotto di 170 velivoli assegnati al 4\u00ba Stormo, macchine gi\u00e0 da mesi non pi\u00f9 utilizzate dalla 15th Air Force statunitense ed accantonati sull'aeroporto di Napoli-Capodichino; di questi aerei solo 149 saranno utilizzati operativamente: 75 P-39Q e 74 P-39N, questi ultimi destinati all'addestramento.\nDal 20 giugno il personale del reparto si trasfer\u00ec sulla base di Campo Vesuvio, un'installazione provvisoria alleata, costruita con grelle su una base di polvere di pomice in prossimit\u00e0 di Ottaviano a pochi chilometri da Napoli. Per quanto la sistemazione fosse considerata infelice, suscitando le proteste e la richiesta di una diversa dislocazione da parte dei capi squadriglia, la decisione dei vertici alleati rimase immutata. La diversa concezione e le logore condizioni degli aerei e della base sono considerate la causa di numerosi incidenti che interessarono i reparti provocando, in poco meno di tre mesi, il decesso di tre piloti: il sottotenente Moresi (il 20 luglio), il sergente maggiore Teresio Martinoli (il 25 agosto) (considerato dall'aeronautica militare italiana l'\"asso degli assi\" della seconda guerra mondiale, con 22 vittorie individuali accertate pi\u00f9 due probabili e 14 pi\u00f9 una probabile in compartecipazione) ed il sottotenente Silvestri (il 27 settembre); tutti gli incidenti avvennero durante missioni di addestramento o trasferimento, senza nessun coinvolgimento in combattimento.\nNel frattempo, a partire dal 7 di luglio, l'Aeronautica Cobelligerante Italiana era stata inquadrata nell'ambito della Balkan Air Force. Le basi operative del 4\u00ba Stormo variarono progressivamente con l'avanzata delle truppe alleate sul territorio italiano e su quello balcanico ed i P-39Q si trovarono ad operare, in ordine cronologico tra la fine del 1944 ed i primi mesi del 1945, dalle basi di Leverano, Galatina e Canne. Le missioni furono sempre destinate ad appoggiare l'avanzata alleata nella penisola balcanica sia mediante attacchi portati direttamente alle colonne o alle infrastrutture tedesche, sia mediante operazioni di scorta ai CANT Z.1007 ed ai Savoia-Marchetti S.M.82 dello Stormo Notturno, impegnati nelle missioni di lancio di rifornimenti in favore della Divisione partigiana \"Garibaldi\" e dei reparti partigiani jugoslavi.\nAlla data dell'8 maggio 1945 risultavano in carico all'aviazione italiana ancora un centinaio di Airacobra di cui una decina presso la Scuola Addestramento Bombardamento e Caccia, operativa presso l'aeroporto di Frosinone. Nel dopoguerra il loro utilizzo nelle file dell'Aeronautica Militare prosegu\u00ec fino al 1951, per quanto il logorio delle macchine fosse una costante preoccupazione e fonte di incidenti, l'ultimo dei quali (il 10 maggio 1950) cost\u00f2 la vita al tenente colonnello Francis Leoncini.\nRegno Unito.\nL'interessamento delle autorit\u00e0 militari britanniche nei confronti del P-39 risale al 1940 quando la \"British Direct Purchase Commission\" era in visita negli Stati Uniti alla ricerca disperata di aerei da combattimento. Attratti dalle performance che la Bell vantava per il proprio nuovo caccia, gli inglesi sottoscrissero, nell'aprile di quell'anno, un ordinativo per un totale di 675 Bell \"Model 14\", cui fu assegnata la denominazione di Caribou.\nIl primo contatto di un pilota britannico con il P-39 avvenne per\u00f2 solo il 30 dicembre del 1940 mentre i primi tre esemplari (esattamente tre P-39C) furono consegnati, smontati, via nave alla base RAF Colerne (nello Wiltshire) nel successivo mese di luglio.\nI test effettuati sulle macchine di serie resero evidente che le prestazioni dell'aereo, nel frattempo ridenominato Airacobra anche dalla RAF, non erano pi\u00f9 quelle messe in luce dal prototipo leggero e disarmato ma condizionate dall'equipaggiamento militare, dall'armamento e dalle corazzature necessarie per un aereo da combattimento. In particolare emerse il limite rappresentato dalla mancanza del turbocompressore che rendeva \"assolutamente inutile\" l'Airacobra se impiegato al di sopra dei 20\u00a0000\u00a0ft (circa 6\u00a0100\u00a0m), quota per altro raggiunta in 11 minuti e 42 secondi, circa 4 minuti pi\u00f9 tardi di quanto possibile con uno Spitfire Mk.Vb.\nIn ogni caso fu deciso di mettere in servizio i nuovi caccia: il primo reparto a ricevere gli esemplari dichiarati operativi (dopo aver ricevuto alcune modifiche minori suggerite dall'Aeroplane and Armament Experimental Establishment della RAF) fu il \"No. 601 Squadron\" della RAF che ricevette il permesso per svolgere missioni di combattimento alla fine di settembre del 1941. Tra il 9 e l'11 ottobre il reparto svolse alcune missioni sulle coste francesi ed olandesi, trovando come bersaglio solamente alcune chiatte da trasporto tra Gravelines e Calais.\nMalgrado fosse stato rilevato che l'Airacobra potesse esprimere al meglio le proprie potenzialit\u00e0 al di sotto dei 20\u00a0000\u00a0ft, in particolare in compiti di attacco al suolo, il persistere di alcuni problemi alla bussola, che tendeva a disallinearsi, e l'infiltrazione di vapori tossici in cabina (problemi che sorgevano in conseguenza dell'impiego delle armi) determinarono la scelta della RAF di dismettere gli Airacobra (sostituiti a marzo del 1942 con gli Spitfire Mk.Vb) e di destinare i rimanenti esemplari ricevuti all'Unione Sovietica.\nComplessivamente furono circa ottanta gli aerei utilizzati dalla RAF, la maggior parte per prove di vario genere; uno in particolare (matricola AH574) fu equipaggiato con un gancio di coda ed utilizzato per svolgere prove di volo dalla portaerei , nell'estate del 1944. Questo Airacobra fin\u00ec per rimanere in servizio fino al 18 marzo del 1948.\nRispetto al quantitativo ordinato, la RAF ricevette solamente altri duecento Airacobra che furono riassegnati ai russi nell'ambito del piano di aiuti forniti dagli alleati. I rimanenti velivoli vennero trattenuti direttamente dagli Stati Uniti, nel frattempo entrati in guerra, e contrassegnati con la denominazione P-400, non rispondente allo standard in uso.\nStati Uniti d'America.\nOggetto di un primo ordine per 809 aerei (realizzati nelle due varianti \"C\" e \"D\") sottoscritto tra agosto ed ottobre del 1939, il P-39 fece la propria comparsa nei reparti dell'USAAC nella prima met\u00e0 del 1941: il primo reparto a ricevere il nuovo caccia fu il 39\"th Pursuit Squadron\", parte del 31\"st Pursuit Group\", seguito a breve dai 40\"th\" e 41\"st Pursuit Squadron\" (anch'essi inquadrati nel 31\"st Pursuit Group\"). I tre reparti trascorsero gli ultimi mesi prima dell'entrata in guerra effettuando diverse manovre svolte per lo pi\u00f9 nel sud degli Stati Uniti.\nAlla data del 7 dicembre 1941, giorno dell'attacco giapponese a Pearl Harbor, i P-39 equipaggiavano cinque \"Pursuit Group\" dell'aviazione (nel frattempo soggetta ad una profonda riorganizzazione e ridenominata USAAF): il 31\"st\" ed il 52\"nd\" di base a Selfridge Field (Michigan), l'8\"th\" a Mitchell Field (non distante da New York), il 36\"th\" a Porto Rico ed il 53\"rd\" presso il MacDill Field (in Florida). All'epoca l'Airacobra, unitamente al P-38 Lightning ed al P-40 Warhawk, era tra i caccia pi\u00f9 moderni in servizio operativo nelle file dell'aviazione statunitense.\nAll'inizio del 1942 i vari reparti operativi furono repentinamente trasferiti, e anche operativamente riorganizzati, dalle basi poste nella madrepatria verso dislocazioni ritenute di prima linea nel contrasto alla minaccia giapponese: Australia, Alaska, Hawaii, Panama e Nuova Guinea divennero il nuovo teatro operativo degli Airacobra.\nNel marzo del 1942 il 35\"th\" ed il 36\"th Pursuit Squadron\", ora nei quadri dell'8\"th Pursuit Group\", furono inviati in Australia. Dei 41 Airacobra inizialmente impiegati, in poco meno di due mesi ne rimanevano solo 26 mentre i rimanenti erano andati perduti prevalentemente a causa di incidenti meccanici. Il primo scontro con il nemico ebbe luogo il 30 aprile quando i P-39 provenienti dalla base di Seven Mile, nome dovuto alla distanza che la separava da Port Moresby, parteciparono ad una missione di attacco all'aeroporto di Lae, cittadina occupata dai giapponesi all'inizio di marzo. Nell'occasione entrambe le parti lamentarono la perdita di quattro aerei; per quanto riguarda i piloti statunitensi tre di queste prime vittorie ottenute al comando dei P-39 furono ottenute da Boyd \"Buzz\" Wagner, primo pilota dell'USAAF a conseguire il titolo di asso dell'aviazione nel corso della guerra.\nNella seconda parte del 1942 ed all'inizio del 1943 i P-39 equipaggiavano ancora i reparti dell'USAAF impegnati nelle battaglie di Guadalcanal e di Kwajalein e l'esperienza progressivamente maturata in battaglia ne consigli\u00f2 l'impiego per il supporto tattico alle truppe di terra.\nIn seguito quando, sotto il comando dell'ammiraglio William Halsey, le forze statunitensi applicarono la strategia del \"salto della rana\", l'Airacobra dovette lasciare il campo ai P-38 ed ai P-51 Mustang poich\u00e9 la sua limitata autonomia non ne consentiva l'impiego.\nCome gi\u00e0 nel corso dell'esperienza con la RAF, l'Airacobra conferm\u00f2 il proprio punto debole nelle operazioni in quota: il P-39 si dimostr\u00f2 completamente inadatto al ruolo di intercettore, spesso incapace di raggiungere i bombardieri Betty che operavano a quote intorno ai 25\u00a0000\u00a0ft (circa 7\u00a0600\u00a0m). Nel corso dei combattimenti a bassa quota, invece, il P-39 risult\u00f2 pi\u00f9 veloce degli Zero al livello del mare e in grado di infliggere seri danni con il proprio pesante armamento, per quanto il cannone calibro 37\u00a0mm fosse soggetto a frequenti malfunzionamenti. Per altro i piloti giapponesi consideravano l'Airacobra un bersaglio relativamente facile da abbattere (in quanto meno maneggevole) che, eventualmente, era possibile evitare semplicemente salendo a quote pi\u00f9 sicure.\nA partire dal mese di giugno del 1942, i P-39 del 54\"th Fighter Group\" furono progressivamente trasferiti verso l'Alaska e le Isole Aleutine, dove raggiunsero i P-40 del 18\"th Fighter Group\" ed i F4F Wildcat di un, non meglio precisato, reparto della United States Navy, nell'ambito della campagna delle isole Aleutine.\nIl 54\"th Fighter Group\" prest\u00f2 servizio partendo da Elmendorf Field (nei pressi di Anchorage) fino al mese di settembre prima di trasferirsi sulla nuova pista realizzata sull'Isola di Adak, a sole 250\u00a0mi (400\u00a0km) dalle forze giapponesi attestate a Kiska.\nIl 6 ottobre gli americani diedero inizio ad un attacco che, almeno nelle intenzioni, avrebbe dovuto avere ampio respiro, durante la quale un ruolo di rilievo fu assegnato alle azioni di supporto tattico condotte dai P-38, anch'essi nel frattempo trasferiti nella zona, e dai P-39. Le proibitive condizioni atmosferiche determinarono per\u00f2 una considerevole variazione nei piani operativi e, dopo tre soli giorni, gli Airacobra portarono a termine la loro ulitma operazione nelle Aleutine.\nNei quattro mesi di impiego nelle Aleutine gli Airacobra si dimostrarono, ancora una volta, efficaci nelle numerose missioni di attacco al suolo, mentre pi\u00f9 rari furono gli scontri con i caccia nemici. Nell'occasione furono solamente dieci gli abbattimenti attribuiti ai piloti degli Airacobra, prevalentemente a carico della versione idrovolante dello Zero, il Nakajima A6M2-N.\nNel corso dello stesso anno 1942, in agosto, il 31\"st Fighter Group\" di base nel sud dell'Inghilterra fu dotato dei P-39 che provvide ad impiegare in missioni di attacco sul suolo francese durante le quali le perdite in combattimento contro gli aerei della Luftwaffe risultarono considerevoli. Gi\u00e0 a partire dal mese di ottobre, il reparto fu riequipaggiato con gli Spitfire Mk.V ponendo presto fine alla seconda avventura degli Airacobra sul territorio britannico.\nAll'inizio del 1943 gli Airacobra equipaggiavano l'81\"st Fighter Group\" e due \"squadron\" del 68\"th Observation Group\" stanziati in Nordafrica per l'operazione Torch, mentre pi\u00f9 tardi nello stesso anno furono assegnati anche al 350\"th Fighter Group\" ed al 154\"th Tactical Reconnaissance Squadron\", nell'ambito della Twelfth Air Force.\nDa allora i P-39 furono utilizzati durante tutto il corso delle operazioni in Nordafrica e nella successiva campagna d'Italia, prevalentemente (ma non esclusivamente) in missioni di attacco al suolo.\nIn tutto questo lasso di tempo i reparti dell'USAAF registrarono l'abbattimento di 107 P-39, per la maggior parte causati dal fuoco contraereo ricevuto a bassa quota; pur presenti le carenze del velivolo gi\u00e0 emerse, il dato rappresenta il pi\u00f9 basso rapporto tra missioni compiute ed abbattimenti subiti prendendo in considerazione tutti i caccia dell'USAAF utilizzati nel teatro europeo della seconda guerra mondiale. Nello stesso lasso di tempo gli Airacobra furono accreditati dell'abbattimento di soli venti aerei nemici.\nL'Airacobra fu il meno stimato tra i caccia impiegati in grandi quantit\u00e0 da parte dell'USAAF a causa delle sue prestazioni, dell'inaffidabilit\u00e0 del suo armamento, per la sua tendenza ad entrare in vite e per la sua velocit\u00e0 di stallo relativamente elevata. La sua carriera operativa nelle file dell'aviazione statunitense raggiunse il picco nella primavera del 1944 quando si trovarono contemporaneamente in servizio circa 2\u00a0100 esemplari, su tutti i fronti di guerra; questo picco per\u00f2 fu ben presto seguito dalla repentina sostituzione del modello, al quale subentrarono sia i P-38 che i pi\u00f9 recenti Republic P-47 Thunderbolt e P-51 Mustang.\nTra il mese di aprile (quando venne registrata l'ultima vittoria in combattimento aereo di un P-39 dell'USAAF) e quello di agosto tutti gli Airacobra statunitensi furono relegati a compiti secondari, prevalentemente a fini addestrativi, fino alla fine della guerra.\nUnione Sovietica.\nAd impiegare con maggior successo i P-39 fu la sovietica VVS cui ne furono assegnati un numero considerevole: alcuni indicano poco meno di cinquemila esemplari, altri oltre 5\u00a0500 mentre altri ancora, pi\u00f9 in dettaglio, indicano 4\u00a0924. Gli aerei furono inviati verso l'Unione Sovietica in diversi modi: inizialmente tramite convoglio navale (generalmente smontati), in un secondo momento trasferiti in volo dall'Alaska alla Siberia con l'impiego di piloti sovietici, molti dei quali donne. Per altro occorre ricordare che diversi furono anche gli esemplari andati perduti nel corso dei trasferimenti (una fonte ne indica 166, ma altri riportano che tra i primi 212 velivoli provenienti dal Regno Unito, ben 54 sarebbero quelli non arrivati a destinazione).\nIl campo di battaglia dell'Est Europa, con combattimenti a bassa quota e relativamente basse velocit\u00e0, ben si adattava alle caratteristiche dell'Airacobra. I piloti sovietici apprezzarono pi\u00f9 di ogni altro il P-39. Nikolaj Gerasimovi\u010d Golodnikov, in un'intervista con Andrej Suhrukov, ricordava: \nI primi Cobra \u201csovietici\u201d avevano un cannone da 20\u00a0mm Hispano-Suiza e due mitragliatrici pesanti Browning, sincronizzate e montate in prua, ai lati dell'elica. In seguito, furono forniti i Cobra con il cannone \"M-4\" da 37\u00a0mm e con quattro mitragliatrici, due sincronizzate e due montate sulle ali. \u201cSmontammo subito quelle nelle ali, lasciando solo il cannone e due mitragliatrici\u201d, ricordava in seguito il pilota sovietico Nikolaj G. Golodnikov.\nDurante la battaglia del fiume Kuban', i sovietici fecero affidamento soprattutto sui P-39, molto pi\u00f9 apprezzati degli Spitfire e dei P-40. Aleksandr Ivanovi\u010d Pokry\u0161kin, del 16.Gv.IAP, dichiar\u00f2 20 abbattimenti durante quella campagna.\nPokry\u0161kin, il terzo asso alleato con il maggior numero di abbattimenti (53 vittorie individuali pi\u00f9 sei condivise) pilot\u00f2 il P-39 dalla fine del 1942 fino alla fine del conflitto. Grigorij Andreevi\u010d Re\u010dkalov, secondo asso sovietico con il maggior numero di abbattimenti (56 vittorie individuali pi\u00f9 5 in collaborazione) a volte gregario di Pokry\u0161kin, quando erano entrambi nel 16.Gv.IAP, ottenne 44 vittorie sull'Airacobra, il che fa di lui il pilota di P-39 di maggior successo in combattimento. Egli consegu\u00ec la maggior parte dei suoi abbattimenti sul P-39N-0 numero 42-8747 e P-39Q-15 numero 44-2547. Durante la Grande Guerra Patriottica fu decorato con l'Ordine di Lenin, l'Ordine della Bandiera rossa (quattro volte) l'Ordine di Aleksandr Nevskij, l'Ordine della Guerra Patriottica di 1\u00aa Classe e l'Ordine della Stella rossa (due volte).\nE fu un P-39 sovietico a combattere l\u2019ultimo duello aereo della seconda guerra mondiale in Europa, quando il \"Kapitan\" Vasilij P\u0161eni\u010dikov, su un Airacobra del 100 GvIAP abbatt\u00e9 un Focke-Wulf Fw 189, il 9 maggio 1945 \u2013 a guerra ufficialmente finita - nel cielo di Praga.\nVersioni.\n\"Se non diversamente indicato, i dati sono tratti da\" \"P-39 / P-63\" \"in\" \"www.uswarplanes.net\""}
{"id": "388307", "revid": "599013", "url": "https://it.wikipedia.org/wiki?curid=388307", "title": "Kikyo", "text": ""}
{"id": "388312", "revid": "965226", "url": "https://it.wikipedia.org/wiki?curid=388312", "title": "Tommaso Padoa-Schioppa", "text": "Padoa-Schioppa ha fatto parte delle pi\u00f9 alte istituzioni finanziarie italiane (Banca d'Italia) ed europee (Commissione e BCE). Convinto europeista, ha fatto parte del Comitato Delors che ha disegnato la strada per la creazione della moneta unica. \u00c8 stato infine Ministro dell'economia e delle finanze nel governo Prodi II e dirigente del Fondo Monetario Internazionale. Era fratello dello storico del diritto Antonio Padoa-Schioppa.\nBiografia.\nFamiglia e studi.\nNasce a Belluno mentre la famiglia si trova in villeggiatura, figlio di Fabio Padoa-Schioppa (1911-2012), allora insegnante e pi\u00f9 tardi amministratore delegato delle Assicurazioni Generali, e Stella Schwarz (1911-2001). Era il terzo di quattro fratelli, dei quali si cita il giurista Antonio Padoa Schioppa (1937). \nDurante la seconda guerra mondiale la famiglia visse a Canepa di Sori nel timore di essere colpita dalle persecuzioni razziali visto che la madre era di origini ebraiche.\nTrascorre la giovinezza a Trieste, dove frequenta il liceo classico Francesco Petrarca. Laureato in economia all'Universit\u00e0 Bocconi di Milano nel 1966, ottiene un Master in economia dal MIT di Boston nel 1970 (dove insegnava Franco Modigliani).\n\u00c8 stato sottotenente di artiglieria.\n\u00c8 stato sposato con l'economista Fiorella Kostoris, con la quale ha avuto tre figli.\n\u00c8 stato il compagno della giornalista e scrittrice Barbara Spinelli.\nIn Banca d'Italia (1968-79).\nPadoa-Schioppa comincia la sua carriera professionale nella \"Brenninkmeyer\" per poi passare alla Banca d'Italia (1968), raggiungendo il titolo di responsabile della divisione mercati monetari del dipartimento di ricerca. Condivide il percorso in Banca d'Italia assieme a Carlo Azeglio Ciampi, e come questi si definisce keynesiano ma liberale.\nAlla Commissione Europea (1979-83).\nDal 1979 al 1983 \u00e8 stato Direttore generale per l'Economia e la Finanza della Commissione europea, nel periodo di lancio del Sistema Monetario Europeo; risale ad allora la collaborazione con lo stimato Jacques Delors, futuro presidente della Commissione, cos\u00ec come il rapporto con Paul Volcker, presidente della Federal Reserve, con cui avrebbe in seguito discusso approfonditamente della crisi finanziaria del 2008 e alla \"Volcker rule\" per la riforma del sistema finanziario americano.\nVice Direttore di Banca d'Italia (1984-97).\nDal 1984 al 1997, Padoa-Schioppa \u00e8 Vice Direttore generale della Banca d'Italia.\nNel 1989 Jacques Delors diviene presidente della Commissione europea, e Ciampi, ormai presidente della Banca d'Italia, affida a Padoa-Schioppa, amico personale di Delors, il ruolo di membro del \"Comitato Delors\", che redige il progetto di Unione economica e monetaria che porter\u00e0 in dieci anni alla nascita dell'euro.\nNel 1993 Ciampi diviene presidente del Consiglio, e Padoa-Schioppa sembra essere destinato a rilevarne il posto in Banca d'Italia. Ma gli viene opposta la candidatura di Lamberto Dini, e alla fine le forze politiche si accordano sul nome di Antonio Fazio.\nTra 1997 e 1998 Padoa-Schioppa assunse l'incarico di presidente della CONSOB, e comincia l'attivit\u00e0 di editorialista sul Corriere della Sera. Era convinto che \"l'Europa far\u00e0 bene all'Italia\", anche nei giorni in cui il governo Prodi I introduceva l'eurotassa per raggiungere i traguardi dei criteri di convergenza di Maastricht ed entrare nella moneta unica.\nNel corso della sua attivit\u00e0 in Banca d'Italia \u00e8 stato inoltre:\nAlla Banca Centrale Europea (1998-2006).\nDal 1998 al 2006 ha fatto parte del Comitato esecutivo della Banca centrale europea, su nomina di Prodi e Ciampi, e da lui definita \"un'esperienza esaltante\". In tale veste \u00e8 stato un sostenitore della moneta unica nonch\u00e9 il primo a definire l'Euro \"una moneta senza uno stato\".\nNel 2005 venne di nuovo fatto il nome di Padoa-Schioppa come successore di Antonio Fazio alla Banca d'Italia; infine, le forze politiche scelsero Mario Draghi.\nNel corso della sua attivit\u00e0 alla BCE \u00e8 stato inoltre:\nMinistro dell'Economia (2006-08).\nDal 17 maggio 2006 divenne Ministro dell'economia e delle finanze, con Vincenzo Visco vice-ministro, nel secondo governo Prodi, come tecnico indipendente: prima di questa nomina era stato il presidente dell'Istituto internazionale dei revisori dei conti.\nCome primo impegno ministeriale affront\u00f2 il varo della legge finanziaria 2007: una manovra di notevole portata, etichettata da alcuni come coraggiosa e necessaria per risollevare uno Stato che versava in condizioni economiche non positive, e da altri aspramente criticata.\nDivenne famoso il termine \"tesoretto\" da lui coniato per identificare l'extra-gettito nelle casse statali, dovuto in parte a entrate fiscali non previste e, dall'altra, alla lotta contro l'evasione fiscale che vide un netto incremento di \"entrate recuperate\" rispetto all'anno precedente.\nIntrodusse (e fu criticato per questo) il termine, poi divenuto corrente, di \"bamboccioni\" per segnalare il comportamento di quei giovani che pur avendo un lavoro rimangono in famiglia per ragioni di comodit\u00e0 anzich\u00e9 crearsi una propria indipendenza. Altrettanto criticata fu la sua affermazione che \"le tasse sono una cosa bellissima\" in quanto consentono allo Stato di finanziare al servizio di tutti alcuni beni pubblici essenziali quali la scuola, le cure mediche, le vie di comunicazione, la tutela del territorio, la ricerca scientifica.\nNel gennaio 2008 Padoa-Schioppa chiese la rimozione dal consiglio di amministrazione della RAI di Angelo Maria Petroni, consigliere di nomina del Ministero dell'Economia, nominato dal precedente governo Berlusconi. Allo stesso modo, chiese di rimettere il mandato all'ex-generale della Guardia di Finanza Roberto Speciale. Il TAR del Lazio giudic\u00f2 in seguito come illegittime tali rimozioni, e il centrodestra present\u00f2 una mozione di sfiducia al Senato verso Padoa-Schioppa, che tuttavia non venne votata.\nNei due anni in cui Tommaso Padoa-Schioppa fu ministro dell'Economia l'avanzo primario dell'Italia risal\u00ec dallo 0,3% al 3%, il deficit pass\u00f2 dal 4% al 2%, il debito pubblico scese dal 106,5% al 104%, il recupero di imposte evase fu di 20 miliardi, gli investimenti in infrastrutture superarono i 40 miliardi di euro.\nIncarichi successivi: FMI e consigliere del governo greco.\nIl 5 ottobre 2007, mentre ancora era ministro del secondo governo Prodi, \u00e8 nominato presidente del Comitato monetario e finanziario internazionale dell'FMI.\nIn tale funzione ha fornito un contributo decisivo al varo di un'importante riforma delle quote e dei sistemi di voto dell'Fmi che concede un peso maggiore ai paesi asiatici ed emergenti in generale e adotta un nuovo modello di reddito che razionalizza le spese dell'organismo internazionale.\nDal 3 agosto 2010 \u00e8 stato uno dei due consiglieri economici del primo ministro greco, George Papandreou.\nIl 15 dicembre 2010 era entrato nel Consiglio di amministrazione di Fiat Industrial, societ\u00e0 del Gruppo Fiat per la produzione di veicoli industriali e macchine agricole.\nNel corso dell'ultimo anno di vita (2010) Padoa-Schioppa promosse, dopo una conferenza a Lovanio ora pubblicata nel volume \"The Ghost of Bancor,\" un'importante iniziativa di studio per la riforma del Sistema monetario globale (\"Palais Royal Initiative\", presieduta da Michel Camdessus).\nMorte.\n\u00c8 morto improvvisamente a Roma la sera del 18 dicembre 2010 all'et\u00e0 di 70 anni per arresto cardiaco dopo avere organizzato una cena. I funerali si sono svolti nella basilica romana di Santa Maria degli Angeli; successivamente la salma \u00e8 stata tumulata a Canepa di Sori, in provincia di Genova, luogo di residenza della famiglia durante la seconda guerra mondiale.\nNel suo ultimo editoriale, uscito sul \"Corriere della Sera\" del 21 novembre 2010, e incentrato sulla crisi di maggioranza del quarto governo Berlusconi, aveva riproposto l'attenzione sulle quattro maggiori \"patologie\" dell'Italia: il rapporto tra gli elettori e la politica (legge elettorale), il rapporto tra questa e l'informazione (televisioni in primo luogo), il funzionamento della giustizia (indipendenza e tempi dei giudizi), il rapporto tra Nord e Sud (federalismo).\nRuolo nella creazione dell'euro.\nTommaso Padoa-Schioppa \u00e8 stato definito l'\"impeto intellettuale\" dietro la nascita dell'euro e \"padre fondatore\" della nuova moneta. Questo perch\u00e9 in un suo scritto di economia pubblicato nel 1982 fece notare che per un gruppo di Paesi come l'Unione europea era impossibile aspirare contemporaneamente a:\nQuesti quattro obiettivi, ciascuno dei quali auspicabile in s\u00e9, egli li battezz\u00f2 il \"quartetto inconciliabile\" (successivamente detto trio inconciliabile). A quell'epoca i vari Paesi della Comunit\u00e0 economica europea mantenevano alcune limitazioni agli scambi e, soprattutto, alla circolazione dei capitali. Queste vennero via via eliminate tramite il programma del Mercato Unico e la liberalizzazione dei movimenti di capitali. Alla fine degli anni ottanta i primi due obiettivi erano stati raggiunti; bisognava scegliere tra gli ultimi due. Nel 1982 Padoa-Schioppa aveva proposto di eliminare il terzo fine (Politiche monetarie indipendenti) e di creare una moneta unica per tutti gli stati appartenenti all'Unione, gestita da un'unica Banca centrale europea. Il Rapporto Delors dell'aprile 1989 appoggi\u00f2 questo punto di vista proponendo un'Unione Monetaria Europea con un'unica moneta. Padoa-Schioppa si occup\u00f2 allora della creazione della nuova Banca centrale europea di cui divenne uno dei primi membri del Comitato Esecutivo.\nPoco prima della scomparsa ader\u00ec al Gruppo Spinelli per il rilancio dell'integrazione europea.\nDopo la sua morte \u00e8 stato ricordato da numerosi economisti italiani che hanno elogiato la sua personalit\u00e0; Giorgio Napolitano ha definito Tommaso Padoa-Schioppa come \"grande servitore dello Stato\" italiano.\nOnorificenze.\nHa ricevuto sei lauree \"honoris causa\" in economia, due delle quali dalle universit\u00e0 di Bergamo e Udine.\nNel 1998 gli \u00e8 stato conferito il premio San Giusto d'Oro dai cronisti del Friuli Venezia Giulia.\nOpere.\nPadoa-Schioppa ha scritto vari libri di economia, molti editi dalla casa editrice il Mulino:"}
{"id": "388313", "revid": "1993454", "url": "https://it.wikipedia.org/wiki?curid=388313", "title": "Kohaku", "text": ""}
{"id": "388315", "revid": "1592097", "url": "https://it.wikipedia.org/wiki?curid=388315", "title": "Tommaso Padoa Schioppa", "text": ""}
{"id": "388321", "revid": "287204", "url": "https://it.wikipedia.org/wiki?curid=388321", "title": "Legio I Parthica", "text": "La Legio I \"Parthica\" era una legione romana creata nel 197 dall'Imperatore Settimio Severo. La presenza della legione nel Medio Oriente \u00e8 accertata sino agli inizi del V secolo.\nLe legioni I, II, e III \"Parthica\" furono arruolate da Settimio Severo per la sua campagna contro l'Impero dei Parti: la I e la III furono formate con i coscritti siriani che avevano fatto parte dell'esercito di Pescennio Nigro e che erano rimasti senza unit\u00e0 dopo la sua sconfitta nel 194. Dopo il successo di questa campagna, le legioni I e III \"Parthica\" rimasero nella regione, nel campo di Singara (Sinjar, odierno Iraq), in Mesopotamia, per prevenire ribellioni ed eventuali attacchi dall'Impero dei Parti.\nSotto il regno di Filippo l'Arabo la legione ricevette il titolo onorifico di \"Philippiana\". I legionari della I \"Parthica\" erano di solito mandati in altre province, cio\u00e8 Licia, Cilicia e Cirenaica. Nel 360, la I \"Parthica\" fall\u00ec nel difendere il suo accampamento contro un attacco dei Sasanidi; dopo la sconfitta la legione fu posta di stanza a Constantina (nell'attuale Turchia), dove se ne fa menzione fino al V secolo."}
{"id": "388324", "revid": "716642", "url": "https://it.wikipedia.org/wiki?curid=388324", "title": "Esporte Clube Santo Andr\u00e9", "text": "LEsporte Clube Santo Andr\u00e9, noto anche semplicemente come Santo Andr\u00e9, \u00e8 una societ\u00e0 calcistica brasiliana con sede nella citt\u00e0 di Santo Andr\u00e9, nello stato di San Paolo.\nStoria.\nIl Santo Andr\u00e9 venne fondato il 18 settembre 1967 da persone che volevano avere una squadra nella loro citt\u00e0 che rappresentasse il calcio professionistico del comune.\nIl primo incarico di amministratore del Santo Andr\u00e9 fu eletto il 4 ottobre 1967 ed era composto dai seguenti membri: Newton Brand\u00e3o, il presidente; Wigand dos Santos, Antonio Ferreira dos Santos e Hildebrando Mota Carneiro, i vice-presidenti; Nelson Cerchiari e Durval Daniel, i segretari; Matheus Guimar\u00e3es Jr. e Jo\u00e3o Manha, i tesorieri.\nLa prima partita ufficiale del club ha avuto luogo l'8 aprile 1968 presso lo stadio Am\u00e9rico Guazzelli in un'amichevole contro il Santos. Pel\u00e9 non ha giocato, ma ha guardato la partita e ha partecipato ai festeggiamenti. Il Santo Andr\u00e9 vinse 2-1.\nNel 1984 il Santo Andr\u00e9 fu invitato a partecipare al Campeonato Brasileiro S\u00e9rie A per la prestazione nel campionato statale. La squadra raggiunse il terzo turno (classificato 10\u00ba in assoluto), ma non sono stati invitati a competere l'anno successivo perch\u00e9 i criteri furono modificati.\nIl Santo Andr\u00e9 nel 2003 fu finalista e venne sconfitto dall'Ituano nel Campeonato Brasileiro S\u00e9rie C e ottenne la promozione in S\u00e9rie B.\nNel 2004, il Santo Andr\u00e9 vinse il suo primo titolo nazionale dopo aver sconfitto il Flamengo nella finale della Coppa del Brasile, qualificandosi cos\u00ec per la Coppa Libertadores dell'anno successivo. La prima stagione in S\u00e9rie B era finita prima di cominciare dato che la squadra fu penalizzata di 12 punti per aver schierato un giocatore non ammissibile. Questo significava, al momento della Coppa del Brasile successo il loro bottino punto del torneo locale \u00e8 stato negativo. La squadra ha recuperato per evitare la retrocessione in modo confortevole.\nNel 2008 il Santo Andr\u00e9 fu finalista contro il Corinthians nel Campeonato Brasileiro S\u00e9rie B e ottenne la promozione in S\u00e9rie A. Dopo una campagna combattuta il Santo Andr\u00e9 retrocesse in S\u00e9rie B all'ultimo giorno della stagione.\nNel Campionato Paulista 2010 fece una grande campagna. La squadra termin\u00f2 al secondo posto nella tabella dietro al Santos, dopo una mezza stagione di sette vittorie consecutive per metterlo in una posizione dominante. Nei play-off il Santo Andr\u00e9 sconfisse il Gr\u00eamio Prudente, prima di affrontare il Santos che aveva segnato quasi gi\u00e0 100 gol in tutte le competizioni. La prima partita si concluse con una vittoria di 3-2 per il Santos nonostante il Santo Andr\u00e9 avesse un uomo espulso. La seconda partita il 2 maggio 2010 si \u00e8 rivelato un incontro epico per il Santo Andr\u00e9, che stava pareggiando nel primo minuto. La partita si concluse con il risultato di 3-2 per il Santo Andr\u00e9 (5-5 complessivo) e con tre cartellini rossi dati al Santos, e uno al Santo Andr\u00e9. Nonostante il palo colpito due volte, il Santo Andr\u00e9 non poteva competere con la retroguardia professionista del Santos. Il Santos in tal modo ha vinto il titolo a causa del loro record assoluto superiore.\nIl Santo Andr\u00e9 retrocesse in S\u00e9rie C nel 2010 e quasi retrocesse in S\u00e9rie D nel 2011."}
{"id": "388325", "revid": "2225", "url": "https://it.wikipedia.org/wiki?curid=388325", "title": "Alexandre Dumas fils", "text": ""}
{"id": "388326", "revid": "2225", "url": "https://it.wikipedia.org/wiki?curid=388326", "title": "Alexandre Dumas p\u00e8re", "text": ""}
{"id": "388327", "revid": "1005847", "url": "https://it.wikipedia.org/wiki?curid=388327", "title": "Nadia Masini", "text": "Biografia.\nLaureata in lettere, insegnante, \u00e8 stata consigliere comunale, assessore e vicesindaco di Forl\u00ec dapprima per il Partito Comunista Italiano e poi per il Partito Democratico della Sinistra. Deputato dal 1987 al 1996, \u00e8 stata sottosegretario alla pubblica istruzione nel governo Prodi I e nel governo D'Alema I.\nComponente del Consiglio nazionale e responsabile Istruzione e scuola dell'ANCI, in occasione delle elezioni amministrative del 2004 \u00e8 stata eletta al primo turno sindaco di Forl\u00ec col 58,7% dei voti, sostenuta dalla coalizione di centro-sinistra.\nIl 14 dicembre 2008, dopo un periodo di campagna elettorale interna al Partito Democratico, la Masini \u00e8 stata sconfitta alle primarie per il futuro candidato sindaco di Forl\u00ec alle elezioni amministrative del 2009. Ha vinto lo sfidante Roberto Balzani con il 50,27% (corrispondente a 4030 voti sui 8016 voti validi totali), mentre il sindaco uscente ha raccolto il 49,73% delle preferenze (3986 voti)."}
{"id": "388332", "revid": "729019", "url": "https://it.wikipedia.org/wiki?curid=388332", "title": "Legio III Parthica", "text": "La Legio III \"Parthica\" (\"[creata per la campagna] partica\") fu una legione romana arruolata dall'imperatore Settimio Severo nel 197, per la sua campagna contro l'Impero dei Parti, da cui deriva il \"cognomen\" \"Parthica\". La legione era ancora attiva nelle province orientali sino agli inizi del V secolo. Il simbolo della legione era probabilmente un toro.\nAssieme alle sue legioni sorelle I \"Parthica\" and II \"Parthica\", la III fu creata per un attacco sul confine orientale dell'impero: la I e la III furono formate con i coscritti siriani che avevano fatto parte dell'esercito di Pescennio Nigro e che erano rimasti senza unit\u00e0 dopo la sua sconfitta nel 194. La campagna partica fu un successo e Ctesifonte, la capitale persiana, fu conquistata e saccheggiata.\nLa III \"Parthica\" in seguito rimase nella regione, come guarnigione per la nuova provincia di Mesopotamia. L'accampamento principale della legione si trovava a Resena, dove aveva il compito di mantenere sicure le vie di comunicazione e di proteggere la provincia contro i Sasanidi.\nDurante il III secolo, la III \"Parthica\" prese parte a numerose altre campagne contro i Sasanidi; anche se non vi sono prove dirette del coinvolgimento della legione, il fatto che fosse di stanza in Mesopotamia rende molto verosimile la sua partecipazione.\nDopo una prima campagna dell'imperatore Caracalla nel 217, nel 230 i Sasanidi organizzarono un'offensiva vittoriosa, obbligando la III a ritirarsi; in seguito, l'imperatore Alessandro Severo organizz\u00f2 una campagna che riusc\u00ec a imporre nuovamente il predominio romano sulla Mesopotamia.\nUn'ulteriore campagna diretta nel cuore dell'impero sasanide fu organizzata dall'imperatore Gordiano III nel 243, durante la quale la III \"Parthica\" combatt\u00e9 nella vittoriosa battaglia di Resena, sotto gli ordini del prefetto del pretorio Timesiteo. A seguito della morte di Timesiteo prima e di Gordiano poi, il nuovo imperatore Filippo l'Arabo accett\u00f2 una pesante pace e si ritir\u00f2 dalla regione.\nUn successo molto importante dei Sasanidi nel 256 fu la causa dell'infelice campagna dell'imperatore Valeriano, fatto prigioniero da Sapore I. Fu il quasi autonomo governatore di Palmira Odenato che imped\u00ec ai Sasanidi di espandersi a spese dell'impero romano nel (261-267), mentre la Mesopotamia del nord ritorn\u00f2 ai Romani con la campagna di Diocleziano del 298.\nAgli inizi del V secolo, la legione era ancora attiva nella regione, ad Apatna, Osroene."}
{"id": "388334", "revid": "6340", "url": "https://it.wikipedia.org/wiki?curid=388334", "title": "Giallarh\u00f6rn", "text": ""}
{"id": "388336", "revid": "287204", "url": "https://it.wikipedia.org/wiki?curid=388336", "title": "Agpgart", "text": "GART (graphics address remapping table) \u00e8 un modulo del kernel dei sistemi operativi Linux e Solaris che fornisce supporto alle possibilit\u00e0 di trasferimento dati specifiche delle schede video AGP.\nIl \"driver\" AGPgart sfrutta la memoria primaria del sistema per migliorare la visualizzazione grafica.\nQuesta caratteristica \u00e8 utile per componenti privi di memoria video dedicata, come le schede grafiche integrate Intel e AGP, che devono riservare parte della memoria primaria per il loro \"buffer\" video.\nStoria.\nAGPgart nasce come parte di un progetto per lo sviluppo di un \"driver\" MesaGL accelerato. Destinato principalmente alla versione 2.4 del kernel Linux, \u00e8 stato poi adattato per mezzo di \"patch\" al pi\u00f9 datato kernel 2.2.\nDave Jones, dei SUSE Labs, con il contributo del progettista originario Jeff Hartmann, ha profondamente ristrutturato agpgart per adattarlo ai kernel Linux della serie 2.6."}
{"id": "388337", "revid": "6340", "url": "https://it.wikipedia.org/wiki?curid=388337", "title": "Giallarhorn", "text": ""}
{"id": "388341", "revid": "278830", "url": "https://it.wikipedia.org/wiki?curid=388341", "title": "Barbara Steele", "text": "Biografia.\nI suoi studi furono orientati verso la carriera di pittrice ma, nella seconda met\u00e0 degli anni cinquanta inizi\u00f2 a frequentare una piccola compagnia teatrale per esordire poi sul grande schermo nel 1958 con il film \"Uno straniero a Cambridge\". La fama arriv\u00f2 poco dopo quando Mario Bava la scelse per interpretare un doppio ruolo da protagonista nel suo primo film, \"La maschera del demonio\" (1960). Una \"performance\" che non pass\u00f2 inosservata, infatti Roger Corman le affid\u00f2 un ruolo rilevante nel film \"Il pozzo e il pendolo\" (1961) in cui recit\u00f2 al fianco di Vincent Price.\nDopo questa breve parentesi statunitense, la Steele torn\u00f2 in Italia dove venne diretta anche da Federico Fellini in \"8\u00bd\" (1963). Ma si tratt\u00f2 solo di una breve parentesi; la sua carriera infatti prosegu\u00ec soprattutto nel cinema horror italiano dove, diretta dai principali registi di questo genere cinematografico, interpret\u00f2 una serie di film che fecero di lei un'icona per gli appassionati dell\"horror movie\". Tra le interpretazioni di questo periodo, \"L'orribile segreto del dr. Hichcock\" (1962) e \"Lo spettro\" (1963) di Riccardo Freda, \"Danza macabra\" e \"I lunghi capelli della morte\", entrambi diretti nel 1964 da Antonio Margheriti. Nel 1966, anche una breve ma memorabile apparizione ne \"L'armata Brancaleone\" di Mario Monicelli. \nNel 1969 abbandon\u00f2 il cinema e spos\u00f2 lo sceneggiatore statunitense James Poe, da cui ebbe un figlio. Nel 1974 torn\u00f2 sul set in \"Femmine in gabbia\" di Jonathan Demme, cui seguirono \"Il demone sotto la pelle\" (1975) di David Cronenberg e \"Piranha\" (1978) di Joe Dante. Nel 1980, dopo la morte del marito, dal quale aveva divorziato nel 1978, si ritir\u00f2 nuovamente dagli schermi per dedicarsi alla produzione (soprattutto televisiva), non senza concedersi di tanto in tanto qualche apparizione in una \"fiction\" televisiva o in qualche pellicola cinematografica come \"The Prophet\" (1999)."}
{"id": "388357", "revid": "767487", "url": "https://it.wikipedia.org/wiki?curid=388357", "title": "Velluto blu", "text": "Velluto blu (\"Blue Velvet\") \u00e8 un film del 1986 scritto e diretto da David Lynch.\nIl titolo originale \u00e8 tratto dall'omonima canzone di Bobby Vinton, cantata nel film da Isabella Rossellini in un locale notturno, lo Slow Club. Il film narra la storia di Jeffrey Beaumont, un giovane studente che, indagando personalmente su un macabro ritrovamento, scopre che nella sua cittadina esiste un ignobile mondo sotterraneo fatto di violenza, sesso, traffico di droghe e polizia corrotta.\nTrama.\nIl giovane studente Jeffrey Beaumont torna nella citt\u00e0 natale di Lumberton dal collegio di Oak Lake per assistere il padre, colpito da un malore. Di ritorno dall'ospedale, il ragazzo attraversa un terreno abbandonato e l\u00ec, in mezzo all'erba, scopre un orecchio umano mozzato. Jeffrey raccoglie il macabro reperto e lo porta al detective di polizia John Williams. In seguito fa anche la conoscenza di Sandy, la figlia di questi. Sandy, che ha avuto modo di ascoltare i discorsi del padre, riferisce a Jeffrey diversi dettagli su una donna di nome Dorothy Vallens, che lavora come cantante di nightclub e potrebbe essere collegata al caso dell'orecchio ritrovato. Sempre pi\u00f9 curioso, Jeffrey va all'appartamento di Dorothy e riesce a convincerla a farlo entrare fingendosi un disinfestatore. Mentre Dorothy \u00e8 distratta da un uomo vestito con un abito giallo che bussa alla sua porta (e che Jeffrey da allora in poi chiamer\u00e0 \"l'Uomo in Giallo\"), Jeffrey ruba il duplicato della chiave dell'appartamento.\nJeffrey e Sandy vanno poi al nightclub nel quale lavora Dorothy, la guardano esibirsi a cantare \"Blue Velvet\" e se ne vanno molto prima della fine dello spettacolo, in modo che Jeffrey possa intrufolarsi nel suo appartamento a curiosare. Il ragazzo, colto di sorpresa dal ritorno a casa di Dorothy, si nasconde in un armadio e assiste ad una concitata telefonata tra lei e un misterioso interlocutore di nome Frank. Poco dopo Jeffrey viene scoperto da Dorothy, che lo minaccia con un coltello. Credendo che la curiosit\u00e0 del ragazzo sia solo di carattere sessuale e stuzzicata dal suo voyeurismo, Dorothy costringe Jeffrey a spogliarsi e comincia ad avere con lui un approccio, ma \u00e8 interrotta da un colpo alla porta.\nDorothy fa quindi nascondere nuovamente Jeffrey nell'armadio, e accoglie il visitatore, ossia l'uomo con cui stava parlando al telefono: si tratta di Frank Booth, un pericoloso criminale con tendenze psicotiche con il quale Dorothy ha un morboso rapporto di sesso e di violenza. Dal suo nascondiglio, Jeffrey assiste alle bizzarre inclinazioni del pazzo, che includono l'inalazione di un gas non ben identificato, e atti sadomasochisti con Dorothy. Frank sembra inoltre dotato di una doppia personalit\u00e0: durante i suoi abusi, si riferisce costantemente a Dorothy come \"mamma\" e a se stesso come \"pap\u00e0\" e \"bambino\". Si scoprir\u00e0 inoltre che Frank ha rapito il marito e il figlio di Dorothy per costringerla a sottostare alle sue perversioni. Quando Frank se ne va, Dorothy cerca di sedurre di nuovo Jeffrey e chiede di essere picchiata anche da lui, ma al suo rifiuto gli dice di andarsene. Quando Jeffrey fa per andarsene, lei gli chiede di restare, ma lui non l'ascolta.\nJeffrey racconta parzialmente la sua esperienza a Sandy, chiedendole in preda allo sconforto perch\u00e9 al mondo esistano persone come Frank. Sandy, a sua volta, gli racconta di un sogno meraviglioso che aveva fatto e nel quale vedeva tanti bellissimi pettirossi, e che lei interpreta come un segno di speranza per l'umanit\u00e0. Tra Jeffrey e Sandy nasce un'attrazione, anche se Sandy ha un fidanzato. Jeffrey in seguito visita di nuovo l'appartamento di Dorothy, che comincia ad essere attratta dal ragazzo. Jeffrey poi assiste ad un'altra delle prestazioni di Dorothy al club, dove canta la stessa canzone. Al club, Jeffrey vede Frank in mezzo al pubblico, che accarezza un pezzo di tessuto di velluto blu che ha tagliato dalla veste di Dorothy la notte in cui Jeffrey si \u00e8 nascosto nell'armadio.\nJeffrey da allora comincia a seguire Frank e trascorre i successivi giorni a spiare i movimenti suoi e di due uomini - l'Uomo in Giallo e un altro individuo che Jeffrey comincia a chiamare \"l'Uomo Elegante\" - che si aggirano davanti ad un edificio industriale che Frank frequenta spesso. Jeffrey capisce quindi che gli uomini sono soci dei loschi affari di Frank. Il ragazzo mette quindi Sandy al corrente dei suoi nuovi risultati, e tra i due scappa un bacio, breve e pieno di disagio. Jeffrey torna poi da Dorothy, ed ha un rapporto sessuale con lei. La donna gli chiede con insistenza sempre maggiore di colpirla, e Jeffrey in un impeto di rabbia e di passione la colpisce con violenza, rimanendo inorridito dal suo gesto, mentre Dorothy mostra di trarre piacere dal dolore del colpo. Jeffrey, dopo uno scambio affettuoso di parole con Dorothy, che gli chiede di esserle amico e non abbandonarla, viene sorpreso da Frank, arrivato all'appartamento insieme a tre suoi scagnozzi.\nL'uomo, folle di gelosia, costringe Dorothy e Jeffrey a salire in macchina con loro, e ad andare a casa di Ben, un uomo effeminato molto elegante e \"soave\" (come Frank lo definisce), socio in affari di Frank e che tiene il figlio di Dorothy prigioniero in casa sua. Dopo una serie di umiliazioni inflitte a Jeffrey dai due malviventi, Ben, su esortazione di Frank, si esibisce in un numero di canto in playback della canzone \"In Dreams\", di Roy Orbison, cui Frank assiste piangendo commosso, per poi interrompere rabbiosamente la canzone. Poco dopo Frank porta Jeffrey e Dorothy in un deposito di legname e comincia a molestare Dorothy. Nel vedere questa ennesima perversione, Jeffrey reagisce con rabbia e colpisce Frank con un pugno in faccia. A questo punto, su esortazione del loro capo, i compari di Frank trascinano Jeffrey fuori dalla macchina: il folle criminale comincia a baciarlo furiosamente e gli intima di non avvicinarsi pi\u00f9 a Dorothy o, in caso contrario, lo uccider\u00e0. Poi, dopo aver ascoltato alla radio una nuova volta la canzone \"In Dreams\", Frank comincia a picchiare selvaggiamente Jeffrey, incurante delle suppliche di Dorothy.\nIl malconcio ragazzo si risveglia il giorno dopo nello stesso luogo dove \u00e8 stato portato la sera precedente, e riesce a tornare a casa, scoppiando a piangere per il senso di colpa e la disperazione. Si reca poi alla stazione di polizia, dove si accorge che il collega del padre di Sandy \u00e8 in realt\u00e0 l'Uomo in Giallo, il tenente detective Tom Gordon, in affari con Frank e quindi corrotto. Pi\u00f9 tardi, a casa di Sandy, il padre \u00e8 stupito dalla storia di Jeffrey, ma mette in guardia Jeffrey ordinandogli di smettere di indagare per conto suo, per non mettere in pericolo se stesso e le indagini. Jeffrey e Sandy vanno poi insieme ad una festa e l\u00ec dichiarano l'amore che provano l'uno per l'altra, finendo per scontrarsi con il fidanzato di Sandy. La lite \u00e8 scongiurata quando il gruppo trova Dorothy, nuda e malconcia, sul prato davanti a casa di Jeffrey. Appena cosciente, Dorothy chiama Jeffrey \"il mio amante\", rivelando cos\u00ec la sua intimit\u00e0 con Jeffrey, cosa che sconvolge Sandy, che per\u00f2 finisce per perdonare Jeffrey.\nJeffrey insiste a voler ritornare a casa di Dorothy e dice a Sandy di mandarvi il padre e alcuni agenti di polizia. A casa di Dorothy, Jeffrey si trova davanti ad un orrendo spettacolo: il cadavere del marito di Dorothy, ucciso con un colpo di pistola alla testa e identificabile dal suo orecchio mancante, e l'Uomo in Giallo, ancora vivo ma con un'orribile ferita alla testa, probabile risultato di una lobotomia eseguita con mezzi di fortuna. Jeffrey cerca allora di andarsene dall'appartamento, ma vede l'Uomo Elegante salire le scale e riconosce in lui Frank sotto mentite spoglie. Jeffrey informa per radio il detective Williams riguardo all'Uomo in Giallo, comunicandogli la sua posizione all'interno dell'appartamento. Frank entra nell'appartamento e si vanta di aver sentito la posizione di Jeffrey sulla propria radio della polizia.\nMentre Frank lo cerca per tutta la casa, Jeffrey recupera la pistola dell'Uomo in Giallo e si nasconde nello stesso armadio in cui si era nascosto durante la sua prima visita in quella casa. Frank, ormai completamente impazzito, comincia a sparare colpi a caso, finendo l'Uomo in Giallo. Apre poi la porta dell'armadio, e Jeffrey gli spara alla testa, uccidendolo sul colpo. Il detective Williams, con la pistola spianata, entra con Sandy un attimo dopo. In quello che apparentemente sembra essere il giorno successivo alle vicende, Jeffrey si desta da un pisolino finalmente libero dall'incubo. Sandy lo invita ad ammirare l'insolito affluire dei pettirossi nei cieli della loro citt\u00e0, mentre il padre di Jeffrey comincia a riprendersi dalla malattia e Dorothy ritrova suo figlio.\nProduzione.\nSceneggiatura.\nLe origini di \"Velluto Blu\" risiedono probabilmente nell'infanzia di Lynch, quando passava molto tempo nei boschi di Spokane, una zona del nord-ovest statunitense simile a quella del film. Per Lynch c'era un \"livello autobiografico molto preciso nel film\". \"\u00abKyle \u00e8 vestito come me. Mio padre era un ricercatore del Dipartimento di Agricoltura di Washington. Eravamo sempre tra i boschi. Ne avevo in qualche modo abbastanza degli alberi in quel periodo, ma ancora oggi, il legname e i boscaioli per me sono l'America cos\u00ec come la staccionata e le rose della scena di apertura del film. \u00c8 cos\u00ec radicata, questa immagine, e mi fa sentire molto felice\u00bb\". Se i ricordi d'infanzia di Lynch ispirarono l'ambientazione di \"Velluto blu\", l'effettiva storia del film fu originata da tre idee che si cristallizzarono nella mente del regista a partire dal 1973, anche se all'inizio egli aveva \"solo una sensazione e un titolo\".\nDopo aver ultimato \"The Elephant Man\", incontr\u00f2 il produttore Richard Roth per un caff\u00e8. Roth aveva letto e apprezzato la sceneggiatura di Lynch dal titolo \"Ronnie Rocket\" (un progetto poi mai realizzato) ma non aveva intenzione di produrre un soggetto di quel tipo. Chiese a Lynch se aveva qualche altra sceneggiatura, ma il regista aveva solo qualche idea. \"\u00abGli dissi che avrei sempre voluto intrufolarmi nella stanza di una ragazza e guardarla di notte e, forse, ad un certo punto, avrei potuto scoprire un indizio per un omicidio misterioso. A Roth l'idea piacque molto e mi chiese di scrivere un soggetto. Tornai a casa e pensai all'orecchio nel campo\u00bb\".\nLa seconda idea era un'immagine di un orecchio tagliato situato in un campo, che \u00e8 diventata una delle immagini del film che colpisce di pi\u00f9. Lynch ha sottolineato in un'intervista: \"\u00abNon so perch\u00e9 doveva essere un orecchio. Doveva essere un punto aperto del corpo, un buco che porta in qualcos'altro... L'orecchio si trova sulla testa e finisce direttamente nel cervello, era perfetto\u00bb\". Per il regista l'orecchio mozzato era una strada perfetta per portare Jeffrey all'interno di un mondo segreto situato nel cuore del film.\nLa terza idea che venne a Lynch era la classica interpretazione di Bobby Vinton della canzone \"Blue Velvet\" e \"\u00ablo stato d'animo che porta con s\u00e9, uno stato d'animo, un'epoca, e le cose che erano di quell'epoca\u00bb\". Questa canzone dimostra di essere cos\u00ec amata da Lynch, al punto che nel film non \u00e8 stata inserita solo la versione di Vinton, ma anche una versione cantata da Dorothy durante una delle sue esibizioni allo Slow Club. La canzone costituisce il motivo principale del film e appare per tutta la sua durata.\nUna volta che Lynch ebbe queste tre idee, le port\u00f2 assieme a Roth alla Warner Brothers che mostr\u00f2 interesse nel progetto. Lynch spese due anni per scrivere due copioni che, per sua ammissione, non erano un granch\u00e9. Il problema, disse Lynch, era che \"\u00abc'erano forse molte cose sgradevoli nel film e nient'altro. Mancavano molte cose. Cos\u00ec si allontan\u00f2 da tutto per un po'\u00bb\". Dopo l'esperienza di \"Dune\", Lynch ritorn\u00f2 su \"Velluto Blu\". Fece altri due tentativi prima di rimanere soddisfatto della sceneggiatura. Le condizioni a questo punto erano ideali per il film di Lynch: aveva firmato un accordo con Dino De Laurentiis che gli dava totale libert\u00e0 artistica e il montaggio finale del film, a patto che il regista diminuisse il suo ingaggio e accettasse un budget basso di solo 6 milioni di dollari. \"Velluto blu\" fu anche il progetto pi\u00f9 piccolo dell'elenco di De Laurentiis, cos\u00ec Lynch fu lasciato lavorare da solo per tutta la prima parte. \"\u00abDopo 'Dune' ero cos\u00ec depresso che tutto mi sembr\u00f2 fantastico! Era tutta euforia. E quando lavori con quel tipo di stato d'animo, puoi prenderti la tua occasione. Puoi sperimentare\u00bb\".. Dato che il materiale girato era completamente diverso da quello che allora era considerato in voga, de Laurentiis dovette fondare una propria societ\u00e0 di produzione per distribuirlo.\nLa versione finale del film dura 120 minuti e fu ottenuta tagliando l'originale della durata di 4 ore. Il materiale eliminato, anche se fu archiviato, \u00e8 andato perduto.\nFrank e la droga.\nPer tutto il film, Frank Booth usa una maschera per respirare un gas da una piccola bombola. Originariamente, nella sceneggiatura di Lynch, Frank avrebbe dovuto respirare dell'elio, per acuire la sua voce e farla assomigliare a quella di un bambino. Durante le riprese del film, per\u00f2, Dennis Hopper (un esperto consumatore di droghe) rivendic\u00f2 il diritto di dover scegliere il tipo di droga del suo personaggio e afferm\u00f2 che l'elio non era la cosa adatta.\nNel documentario contenuto nell'edizione speciale del DVD, Hopper identifica la droga come il nitrito di amile (comunemente chiamato anche Popper).\nAccoglienza.\n\"Velluto blu\" introdusse diversi elementi poi diventati frequenti nella filmografia di Lynch, come la presenza di donne vittime di abusi, l'aspetto torbido delle piccole citt\u00e0 e l'utilizzo non convenzionale di canzoni d'epoca (\"Blue Velvet\" di Bobby Vinton e \"In Dreams\" di Roy Orbison sono eseguite in modo ossessivo in scene molto forti). Le tende rosse fanno da sfondo in scene chiave, e diventeranno un marchio di fabbrica del regista. \"Velluto blu\" segna inoltre l'inizio della collaborazione di Lynch col compositore Angelo Badalamenti, che contribuir\u00e0 in molti dei suoi lungometraggi.\nL'allora direttore della Mostra internazionale d'arte cinematografica di Venezia Gian Luigi Rondi imped\u00ec al film di partecipare, per la scena di nudo della Rossellini.\nManifesti e locandine.\nLa realizzazione dei manifesti e delle locandine del film fu affidata dalla distribuzione al pittore Enzo Sciotti."}
{"id": "388368", "revid": "287204", "url": "https://it.wikipedia.org/wiki?curid=388368", "title": "Idrografia", "text": "Lidrografia (dalle parole di origine greca \"idro\", prefisso indicante l'acqua, e \"grafia\", \"scrivere\") \u00e8 una branca dell'idrologia che si occupa di misurare e descrivere le caratteristiche morfologiche dei mari e delle aree costiere, nonch\u00e9 la distribuzione delle acque sulla superficie terrestre (sia continentali che marine). L'idrografia di un territorio viene in genere esaminata insieme alla sua orografia, ovvero alle caratteristiche ed alla distribuzione dei rilievi eventualmente presenti.\nDefinizione.\nL'Organizzazione idrografica internazionale definisce l'idrografia come \"la branca delle scienze applicate che si occupa della misurazione e della descrizione delle caratteristiche fisiche di oceani, mari, aree costiere, laghi e corsi d'acqua nonch\u00e9 di prevedere la loro evoluzione nel tempo, con lo scopo primario di supportare la sicurezza della navigazione e delle altre attivit\u00e0 marittime inclusi sviluppo economico, difesa, ricerca scientifica e protezione dell'ambiente\".\nDescrizione.\nTra gli scopi dell'idrografia alla sicurezza della navigazione marittima si affiancano numerose altre finalit\u00e0 ed attivit\u00e0 come la produzione di carte geografiche e nautiche, l'esecuzione di studi e ricerche di carattere civile e militare, il monitoraggio ambientale e la modellizzazione oceanografica e meteorologica.\nL'idrometria fornisce buona parte dei dati utili negli studi idrografici tramite strumenti di misurazione quali idrometri, manometri, misuratori di portata, ecc. La distribuzione delle acque sulla superficie terrestre e i modelli di ramificazione dei corsi d'acqua sono invece rappresentati tramite grafi ad albero che descrivono la gerarchia tra un fiume e i suoi affluenti e sub-affluenti. Tali grafi sono anche utili per rappresentare le caratteristiche topologiche dei bacini idrografici e per studiare la distribuzione delle risorse idriche.\nEnti per lo studio dell'idrografia.\nA livello internazionale \u00e8 attiva dal 1967 l'Organizzazione idrografica internazionale, un organismo intergovernativo che si \u00e8 affiancato all\"Ufficio idrografico internazionale\", tuttora in attivit\u00e0 e che ne costituisce l'organo amministrativo principale.\nIn Italia, il servizio idrografico \u00e8 gestito dall'Istituto Idrografico della Marina. Enti analoghi sono in attivit\u00e0 in numerosi paese del mondo come ad esempio in Georgia, dove opera il \"Servizio idrografico statale della Georgia\"."}
{"id": "388377", "revid": "6923", "url": "https://it.wikipedia.org/wiki?curid=388377", "title": "Serbatoio autosigillante", "text": "Il serbatoio autosigillante o serbatoio autostagnante \u00e8 un tipo di serbatoio con tecnologia aeronautica sviluppata durante la seconda guerra mondiale, quando divenne evidente che gli aerei da caccia erano carenti di adeguata protezione. In aggiunta quindi ai rinforzi strutturali, i serbatoi autosigillanti svolgono un'azione di protezione sia per il pilota sia per l'aereo.\nAccorgimenti simili a quelli impiegati in questo tipo di serbatoi sono impiegati per gli pneumatici antiforatura (o le relative camere d'aria).\nCostruzione.\nI serbatoi autosigillanti sono strutturati con due strati di gomma, uno vulcanizzato e l'altro no. Se un serbatoio viene forato, il combustibile fuoriuscente si versa sui diversi strati impregnandoli e provocandone l'espansione, ottenendo cos\u00ec l'otturazione dell'apertura.\nSeconda guerra mondiale.\nNelle pi\u00f9 recenti generazioni pre-belliche e nei velivoli del primo periodo del conflitto, i serbatoi erano convenzionali e, quando colpiti dal fuoco nemico, facevano fuoriuscire il combustibile rapidamente. Non solo questo riduceva l'effettiva autonomia dell'aereo, ma rischiava l'ulteriore rottura del serbatoio stesso, con la conseguente e possibile distruzione della struttura circostante o del danneggiamento del profilo aerodinamico dell'aereo.\nTentativo successivo di proteggere i serbatoi fu quello di costruirli di metallo, ricoperto internamente o esteriormente di un materiale che si espandesse dopo essere stato bucato. Le ricerche rivelarono che il problema maggiore era rappresentato pi\u00f9 che dall'ingresso di un proiettile, dalla sua fuoriuscita, in quanto il secondo foro era notevolmente pi\u00f9 grande di quello d'entrata.\nLa soluzione fu di creare un contenitore flessibile, costituito da un materiale auto-sigillante come la gomma vulcanizzata e con quante meno cuciture e saldature possibili. Molto presto i test dimostrarono che l'impatto poteva deformare un serbatoio ma la cella in gomma poteva attutire e dissipare l'energia dell'urto contraendosi e dilatandosi senza rotture. I serbatoi della marina americana durante la guerra erano capaci di reggere ai danni di proiettili calibro .50 e, in alcuni casi, anche cartucce da 20 mm.\nNon tutti i caccia erano compatibili e adatti per la nuova invenzione. Quelli che lo furono, comunque, dimostrarono ampiamente con le loro percentuali di vittoria, soprattutto nello scenario dell'Oceano Pacifico, che i caccia americani protetti con questa nuova tecnologia subivano eventualmente danneggiamenti notevolmente inferiori agli omologhi giapponesi, sprovvisti di tale miglioria.\nUso moderno.\nLa maggior parte degli aerei da caccia odierni adottano alcuni tipi di serbatoi auto-sigillanti anche se le grandi altitudini raggiunte richiedono che i serbatoi siano pressurizzati e quindi inficino in parte l'effetto auto-sigillante. Le pi\u00f9 recenti tecnologie hanno comunque apportato degli sviluppi come l'utilizzo di schiume inerti che prevengono la detonazione del combustibile in caso di foratura."}
{"id": "388379", "revid": "27723", "url": "https://it.wikipedia.org/wiki?curid=388379", "title": "Vapor d'acqua", "text": ""}
{"id": "388382", "revid": "729019", "url": "https://it.wikipedia.org/wiki?curid=388382", "title": "Ferrari FXX", "text": "La Ferrari FXX \u00e8 una autovettura ad alte prestazioni prodotta nel 2005 in 30 esemplari. \u00c8 destinata unicamente all'utilizzo in pista nell'ambito di un programma di ricerca e sviluppo promosso dalla Ferrari a vantaggio dei suoi clienti pi\u00f9 appassionati.\nL'auto usa la tecnologia sviluppata sulla Enzo e la combina con tutte le ultime novit\u00e0 della Ferrari e dei suoi fornitori abituali. Essa d\u00e0 il via al Programma FXX, che prosegue con la sua erede Ferrari FXX K.\nLa vettura.\nEssenzialmente \u00e8 una evoluzione della Enzo, con cui condivide diverse parti, anche se alcuni componenti significativi sono di nuova progettazione; il motore (F140 DA) \u00e8 basato su quello della progenitrice, ampliato dagli originari 5\u00a0998\u00a0cm\u00b3 agli attuali 6\u00a0262\u00a0cm\u00b3. Anche la potenza ha subito un notevole incremento, passando dai 660\u00a0CV ai circa 800 erogati a 8\u00a0500 giri nella prima versione presentata nel 2005.\nIl cambio deriva direttamente dalla vettura di Formula 1 ed ha un tempo di risposta di circa 80 ms; l'impianto frenante \u00e8 stato anch'esso adeguato, sempre dalla base della Enzo, con i dischi in materiale carboceramico. Gli pneumatici della FXX da 19 pollici (483\u00a0mm) tipicamente \"slick\" sono stati sviluppati espressamente per questa vettura dalla Bridgestone.\nAnche le prestazioni di questo modello sono notevoli, con una velocit\u00e0 di punta limitata a 345\u00a0km/h essendo un'auto destinata all'unico uso in pista, dove difficilmente si superano tali velocit\u00e0, mentre la velocit\u00e0 massima stimata senza limitatore \u00e8 di 390\u00a0km/h ed una accelerazione da 0 a 100 km/h inferiore ai 2,8 secondi. Nel 2007 in alcuni test sul Circuito di Fiorano la vettura condotta da Andrea Bertolini ha girato con il tempo di 1'16\" stabilendo la sua migliore prestazione, 9 secondi pi\u00f9 rapida rispetto al miglior tempo della Ferrari Enzo da cui deriva.\nUn'altra caratteristica che la rende simile a una vettura da corsa \u00e8 quella di avere l'abitacolo costruito attorno al pilota con configurazione personalizzata del sedile di guida e della pedaliera; sempre di derivazione dall'attivit\u00e0 sportiva \u00e8 la presenza di un completo sistema di telemetria, che permette la rilevazione di tutti i parametri di utilizzazione della vettura.\nAlla sua uscita sul mercato, nel 2005, la FXX \u00e8 risultata la pi\u00f9 cara vettura sul mercato con un prezzo di vendita di 1,8 milioni di Dollari, battendo il primato precedente, appartenente dal 1994 alla \"Schuppan 962CR\" venduta per circa 1,5 milioni.\nTutti i 30 esemplari previsti sono stati immediatamente venduti ad una selezionata clientela Ferrari, che avr\u00e0 la possibilit\u00e0 di partecipare anche agli ulteriori programmi previsti dalla casa.\nOriginariamente erano previsti 29 esemplari, ma in seguito ne \u00e8 stato realizzato uno ulteriore (completamente nero) per Michael Schumacher, che l'ha portato in pista in occasione del Ferrari Day del N\u00fcrburgring e le finali Mondiali Ferrari di Monza e gli \u00e8 stato consegnato nel 2005 al suo rientro dopo il GP di Turchia. Lo stesso Schumacher \u00e8 stato ospite nella puntata di apertura della tredicesima stagione di Top Gear stabilendo proprio con la sua FXX un tempo di 1.10.7, uno dei migliori di sempre sul circuito della trasmissione televisiva, tuttavia essendo un veicolo non qualificato cio\u00e8 una vettura non omologata per l'uso stradale ed equipaggiata con pneumatici slick, il suo tempo non viene preso in considerazione e non \u00e8 riportato nella classifica che prevede solamente le auto che possono essere immatricolate per l'uso stradale.\nFXX Evoluzione.\nIl programma di sviluppo \u00e8 stato esteso anche agli anni 2008 e 2009 con la presentazione di un kit di evoluzione che porta il propulsore ad erogare la potenza di 860\u00a0CV (632\u00a0kW) a 9500 giri/min. Altri miglioramenti sono stati apportati alla velocit\u00e0 del cambio, (tempo diminuito a 60 millisecondi, 20 in meno della FXX normale) e ai rapporti del cambio stesso, adattata ai nuovi regimi di rotazione del motore. Tra i punti forti spicca anche il controllo di trazione che prevede nove diverse impostazioni ed \u00e8 frutto del travaso tecnologico dalle Ferrari di Formula 1. Migliorata anche la gestione degli pneumatici Bridgestone sempre da 19\" di diametro, ora presentano un consumo pi\u00f9 omogeneo del battistrada per mezzo dell'evoluzione delle sospensioni anteriori e un nuovo impianto frenante in materiale carboceramico fornito dalla Brembo, composto da dischi pi\u00f9 grandi e con una durata delle pastiglie raddoppiata. Le preziose indicazioni fornite dai collaudatori, hanno permesso di sviluppare delle novit\u00e0 aerodinamiche: un nuovo diffusore posteriore e profili alari di nuova concezione montati al retrotreno hanno contribuito ad un miglioramento del 25% dell'efficienza aerodinamica."}
{"id": "388385", "revid": "38120", "url": "https://it.wikipedia.org/wiki?curid=388385", "title": "Uillean pipes", "text": ""}
{"id": "388386", "revid": "38120", "url": "https://it.wikipedia.org/wiki?curid=388386", "title": "Uilleann Pipes", "text": ""}
{"id": "388389", "revid": "76963", "url": "https://it.wikipedia.org/wiki?curid=388389", "title": "Edgardo Sogno", "text": "Partecip\u00f2 alla resistenza italiana (con il nome di battaglia \"Franco Franchi\" diresse l'Organizzazione Franchi, una formazione militare di partigiani badogliani), di fede politica monarchica, liberale e anticomunista, Medaglia d'oro al Valor Militare nonch\u00e9 membro dell'Assemblea Costituente, quella di Edgardo Sogno \u00e8 una biografia singolare e controversa che tuttora suscita dibattito e valutazioni discordi. Descritto come uomo impulsivo e spericolato, avventuroso e coraggioso fino all'incoscienza, il suo viscerale anticomunismo e le sue iniziative politiche gli procurarono molti nemici e gli attirarono numerose accuse, mai giudizialmente accertate, di iniziative di cospirazione volte a sovvertire l'ordinamento democratico, come il cosiddetto golpe bianco (assieme al repubblicano Randolfo Pacciardi). Malgrado ci\u00f2, Sogno si descrisse sempre come democratico, liberale, prima monarchico e poi presidenzialista.\nBiografia.\nOrigini e formazione.\nDiscendente da una famiglia di antica nobilt\u00e0 sabauda originaria di Camandona, Edgardo Sogno nasce da Adolfo Emanuele Sogno, aristocratico, filantropo e terziario francescano, e Laura Piatti. Sogno studia dai gesuiti, a cui riconobbe di avergli permesso di diventare un libero pensatore e \"un liberale che non pu\u00f2 non dirsi cristiano\", usando l'espressione di Benedetto Croce.\nDopo aver ottenuto la maturit\u00e0 classica, nel 1933 entr\u00f2 nell'esercito e venne nominato sottotenente nel Reggimento \"Nizza Cavalleria\". Laureatosi in giurisprudenza e in scienze politiche, nel 1938, per anticomunismo, prese parte alla Guerra civile spagnola. Bench\u00e9 servisse tra le file dei filo-franchisti (Corpo Truppe Volontarie, inviate dall'Italia) non fu mai fascista, ma liberal-nazionale. Come disse parlando di lui il suo amico Gianni Agnelli, il compito di un militare, vincolato dal giuramento al Re d'Italia, era combattere con il Regio Esercito e non con gli anarchici e i comunisti.\nL'opposizione al fascismo e la seconda guerra mondiale.\nSempre nel 1938, a Torino, come gesto di protesta contro le leggi razziali fasciste, si appunt\u00f2 una stella di David gialla sulla giacca (il segno distintivo imposto agli ebrei nella Germania nazista) e si mostr\u00f2 cos\u00ec in pubblico. Quello fu l'anno del complotto antifascista sollecitato dalla futura regina Maria Jos\u00e9 del Belgio, che prevedeva (con l'aiuto di alcune personalit\u00e0 di ambienti militari del regime che non volevano l'alleanza con i nazisti, tra cui Galeazzo Ciano, Rodolfo Graziani, Pietro Badoglio e Dino Grandi) la deposizione e l'arresto di Mussolini, l'abdicazione forzata di Vittorio Emanuele III e la volontaria rinuncia del principe ereditario Umberto al trono in favore del piccolo Vittorio Emanuele, con Maria Jos\u00e9 stessa come reggente. Sogno partecip\u00f2 a questo e altri falliti complotti, che prevedevano, nelle intenzioni di alcuni, anche l'eliminazione fisica del Duce, qualora non si riuscisse a deporlo pacificamente.\nNel 1940 entr\u00f2 in diplomazia. A Roma frequent\u00f2 alcuni circoli antifascisti, tra cui quelli di Benedetto Croce e Giaime Pintor. Contrario alla guerra al fianco dei tedeschi, dopo il discorso di Mussolini del 10 giugno 1940, mise in atto un'altra eclatante azione dimostrativa, aprendo le finestre della sua casa torinese per far ascoltare \"La Marsigliese\", l'inno del Paese cui l'Italia fascista aveva appena dichiarato guerra.\nNel 1942 venne richiamato alle armi e trasferito in Francia, ma un anno pi\u00f9 tardi, nel maggio 1943, fu arrestato a Nizza con l'accusa di alto tradimento, per aver auspicato pubblicamente la vittoria militare degli Stati Uniti d'America (in segno di protesta dopo aver visto partire un convoglio di ebrei deportati), ma venne poi rilasciato dopo il 25 luglio e congedato.\nLa partecipazione alla resistenza.\nMonarchico, prese parte alla Resistenza, venendo insignito della Medaglia d'oro al valor militare. Vicino al Partito Liberale Italiano, all'epoca in clandestinit\u00e0, lo rappresent\u00f2 nel CLNAI.\nDopo l'8 settembre, il tenente Edgardo Sogno attravers\u00f2 il fronte, prendendo contatti con il Regio Esercito che presidiava le regioni del Mezzogiorno e qui, stabilito un contatto con il governo di Vittorio Emanuele III, prese parte attiva nell'organizzare una rete spionistica al fine di liberare le regioni settentrionali in mano ai tedeschi. Fece dunque ritorno al Nord grazie all'appoggio dell'esercito britannico e gli inglesi furono i suoi referenti immediati, attraverso Radio Londra; la sua formazione armata venne aiutata con numerosi lanci di armi e materiali. Assieme a due compagni, Sogno inizialmente fu paracadutato con un'azione notturna nei pressi del lago di Viverone da un aereo inglese decollato dalla Tunisia, per creare e dirigere l\"'Organizzazione Franchi\", la formazione partigiana pi\u00f9 corposa dell'antifascismo liberale. Per un periodo si trov\u00f2 presso la Tenuta La Mandria appoggiato dai proprietari i marchesi Medici del Vascello. Il 31 marzo 1944 fu arrestato la prima volta dai tedeschi, a Genova, assieme ad Aldo e Alberto Li Gobbi, ma - recluso nella Casa dello Studente - riusc\u00ec a fuggire.\nNel medesimo periodo, il tenente Sogno, nel tessere la sua rete spionistica, prese contatti anche con la Brigata Osoppo e, quando le sorti delle forze tedesche parevano oramai segnate, dall'inizio del 1945 avrebbe tentato di avviare una trattativa con la X\u00aa Flottiglia M.A.S. del principe Junio Valerio Borghese al fine di coordinare ed unire gli sforzi in un fronte comune per fermare l'avanzata delle milizie jugoslave guidate da Tito nei territori orientali dell'Istria e dell'area giuliana. Condusse le sue azioni fino al suo arresto rocambolesco e, secondo alcuni, siccome Sogno fu arrestato nel gennaio 1945, nel febbraio non tent\u00f2 alcuna trattativa con il principe Borghese, che per altro non ha mai conosciuto.\nSogno fu tra coloro che, pur non essendo coinvolti nell'organizzazione, sostennero la opportunit\u00e0 dell'attacco di via Rasella, in cui vennero uccisi 33 soldati nazisti a fronte della rappresaglia delle fosse Ardeatine: Sogno afferm\u00f2 che \u00abla notizia di Via Rasella fu per noi (\"i badogliani, ndr\") un momento di esultanza. E neanche la feroce repressione che segu\u00ec mi fece cambiare idea, anzi. Davo lo stesso giudizio dei comunisti: bisognava provocare i tedeschi, perch\u00e9 ogni loro reazione non far\u00e0 che isolarli sempre pi\u00f9\u00bb.\nTra le imprese pi\u00f9 significative ci fu la tentata liberazione di Ferruccio Parri, allora detenuto nell'albergo Regina di via Santa Margherita, a Milano, dove le SS avevano stabilito il loro quartier generale. Sogno si present\u00f2 nell'albergo indossando un'uniforme della milizia tedesca, fingendosi latore di messaggi speciali, con il piano di sparare poi direttamente contro i tedeschi, liberare Parri e scappare con lui: ma fu riconosciuto, catturato e torturato dai nazisti; non nascose le sue intenzioni, ma non rivel\u00f2 informazioni, e sarebbe forse stato fucilato immediatamente, se non fosse stato che ormai la guerra era quasi finita e, in qualit\u00e0 di militare italiano prigioniero di guerra (e non \"bandito\", \"traditore\" o \"sovversivo\", come venivano definiti i partigiani non militari) aveva lo status di Internato Militare Italiano e venne quindi mandato in un campo di prigionia in provincia di Bolzano, dove sopravvisse fino alla fine del conflitto. Assieme a lui finiscono nel campo di Bolzano altri partigiani \"bianchi\", come Mario Luino e Alfredo Rigodanzo \"Catone\", oltre a Teresa \"Marisa\" Scala e Margarethe de Colins de Tarsienne (moglie di Indro Montanelli).\nLa carriera politica nella Repubblica.\nTra il 1945 ed il 1946 fond\u00f2 e diresse le testate \"Corriere Lombardo\" e \"Costume\". Fu deputato alla Consulta Nazionale in rappresentanza del Partito Liberale Italiano, dal settembre 1945 al giugno 1946.\nDopo il referendum del 2 giugno 1946 che aveva visto l'affermazione della Repubblica fece senza successo numerosi appelli alla Corte di cassazione, al fine di rovesciare il risultato delle urne, che, come molti monarchici, credeva fosse stato oggetto di brogli elettorali.\nAll'inizio degli anni cinquanta pubblic\u00f2 un giornale anticomunista intitolato \"\"Pace e libert\u00e0\", che nel 1953 si trasform\u00f2, con finanziamenti USA, nell'omonimo movimento, filiazione italiana del francese \"Paix et libert\u00e9\"\", direttamente collegato alla CIA e sostenuto finanziariamente dalla NATO, e presieduto dal deputato francese per il Partito Repubblicano, Radicale e Radical-Socialista Jean Paul David. I membri di Pace e Libert\u00e0 vennero soprannominati \"pretoriani\", come quelli dell'Organizzazione Gladio erano i \"gladiatori\". Al gruppo aderirono anche Luigi Cavallo, ex partigiano ed ex corrispondente de L'Unit\u00e0 da Parigi, il colonnello Ottorino Bonessa, ex partigiano monarchico, e altri. Del movimento faceva parte anche il commissario Dides, uomo dei servizi USA, responsabile della costruzione di una rete parallela alla polizia francese (Rete Dides), di cui facevano parte i commissari e gli ispettori epurati dopo la caduta del regime di Vichy e reintegrati appositamente, alla quale si ispir\u00f2 Mario Scelba per la riorganizzazione della Polizia italiana. I gruppi come Pace e Libert\u00e0, spesso privati ma finanziati dalla NATO e dal Ministero degli Esteri, che dovevano dedicarsi alla guerra non ortodossa, specialmente alla guerra psicologica e alla propaganda anticomunista (fronteggiando anche, se necessario, le infiltrazioni del KGB in Occidente), nacquero e furono appoggiati dal governo italiano, con l'approvazione di Alcide De Gasperi, in quanto essi rientravano negli accordi per poter entrare nel Patto Atlantico (un altro di questi gruppi fu l'Organizzazione Gladio, che per\u00f2 non era privata, ma direttamente composta da dipendenti statali) e godere di aiuti economici e della protezione statunitense contro eventuali invasioni sovietiche.\nCon la rivoluzione ungherese del 1956 a Budapest nell'autunno di quell'anno, Sogno mise in piedi un'associazione che operava da Vienna per accogliere i profughi in fuga dalla repressione sovietica, tra cui vi erano anche alcuni esponenti del deposto governo riformista di Imre Nagy.\nLa carriera diplomatica.\nIn dissenso con i liberali, lasci\u00f2 la politica per dedicarsi alla diplomazia. Nel 1938 aveva vinto il concorso per la carriera diplomatica, ma il posto gli era stato tolto all'ultimo momento, a causa di un cambiamento di graduatoria. Ricorse al Consiglio di Stato, ed ebbe il posto di cui era stato privato.\nGrazie al suo passato militare, fu nominato nel 1951 membro del \"Planning Coordination Group\" della NATO, cosa che comport\u00f2 il suo trasferimento a Londra alla segreteria dell'Alleanza Atlantica. L'anno successivo frequent\u00f2 i corsi al Defense College della NATO a Parigi, un organismo creato da Eisenhower per formare quadri destinati alla guerra psicologica contro il comunismo. Fu in questo periodo che venne insignito della Bronze Star americana, la pi\u00f9 alta onorificenza a cui pu\u00f2 ambire un non americano.\nPrest\u00f2 servizio a Buenos Aires, Parigi, Londra e negli Stati Uniti, quindi fu nominato ambasciatore d'Italia in Birmania ma, non approvando il giudizio negativo del governo di centrosinistra sulla guerra del Vietnam, decise di dimettersi.\nNel frattempo cerc\u00f2 finanziamenti per la causa anticomunista sia dalla NATO sia dagli industriali italiani e tutti coloro che aderissero:\nIl presunto progetto di colpo di Stato.\nNel maggio 1970 Sogno lasci\u00f2 gli incarichi diplomatici e rientr\u00f2 in Italia, dove diede vita ai \"Comitati di Resistenza Democratica\", una serie di centri politici nati in funzione anticomunista, ai quali aderirono numerosi ex partigiani \"bianchi\" e \"azzurri\", come Enrico Martini (comandante \"Mauri\"). Sul giornale \"Resistenza Democratica\" scriver\u00e0 anche Enzo Tortora. In questo periodo \u00e8 anche vicepresidente dell'associazione resistenziale Federazione Italiana Volontari della Libert\u00e0 (FIVL).\nNegli anni settanta Sogno si convinse che l'Italia necessitava di una repubblica presidenziale e quindi di una riforma costituzionale simile a quella che il generale Charles de Gaulle aveva ottenuto in Francia con l'instaurazione della Quinta Repubblica. Strinse amicizia con Randolfo Pacciardi, ex partigiano e politico repubblicano, fautore della repubblica presidenziale, e si affili\u00f2 alla massoneria del Grande Oriente d'Italia, associandosi alla loggia massonica P2.\nPrese contatti con diversi generali e prepar\u00f2 un progetto di governo. Nelle sue intenzioni, doveva svolgersi \"\u00abun'operazione largamente rappresentativa sul piano politico e della massima efficienza sul piano militare\u00bb\", come scrive lo stesso Sogno e lo scopo era spingere il presidente della Repubblica Giovanni Leone a nominare un nuovo governo capace di modificare la costituzione in senso presidenzialista, con a capo Pacciardi, il quale avrebbe dovuto essere \"il de Gaulle italiano\".\nAl Ministro della difesa Giulio Andreotti si attribuisce il merito di aver fatto trasferire i vertici militari coinvolti, ostacolando il progetto golpista, che comunque non and\u00f2 mai oltre la fase dell'ideazione. Paolo Emilio Taviani, all'epoca Ministro degli Interni, scrisse, dopo la morte di Sogno, di averne avuto informazione e di aver dato disposizioni al Capo della Polizia di indagare; Taviani suppone che in tal modo tali informazioni siano giunte in possesso della Procura della Repubblica di Torino.\nNel 1974 il magistrato Luciano Violante lo accus\u00f2 di aver pianificato insieme a Randolfo Pacciardi e a Luigi Cavallo il cosiddetto \"Golpe bianco\" \u00abal fine di mutare la Costituzione dello Stato e la forma di governo con mezzi non consentiti dall'ordinamento costituzionale\u00bb: fin\u00ec per un mese e mezzo in carcere a Regina Coeli insieme a Luigi Cavallo, ritenuto dal giudice Violante il vero ideatore del Golpe bianco.\nRandolfo Pacciardi e Luigi Cavallo smentirono in numerose rettifiche e in emissioni televisive qualsiasi tentativo di colpo di Stato. Contemporaneamente Violante prendeva atto del trasferimento a Roma delle istruttorie e si dichiarava territorialmente incompetente a proseguire l'indagine. Sogno denunci\u00f2 Violante per falso ideologico, in un processo che lo assolse perch\u00e9 il fatto non costituisce reato.\nConvinto di giovare alla causa anticomunista, testimoni\u00f2, con Licio Gelli (il maestro venerabile della P2) e Luigi Cavallo, in favore del faccendiere Michele Sindona (che riteneva un perseguitato politico dalla \"magistratura filocomunista\") in un'inchiesta svizzera per truffa bancaria e bancarotta, per evitare che gli Stati Uniti lo estradassero in Italia; in seguito si scopriranno le connivenze di Sindona con Cosa nostra statunitense. Sogno, come Gelli, pensava che Sindona non avrebbe ricevuto un equo processo per il reato di bancarotta e rischiasse di venire ucciso in carcere (morir\u00e0 per un caff\u00e8 avvelenato nel supercarcere di Voghera). La causa della decisione di forzare la mano di Leone, fu l'avvicinamento di ampi settori della sinistra democristiana e del PCI all'area di governo, convinzione nutrita da settori chiave dell'esercito e da numerosi ex partigiani liberali, repubblicani, monarchici ed anche ex comunisti pentiti, dopo i fatti d'Ungheria.\nIl progetto consisteva nel creare le basi per un governo di alternativa al rischio dell'arrivo dei comunisti al governo.\nSecondo le parole dello stesso Sogno bisognava \"riportare il Paese alla visione risorgimentale\", per mezzo di un'alleanza fra laici occidentali, cattolici liberali e socialisti antimarxisti, contro i comunisti del PCI (ancora legati a doppio filo con il blocco sovietico) e quelli della sinistra extraparlamentare, oltre che contro i neofascisti.\nCome l'avvocato Vittorino Chiusano dichiar\u00f2 ai magistrati, inizialmente Edgardo Sogno, alle soglie della pensione, desiderava rientrare in politica presentandosi nelle liste del Partito Liberale Italiano con l'intenzione di recuperare i voti congelati a destra nel MSI-DN, per una possibile coalizione governativa di centro. Un legittimo quadro di discussione politica fu condotta da Luigi Cavallo sulle riforme del potere giudiziario, della difesa, delle forze armate e dei servizi segreti, contro la corruzione dilagante e gli sperperi e sugli illeciti finanziamenti ai partiti. Il processo contro Sogno, Cavallo e Pacciardi si concluse il 13 settembre 1978 un proscioglimento pieno \"per non aver commesso il fatto\".\nGli ultimi anni e la morte.\nUomo scomodo e ingombrante, era detestato da una larga parte della sinistra, ma poco amato anche dalla destra. Entrambi gli schieramenti non gli perdonavano l'avversione per entrambe le ideologie dei totalitarismi novecenteschi, comunismo e fascismo, i cui eredi italiani sedevano su entrambe le sponde parlamentari in gran numero, oltre che per il sospetto di golpe e la sua amicizia con la famiglia Agnelli (in particolare con l'avvocato Gianni Agnelli) e i vertici della FIAT.\nRiottenne una certa notoriet\u00e0 negli ultimi anni della sua vita. Negli anni '80 si avvicin\u00f2 a Bettino Craxi e al nuovo corso di \"terza via\" attuato dal Partito Socialista Italiano dopo il distacco dal marxismo avvenuto nel 1976. Scriver\u00e0 anche sull'Avanti! e su Mondoperaio.\nNegli anni novanta, con Tangentopoli e il collasso del vecchio sistema politico, ebbe la sensazione che la sua speranza di un'Italia gollista avrebbe potuto finalmente avverarsi. Si rimise perci\u00f2 a scrivere con grande entusiasmo, pubblic\u00f2 alcuni libri e fece altre battaglie politiche; scrisse su Il Giornale e su L'Indipendente durante la direzione di Vittorio Feltri.\nTorn\u00f2 infine sulla scena politica nel 1996, candidandosi al Senato con Alleanza Nazionale (partito diverso dalla sua storia politica, nato dalla svolta dei postfascisti, che gli offr\u00ec tuttavia la candidatura come indipendente nel Polo delle Libert\u00e0) a Cuneo. Non eletto, si ritir\u00f2 a vita privata, polemizzando con la presenza nelle istituzioni di ex appartenenti al PCI rimasti in politica, come Massimo D'Alema, mentre la Commissione Mitrokhin indagava sui documenti resi pubblici riguardanti la collaborazione tra agenti segreti sovietici e alcuni rappresentanti politici italiani durante la guerra fredda.\nCardiopatico da anni, mor\u00ec nel 2000 dopo avere scritto una \"Lettera agli amici\", che fu il suo testamento politico.\nPer decisione del governo di centrosinistra di Giuliano Amato, gli furono decretati funerali di Stato, che si svolsero a Torino, a cui parteciparono anche esponenti del governo, della cui maggioranza parlamentare era membro il Presidente della Camera Violante, il magistrato che lo aveva accusato di golpismo, e numerosi suoi vecchi nemici della sinistra postcomunista; al termine della cerimonia, la salma fu tumulata a Camandona.\nLe idee politiche e il \"golpe bianco\".\nIn \"Dalla Resistenza al golpe bianco. Testamento di un anticomunista\", di Aldo Cazzullo, pubblicato per Mondadori, Sogno ha spiegato nel capitolo IV - redatto secondo Cazzullo dallo stesso Sogno - che poich\u00e9 \"\u00absull'Italia si allungava l'ombra cecoslovacca\u00bb\" e \"\u00abun governo con ministri comunisti sarebbe stata la premessa della trasformazione dell'Italia in una repubblica popolare\u00bb\", non si sarebbe pi\u00f9 sentito vincolato dalla legalit\u00e0 di fronte all'impossibilit\u00e0 di formare un governo \"\u00abespresso da una maggioranza autenticamente democratica\u00bb\". Di qui i contatti con chi avrebbe dovuto organizzare un intervento militare per indurre il presidente Leone a scegliere un governo capace di riformare la Costituzione in senso presidenzialista. Sogno sostenne che la violenza andasse utilizzata solo per difesa da un'offensiva comunista manovrata dall'URSS, in quegli anni dominati dal terrorismo rosso e nero.\nSogno afferm\u00f2 che \nSogno chiarir\u00e0 pi\u00f9 tardi anche i rapporti con l'ex comunista Roberto Dotti, accusato di essere stato membro attivo delle Brigate Rosse:\nIl piano prevedeva anche di mettere fuori legge il Movimento Sociale Italiano, il principale partito neofascista, oltre al Partito Comunista Italiano. Sogno avrebbe avuto l'incarico di Ministro degli affari esteri o Ministro della difesa e Pacciardi di Presidente del Consiglio.\nOltre essere stati rettificati dei \"passi\" del libro di Cazzullo e Sogno nella seconda edizione, su richiesta di Luigi Cavallo, \u00e8 stata anche diffusa una lunga smentita redatta da Cavallo stesso in merito a quanto contenuto nel testo.\nSogno ammise poi il suo progetto di un \"golpe liberale\" contro la \u00abcoalizione moderata, gli intellettuali, le maggiori forze economiche-finanziarie e la Chiesa di Sinistra\u00bb che avrebbe previsto la formazione di un governo di emergenza. Nel 1997 ha rivelato l'elenco del governo che avrebbe dovuto nascere e dei generali che aderirono al progetto, tra essi Giuseppe Santovito, allora a capo della Divisione meccanizzata \"Folgore\", poi del SISMI.\nSogno non fu mai membro dell'Organizzazione Gladio, la \"stay-behind\" paramilitare governativa creata dalla NATO nell'ambito dell'Operazione Gladio, in funzione anticomunista e antisovietica e che avrebbe dovuto contraccare segretamente le forze del Patto di Varsavia, se avessero invaso i paesi occidentali, per\u00f2 venne nominato socio onorario di un'associazione reducistica di volontari \"stay-behind\".\nSecondo Indro Montanelli, l'accusa di golpismo \u00abera una delle tante \"bufale\" inventate in quegli anni caldi dalle Sinistre contro chi le avversava\u00bb. Egli non volle mai una dittatura militare e pur non prendendo posizione ma sostanzialmente giustificando il golpe cileno di Pinochet, il suo modello rimase sempre de Gaulle, il generale che aveva garantito le libert\u00e0 costituzionali in Francia (pur dando una decisa svolta presidenziale con il suo carisma), e non i golpisti sudamericani. Lo stesso aggettivo \"bianco\" indicava principalmente il fatto che - nelle intenzioni di Sogno - sarebbe stata una svolta pacifica e incruenta, e l'esercito avrebbe agito solo a scopo difensivo, come la citata riforma gollista francese o la rivoluzione dei garofani in Portogallo. Sogno ribadisce nel testamento che Violante sbagli\u00f2 completamente bersaglio collegando il golpe bianco allo stragismo neofascista: il progetto esisteva, ma si trattava di \"\u00abspingere Leone alla svolta gollista, non di mettere bombe\u00bb\", secondo lui molto poco rispetto all'atmosfera degli anni di piombo e della strategia della tensione, con cui il golpe bianco non aveva nulla a che fare.\nSogno negher\u00e0 anche sempre che il progetto degli ex appartenenti a Pace e Libert\u00e0 prevedesse l'eliminazione fisica dei comunisti, come sostenne invece Norberto Bobbio, ma solo una guerra psicologica e segreta molto dura, paventando anche un rischio di licenziamento per gli operai FIAT che si candidassero in liste sindacali comuniste vicine alla CGIL e favorendo dagli anni '50 agli anni '70 quelli che si organizzavano in sindacati \"democratici\", come CISL e UIL. Dal momento della costituzione di Pace e Libert\u00e0 fino a quello dei Comitati, i proclami anticomunisti erano assai simili a quelli del cattolico Luigi Gedda, pi\u00f9 che a quelli dei gruppi di estrema destra.\nTra le dichiarazioni di ammirazione e ricordo dei politici, vi fu quella dell'allora Presidente emerito della Repubblica Francesco Cossiga, che lo descrisse, tra l'altro, come una \"\u00abfigura di grande patriota, un liberale che ha onorato le tradizioni risorgimentali\u00bb\"; venne ricordato anche da Furio Colombo, mentre lo scrittore Umberto Eco lo paragon\u00f2 al personaggio di Sandokan e scrisse che \"\u00abnel '43 aveva seguito il Re a Brindisi, ma poi si era fatto paracadutare nel nord per organizzare la resistenza. Se Umberto avesse fatto come lui, avrebbe riscattato la monarchia dal tradimento del suo padre imbelle. Il coraggio di questa \"Primula Azzurra\" non \u00e8 bastato. Nei decenni del dopoguerra Sogno \u00e8 diventato il \"prototipo del reazionario\" (...). Che importa? Cos\u00ec \u00e8 stata la storia del nostro paese, piena di contraddizioni\u00bb\".\nLa moglie Anna (1923-2005), pittrice, e le figlie Sofia (n. 1951, moglie di Edoardo Rignon) e Laura detta Nanina, costituirono con l'ex senatore del PSI Francesco Forte, una fondazione in suo onore, il \"Comitato per le Libert\u00e0 \"Edgardo Sogno\"\" che svolse per un certo periodo alcune iniziative culturali."}
{"id": "388390", "revid": "1543377", "url": "https://it.wikipedia.org/wiki?curid=388390", "title": "Pablo Cottenot", "text": "Cottenot lavor\u00f2 all'Osservatorio di Marsiglia, ma secondo \u00c9douard Stephan, la sua carriera astronomica fu breve.\nAsteroidi scoperti.\nCottenot ha scoperto 1 asteroide:"}
{"id": "388399", "revid": "7077", "url": "https://it.wikipedia.org/wiki?curid=388399", "title": "Interlock system", "text": "L'Interlock System \u00e8 il regolamento di gioco di ruolo registrato della R. Talsorian Games. \u00c8 uno dei diretti progenitori del sistema \"Fuzion\" (l'altro \u00e8 l'\"Hero System\"). \n\u00c8 un sistema \"basato su abilit\u00e0\", i personaggi sono creati scegliendo le loro abilit\u00e0 ed avanzando in queste individualmente, invece di scegliere una classe di personaggio.\nViene utilizzato principalmente dai giochi di ruolo \"Cyberpunk 2020\" e \"Mekton\", una sua variante viene usata in \"Teenage manga mutanti\" e nel gioco di ruolo giapponese \"Gundam Senki\".\nAlle abilit\u00e0 e agli attributi (\"Stats\" in questo sistema) viene assegnato un valore che pu\u00f2 variare da 0 (nessuna abilit\u00e0/mancanza di addestramento) a 10 (massima abilit\u00e0 possibile per un essere umano). \nLe prove abilit\u00e0 vengono risolte tirando un dado a 10 facce e sommandolo all'abilit\u00e0 e alla \"Stats\" rilevanti per la prova. La soglia difficolt\u00e0 di una prova varia generalmente tra 12 e 20, quindi un personaggio con abilit\u00e0 10 e \"Stat\" 10 riuscir\u00e0 in praticamente quasi tutti i compiti (salvo fallimenti critici), mentre uno con abilit\u00e0 0 e \"Stat\" 2 (il livello minimo per un essere umano) fallir\u00e0 in tutti i compiti, salvo i pi\u00f9 semplici e anche in quest'ultimo caso riuscir\u00e0 solo se ottiene un successo critico.\nIl sistema Interlock \u00e8 conosciuto anche per il suo sistema \"Lifepath\" (linea della vita), uno strumento usato alla generazione del personaggio per creare un background senza particolari benefici o svantaggi diretti, evitando quindi l'ottimizzazione regolistica del personaggio. "}
{"id": "388407", "revid": "228587", "url": "https://it.wikipedia.org/wiki?curid=388407", "title": "Chibi Maruko-chan", "text": " \u00e8 un manga apparso sulle pagine di Ribon, rivista della Sh\u016beisha, a partire dal 1987, per opera dell'autrice Momoko Sakura, che \u00e8 poi stato adattato ad anime. Dalle pagine di disegni essenziali emergono le storie semi-autobiografiche della bambina Maruko (soprannome di Momoko Sakura) inserita in un mondo quotidiano e familiare sullo sfondo di un Giappone ancora in bilico fra un passato agricolo e un futuro industriale.\nNe sono state tratte due versioni live action: una miniserie televisiva in formato dorama in 2 puntate nel 2006 e un telefilm in 31 episodi nel 2007, andati in onda entrambi per Fuji TV.\nTrama.\nLa storia \u00e8 ambientata negli anni settanta. Maruko \u00e8 una bambina che vive nella provincia agricola di Shizuoka e che ha una famiglia normale. Normale come il suo vestitino bianco e rosso, gli occhi neri a immagine di macchioline d'inchiostro e la sua pettinatura. Le sue avventure sono storie normali di suggestione fantastica che nascono e si nutrono di semplici emozioni e si svolgono nei luoghi di vita di una bimba di otto anni.\nAnime.\nChibi Maruko Chan nel 1990 diventa un anime prodotto dalla Nippon Animation e messo in onda da Fuji Television. Nel 1991 viene prodotto anche un lungometraggio per la TV in occasione del centenario della NTT, l'azienda telefonica statale nipponica di cui la piccola Maruko diventa mascotte e soggetto di una serie di Telecarte oggi oggetto di collezione da parte degli amatori. A partire 1995 venne prodotto un secondo ciclo di episodi.\nNotevole \u00e8 l'universo dei gadget ispirati alla piccola Maruko: dai \"gashapon\" alle bambole, dal materiale da ufficio alle figurine magnetiche.\nDi questo anime esiste una versione cinese molto popolare anche a Taiwan, Hong Kong e Corea del Sud.\nNumerosi sono i videogiochi a lei dedicati. Namco produsse per il Nintendo Famicom Uki Uki Shopping. Konami ed Epoch idearono due differenti giochi per Super Famicom (il 16 bit noto come Super NES per l'area PAL). \nBen cinque giochi sono stati sviluppati da Takara fra il 1990 e il 1995 per Game Boy mentre altri software sono stati ideati per console quali Neo Geo e Dreamcast."}
{"id": "388413", "revid": "38120", "url": "https://it.wikipedia.org/wiki?curid=388413", "title": "Italyan, rum casusu \u00e7ikti", "text": ""}
{"id": "388419", "revid": "86599", "url": "https://it.wikipedia.org/wiki?curid=388419", "title": "Kiichir\u014d Furukawa", "text": "Furukawa \u00e8 stato un prolifico scopritore di asteroidi.\nL'asteroide 3425 Hurukawa prende il nome da lui.\nAsteroidi scoperti.\nFurukawa ha coscoperto 49 asteroidi:"}
{"id": "388427", "revid": "767487", "url": "https://it.wikipedia.org/wiki?curid=388427", "title": "Jim Valvano", "text": "Capo allenatore della North Carolina State University, con la quale vinse il Torneo di pallacanestro maschile NCAA Division I 1983. Ricordato anche per un famoso, ispirato discorso, con il quale, pochi mesi prima di morire per cancro, invitava tutti a \"Non mollare, non mollare mai\".\nBiografia.\nFiglio di Rocco Valvano e Angelina Gianturco, due immigrati lucani, nei primi anni della sua carriera, Jim Valvano \u00e8 allenatore alla Johns Hopkins, a Bucknell, e ad Iona, prima di diventare capo allenatore di North Carolina State nel 1980. In 9 anni di permanenza a Raleigh, la sede del campus universitario, ottiene un record di 209 vittorie e 114 sconfitte, \u00e8 nominato due volte coach della Atlantic Coast Conference, e soprattutto vince il titolo nazionale con una delle pi\u00f9 celebri e ricordate vittorie a sorpresa dello sport americano, quando sconfigge Hakeem Olajuwon, Clyde Drexler e la loro \"confraternita phi slamma jamma\" dell'Universit\u00e0 di Houston. Si dimette dal suo incarico nel 1990, per un'ipotesi di coinvolgimento, mai provata, in alcune partite truccate. Diventa commentatore televisivo per la ESPN, e nel 1992 vince il premio di miglior commentatore dell'anno. Diagnosticato di una forma di tumore terminale, muore nell'aprile 1993, due mesi dopo aver ricevuto il prestigioso \"Arthur Ashe Courage and Humanitarian Award\", in una cerimonia nel corso della quale pronuncia un emozionante discorso sulla necessit\u00e0 di non mollare mai, e di affrontare la vita sempre con un sorriso. Nella sua autobiografia, \"Valvano: They Gave Me a Lifetime Contract, and Then They Declared Me Dead\", c'\u00e8 tutta la sua voglia di vivere e tutta la sua \"italianit\u00e0\", che lo hanno reso uno dei personaggi pi\u00f9 famosi e simpatici del mondo del basket universitario.\nLa stagione 1983.\nIl soprannome delle squadre dell'universit\u00e0 di North Carolina State \u00e8 \"wolfpack\", \"branco di lupi\", ma nel 1983 la squadra di pallacanestro viene ribattezzata \"cardiac pack\", per il modo in cui attentano alle coronarie dei loro tifosi. A un punto della stagione, la squadra di Valvano perde sei partite su otto, due di 18 punti contro squadre neanche inserite tra le prime 25 della nazione. Per accedere al Torneo NCAA, a North Carolina State non rimane altra strada che vincere il torneo della ACC. Nelle tre partite del torneo, i Wolfpack battono Wake Forest 71-70, i campioni in carica di North Carolina, guidati da Michael Jordan, per 91-84 dopo un tempo supplementare, e in finale Virginia, 81-78. In tutte e tre le partite, erano in svantaggio a un minuto dalla fine. Nel primo turno del Torneo NCAA la storia si ripete, con North Carolina State che al primo turno rimonta sei punti a Pepperdine negli ultimi 24 secondi, e vince di nuovo ai supplementari, e nel secondo batte UNLV 71-70. Dopo una facile vittoria contro l'Universit\u00e0 di Utah, Valvano e i suoi ragazzi battono la numero 1 del loro tabellone, ancora Virginia di Ralph Sampson, ancora una volta in volata, 63-62. Raggiunte le Final Four, superano di slancio Georgia per 67-60, e arrivano all'appuntamento finale contro Houston, l'indiscussa numero uno della nazione, che nel corso dell'anno ha seppellito di canestri e schiacciate le proprie avversarie, forte di un duo straordinario composto dai due futuri campioni NBA Akeem Olajuwon e Clyde Drexler.\nLa finale NCAA 1983.\nGi\u00e0 arrivati alle Final four l'anno prima, dopo aver perso due partite a dicembre gli Houston Cougars ne vincono 26 di fila, prima di perdere la terza e ultima partita della stagione regolare contro Virginia. Unanimemente considerata la numero uno della nazione, Houston arriva alla finale nazionale superando gli avversari con 18 punti di scarto di media, ma nel momento decisivo della stagione, si trova di fronte la squadra di coach Valvano, che riassume cos\u00ec il suo piano per la partita: \"Se vinciamo la palla a due, il primo tiro lo facciamo marted\u00ec mattina\" (la finale NCAA si gioca di luned\u00ec). E con una difesa a zona aggressiva, realizzando un paio di canestri da lontanissimo, e contando sulla scarsa vena al tiro di Houston, North Carolina State arriva all'ultimo possesso in parit\u00e0, 52-52. Mentre il tempo sta per scadere, Dereck Whittenburg tenta un tiro disperato: la palla, cortissima, diventa comunque un assist per Lorenzo Charles, che la schiaccia nel canestro di Houston, realizzando cos\u00ec quella che viene considerata la pi\u00f9 clamorosa sorpresa nella storia dello sport americano.\nIl discorso.\nIl 4 marzo 1993, mentre nel corso della prima edizione degli \"Espy awards\" riceve il premio \"Arthur Ashe Courage and Humanitarian Award\", Jim Valvano tiene uno dei discorsi pi\u00f9 famosi e di ispirazione della storia dello sport, da molti avvicinato a quello altrettanto famoso di Knute Rockne. Dopo aver ricordato che il suo motto \u00e8 \"Non mollare, non mollare mai\", commuove la platea quando dice: \"Ci sono tre cose che dovremmo fare tutti i giorni: la prima \u00e8 ridere, dovremmo ridere ogni giorno. La numero due \u00e8 pensare. Dovremmo passare almeno un momento della giornata pensando. E la numero tre, dovremmo avere ogni giorno emozioni che ci spingano a piangere, per la felicit\u00e0 e la gioia. Pensateci, se ridiamo, pensiamo, e piangiamo, quella \u00e8 una giornata piena, una gran giornata. Fatelo sette volte a settimana, e avrete qualcosa di speciale\". Il suo ultimo discorso in pubblico si concluse con altre parole emozionanti: \"Il cancro pu\u00f2 portarmi via tutte le mie capacit\u00e0 fisiche, ma non pu\u00f2 toccare la mia mente, il mio cuore, la mia anima. E queste sono le tre cose che ci resteranno sempre. Grazie, e che Dio vi benedica\".\nL'eredit\u00e0.\nNel 1993, insieme alla ESPN, Jim Valvano ha fondato la V Foundation for Cancer Research, una fondazione benefica che raccoglie fondi per la ricerca contro il cancro. Ogni anno si tiene il \"Jimmy V Celebrity Golf Classic\", un torneo di golf che ha lo scopo di raccogliere denaro per la fondazione, e il \"Jimmy V Basketball Classic\"."}
{"id": "388432", "revid": "1718925", "url": "https://it.wikipedia.org/wiki?curid=388432", "title": "Toni Capuozzo", "text": "Biografia.\nNato da padre napoletano e madre triestina a Palmanova, ha vissuto per un anno a Cervignano del Friuli, dove risiedeva all'epoca la sua famiglia\nConsegue la maturit\u00e0 classica presso il Liceo Classico \"Paolo Diacono\" di Cividale del Friuli e si laurea in Sociologia all'Universit\u00e0 di Trento. Nel 1967 ader\u00ec al Partito Comunista Italiano lasciandolo l'anno dopo per aderire poi a Lotta Continua. Inizia l'attivit\u00e0 di giornalista nel 1979, lavorando a proprio al quotidiano \"Lotta Continua\", per la quale segue l'America Latina, e diviene professionista nel 1983. Dopo la chiusura del giornale, scrive per il quotidiano \"Reporter\" e per i periodici \"Panorama Mese\" ed \"Epoca\". Durante la Guerra delle Falkland (1982) ottiene un'intervista esclusiva al grande scrittore Jorge Luis Borges.\nSuccessivamente, si occupa di mafia per il programma \"Mixer\" di Giovanni Minoli. \u00c8 inviato per la trasmissione \"L'istruttoria\". In seguito, collabora con alcune testate giornalistiche del gruppo editoriale Mediaset (TG4, TG5, Studio Aperto), seguendo in particolare le guerre nell'ex Jugoslavia, i conflitti in Somalia, in Medio Oriente e in Afghanistan e l'Unione Sovietica.\nVicedirettore del TG5 fino al 2013, dal 2000 ha curato e condotto \"Terra!\", settimanale del TG5 per dieci anni e poi in onda su Retequattro, sotto la direzione di Videonews. Ha tenuto inoltre, su Tgcom24, la rubrica \"Mezzi Toni\". Nel 2021 ha realizzato per Mediaset il reportage \"Il sogno di una cosa\", dedicato ai cento anni del Pci.\nAttivit\u00e0 teatrale.\nNel 2009 Capuozzo ha messo in scena, con Mauro Corona e il complesso musicale di Luigi Maieron, \"Tre uomini di parola\", uno spettacolo i cui proventi finanziarono la costruzione di una casa-alloggio per il centro grandi ustionati di Herat (Afghanistan).\nNella stagione 2009-2010 \u00e8 stato direttore artistico del \u00abFestival del Reportage\u00bb di Atri (Abruzzo). Nel 2011, con Vanni De Lucia, ha messo in scena \"Pateme tene cient'anni\", una storia di padri e di patrie. Ha curato per anni l'editoriale in ultima pagina della rivista del Touring Club Italiano.\nVita privata.\nToni Capuozzo \u00e8 sposato e ha due figlie."}
{"id": "388434", "revid": "547992", "url": "https://it.wikipedia.org/wiki?curid=388434", "title": "Licinio", "text": "Biografia.\nOrigini e ascesa al trono.\nLicinio nacque in Moesia da una famiglia di umili contadini daci, probabilmente attorno al 265. Fu commilitone e amico di vecchia data di Galerio, sotto il quale serv\u00ec durante la campagna persiana.\nNel 307 fu inviato come ambasciatore di Galerio, assieme a Pompeo Probo, presso Massenzio, il quale aveva interrotto il principio della tetrarchia facendosi proclamare imperatore dalle proprie truppe il 28 ottobre 306 e resistendo alle campagne condotte da Flavio Valerio Severo (fine 306/inizi 307) e Galerio (estate 307) per deporlo; l'ambasciata non sort\u00ec per\u00f2 effetti.\nMorto Severo, in occasione del convegno di Carnunto, tenutosi nell'ottobre/novembre 308, fu deciso che Galerio elevasse Licinio al rango di augusto, cosa che avvenne l'11 novembre 308; oltre al titolo, Licinio ricevette anche il comando delle province dell'Illirico, Tracia e Pannonia.\nRegno.\nLicinio inizi\u00f2 il proprio regno con Galerio come collega, mentre Costantino I e Massimino Daia ricoprivano il ruolo di cesare, rispettivamente in Occidente e Oriente; al di fuori di questo quadro si trovavano Massenzio, che deteneva effettivamente il potere su parte dell'Occidente, e suo padre Massimiano, che sperava di riottenere il potere che aveva perduto.\nAlla morte di Galerio, nel maggio del 311, Licinio divise l'intero impero con Massimino Daia, definendo come confine l'Ellesponto e il Bosforo. Nel febbraio del 313 si rec\u00f2 a Milano, per incontrare Costantino I, divenuto l'unico imperatore della parte occidentale dopo aver sconfitto Massenzio: i due strinsero un'alleanza, rafforzata dal matrimonio di Licinio con la sorellastra di Costantino, Costanza (da cui ebbe nel 315 il figlio Valerio Liciniano Licinio), e promulgarono assieme l'Editto di Milano.\nL'alleanza tra Licinio e Costantino escludeva chiaramente il terzo imperatore, Massimino, che si fece proclamare unico imperatore dalle truppe e mosse dalla Siria verso occidente, conquistando Bisanzio: Licinio lo affront\u00f2 e sconfisse nella battaglia di Tzirallum il 30 aprile 313.\nDivenuto unico signore della parte orientale dell'impero, si rese colpevole della purga che colp\u00ec le famiglie dei tetrarchi: per suo ordine vennero uccisi Candidiano, figlio di Galerio, Severiano, figlio di Flavio Severo, il figlio e la figlia di Massimino, di otto e sette anni, ed anche Prisca e Galeria Valeria, rispettivamente moglie e figlia di Diocleziano.\nDichiaratosi cristiano per mossa politica sin dal periodo della sua rivalit\u00e0 con Massimino Daia, cominci\u00f2 progressivamente ad inimicarsi i seguaci di quella religione, adottando politiche insensatamente ostili a questi, ritenendo, probabilmente non in maniera del tutto infondata che costoro appoggiassero il suo rivale Costantino. Avvi\u00f2 pertanto una serie di attivit\u00e0 persecutorie nei confronti dei cristiani, che lo abbandonarono nella fase decisiva del suo conflitto con Costantino.\nNel 316 si scontr\u00f2 con Costantino I: il \"casus belli\" fu la nomina a collega di Aurelio Valerio Valente, che di fatto mostrava come Licinio non considerasse pi\u00f9 Costantino il legittimo signore d'occidente. Costantino vinse per\u00f2 Licinio nella battaglia di Mardia e, con la pace firmata il 1\u00ba marzo 317 lo costrinse a cedergli l'Illiria e a condannare a morte Valente.\nLa pace del 317 dur\u00f2 sette anni: nel 324, scontratosi una prima volta in Mesia ad Adrianopoli con Costantino, Licinio non riusc\u00ec ad approfittare della sua netta superiorit\u00e0 numerica, venendo di l\u00ec a poco sconfitto da Crispo in una battaglia navale nell'Ellesponto. Perse le sue migliori unit\u00e0 di soldati, reclut\u00f2 schiavi e contadini delle terre bitiniche, con i quali ingaggi\u00f2 un'ultima, disperata battaglia contro le truppe veterane di Costantino (la cosiddetta battaglia di Crisopoli, svoltasi presso l'odierna Scutari), venendo disastrosamente sconfitto. Tratto prigioniero dinanzi a Costantino venne graziato da questi e inviato a vivere come privato cittadino a Tessalonica; l'anno seguente, per\u00f2, fu giustiziato per avere complottato una rivolta con l'aiuto di trib\u00f9 barbare danubiane (325)."}
{"id": "388436", "revid": "287204", "url": "https://it.wikipedia.org/wiki?curid=388436", "title": "DJ producer", "text": "Il DJ producer, da non confondere con il disc jockey, nell'ambito della musica elettronica moderna \u00e8 colui che realizza, arrangia ed esegue brani musicali tramite strumentazione di tipo elettronico e, quasi sempre, un computer, spesso senza alcun utilizzo di musicisti o strumenti musicali, ma ricorrendo solo a tecnologie virtuali e digitali. \nCaratteristiche.\nIl ruolo non \u00e8 da confondere con il produttore discografico, ovvero colui che investe e sostiene i costi per la realizzazione, distribuzione e la diffusione promozionale di opere musicali. \nSfruttando il progresso tecnologico e l'abbattimento dei costi di registrazione, realizzabili oggi anche con un semplice computer e software installato, che hanno permesso la realizzazione di prodotti musicali anche in assenza di conoscenze musicali, il producer realizza in genere le sue opere sfruttando le possibilit\u00e0 di automazione e facilitazione dati da specifici software musicali, in grado di realizzare musica elettronica sfruttando sia l'uso dei campionamenti che il ricorso a \"strumenti virtuali\" , \"sequencer\" e \"arranger\", cio\u00e8 strumenti o software in grado di creare in modo quasi autonomo e automatico gli arrangiamenti. Un producer pu\u00f2 anche ricorrere all'uso di strumenti musicali acustici o comunque suonati, quando in grado di averne le minime capacit\u00e0 tecniche e teoriche, o affidandosi all'ausilio di \"turnisti\". \nSpesso le sue competenze riguardano, pi\u00f9 che le conoscenze musicali, una supervisione complessiva del lavoro e la eccellente capacit\u00e0 nel sapere usare le macchine e i software e la sensibilit\u00e0 nel creare lavori che incontrino il gusto del pubblico di riferimento, svolgendo quindi anche mansioni inerenti alle competenze del fonico e del produttore artistico oltre a quelle di autore, relativamente alle peculiarit\u00e0 della musica elettronica e alle possibilit\u00e0 date dall'evoluzione tecnologica che hanno permesso una semplificazione e assimilazione di questi ruoli, rendendoli pi\u00f9 accessibili anche ad amatori e non professionisti o comunque non necessariamente dei musicisti o tecnici specialisti. \nI primi ad introdurre il termine \"producer\" sono stati alcuni DJ di Chicago, Detroit e New York (tra la met\u00e0 e la fine degli anni ottanta) che hanno contribuito con l'aiuto di varie drum machine (tra i quali Roland TR808 e 909) alla nascita della musica house e alla sua evoluzione in acid house ed electro house, a quella della techno e dell'hip hop, componendo basi musicali per il rap. Il primo DJ producer \u00e8 considerato Afrika Bambaataa\nAttrezzatura.\nChi si appresta alla produzione di un brano musicale, di solito fa uso di un insieme di attrezzature per la sintesi, l'editing, il processamento e l'acquisizione di suoni nonch\u00e9 per l'arrangiamento e il missaggio. Tutte queste apparecchiature solitamente elettroniche e/o meccaniche sono situate in un'unica infrastruttura, spesso, soprattutto in ambito professionale, coincidente con uno \"studio di registrazione\" (spesso ridotto in \"home recording\" in funzione dell'abbattimento dei costi e di riduzione delle macchine usate, soprattutto in fase di pre-produzione professionale o in ambito amatoriale). I brani composti da un DJ producer possono essere tendenzialmente realizzati interamente nel proprio studio, anche senza necessariamente fare ricorso ad altro personale ausiliario tecnico o artistico. \nIn passato le apparecchiature potevano essere di tipo elettronico o in certi casi di tipo meccanico (lettori per nastri, tastiere, giradischi, ma anche unit\u00e0 per la generazione di effetti), oggi invece la distinzione \u00e8 tra hardware e software. Nel secondo caso il centro dello studio \u00e8 la digital audio workstation (DAW), ovvero come dice il nome un'apparecchiatura digitale che il produttore usa per effettuare operazioni complesse sull'audio, fino a costruire un arrangiamento. \nLa DAW pu\u00f2 essere uno dei numerosi supporti digitali disponibili, conformemente al rapido sviluppo tecnologico, il Digital Audio Tape, sigla con cui oggi si fa riferimento soprattutto al computer e alla sua capacit\u00e0 di memorizzazione, all'interno del quale \u00e8 presente il software detto sequencer. Spesso il sequencer \u00e8 dotato di sintetizzatori ed effetti tramite dei plug-in, scritti in vari formati a seconda del software usato: VST, DirectX, RTAS e TDM (per Pro Tools), e AudioUnit (per MAC). Questi strumenti vengono suonati e controllati attraverso tastiera/e e controllers che si connettono alla DAW attraverso il protocollo MIDI (oggi implementato anche da altri protocolli pi\u00f9 avanzati quali lo USB) e permettono di scrivere partiture e registrare i cambiamenti di vari parametri. Infine possono poi venire aggiunti elementi quali sintetizzatori o moduli di effetti \"hardware\", collegabili agli I/O della scheda audio. Nella maggioranza dei casi, gli studi sono formati da soluzioni \"ibride\" hardware/software; da un lato infatti \u00e8 possibile trovare una grande qualit\u00e0 audio, dall'altra flessibilit\u00e0 e versatilit\u00e0 virtualmente infinita, e al crescere della potenza dei calcolatori, anche la possibilit\u00e0 di modellare suoni attraverso meccanismi e algoritmi estremamente complessi come vocal modeling.\nMentre nell'uso professionale, il producer spesso ricorre all'uso di campionamenti o parti musicali originali suonati e realizzati appositamente da musicisti, e di suoni appositamente creati e programmati, sfruttando al meglio l'interazione fra la programmazione della musica elettronica/digitale e la componente umana, creando cos\u00ec nuovi standard e sonorit\u00e0 esclusivi e originali, capaci anche di influenzare o creare le forme musicali, nelle produzioni minori, l'uso minimo e a volte semplicistico di strumenti e temi musicali e della programmazione di pattern ritmici di \"drum machine\" , spesso implica che questi brani musicali usano di preferenza le numerose librerie di suoni e pattern ritmici o armonici disponibili in commercio o diversamente fruibili, o fanno ricorso al campionamento di parti di altri brani musicali gi\u00e0 esistenti, poi mixati e processati in modo da renderli o singolarmente non riconoscibili o funzionali alla nuova composizione. Le librerie sono in generale gi\u00e0 dotate di una licenza di utilizzo, in quanto i diritti di sfruttamento sono compresi nel prezzo di acquisto o rilasciati con licenze di libero utilizzo, soprattutto nell'uso non professionale (infatti royalties sono spesso comunque richieste anche da questo tipo di licenze in caso di utilizzo per prodotti e fini commerciali o professionali), mentre l'uso di parti di brani gi\u00e0 esistenti, sia campionati o comunque risuonati o riprodotti oltre i limiti concessi dalla semplice \"citazione\" \u00e8 rigidamente tutelato dalle norme sul diritto d'autore."}
{"id": "388437", "revid": "1924342", "url": "https://it.wikipedia.org/wiki?curid=388437", "title": "Hip house", "text": "Lhip house (detta anche rap house) \u00e8 una fusione dei generi house e hip hop nata durante gli anni ottanta e che ha trovato terreno fertile specialmente a New York e Chicago. La ritmica \u00e8 in 4/4 come la musica house classica ma il \"cantato\" \u00e8 affidato al genere rap.\nA dispetto dell'origine statunitense, la prima traccia incisa di tal genere fu \"Rok Da House\" dei beatmaker britannici The Beatmasters per le rapper Cookie Crew. Successivamente \"I'll House You\" dei Jungle Brothers fu una collaborazione tra il producer di New York Todd Terry e i Jungle Brothers, gruppo rap anch'esso newyorkese. Poco dopo anche Chicago, considerata la patria americana della house music, inizi\u00f2 a produrre musica di questo tipo, che poi si spost\u00f2 anche in Europa trovando terreno fertile nel New beat belga e nella house italiana, tra la fine degli anni 1980 e l'inizio degli anni 1990.Questa tendenza musicale ha influenzato anche l'ambiente eurodance dei primi anni novanta, ne sono un esempio artisti come gli Snap! o B.G. the Prince of Rap. Attualmente \u00e8 in continuo aumento, grazie ad esponenti come Pitbull e altri rapper che mischiano le moderne sonorit\u00e0 da discoteca."}
{"id": "388441", "revid": "767487", "url": "https://it.wikipedia.org/wiki?curid=388441", "title": "Dying Fetus", "text": "I Dying Fetus sono un gruppo musicale death metal di Baltimora.\nStoria.\nDal 1991 al 1999.\nI Dying Fetus si formano nel 1991 a Upper Marlboro nel Maryland durante l'esplosione del death metal ed emergeranno dall'underground grazie alla loro estrema mistura di elementi death e grind combinati con una tecnica virtuosa e strutture catchy.\nFormati da John Gallagher alla chitarra e voce, Jason Netherton al basso e voce, Brian Latta alla chitarra e Rob Belton alla batteria, dopo aver pubblicato due demo Bathe In Entrails del 1993 e Infatuation With Malevolence del 1994, il gruppo si autoproduce il primo album nel 1995 (solo come riedizione dei due demo) che sar\u00e0 intitolato ancora \"Infatuation With Malevolence\" e che sar\u00e0 poi supportato da un tour nella East Cost americana. Nel 1996 la band realizza il secondo album \"Purification Through Violence\" che vedr\u00e0 l'appoggio delle etichette Pulverizer (per l'America) e Diehard (per l'Europa). Questo album dar\u00e0 un forte scossone alla scena death metal mondiale, assopita a met\u00e0 degli anni novanta per l'esplosione del black metal. Purification\u2026 \u00e8 infatti un album che prende spunto dall'operato dei maestri del brutal death, i \"Suffocation\", ed ha la particolarit\u00e0 di essere stato registrato usando tre tonalit\u00e0 di voce (quella bassa e rantolante di Gallagher e quella medio-bassa e alta-urlata di Netherton). Le strutture delle song presentano veloci accelerazioni alternati a rallentamenti, mentre le liriche saranno per lo pi\u00f9 incentrate sui mali del pianeta e della societ\u00e0. Nel tour nordamericano per Purification\u2026, i Dying Fetus saranno supportati dai deathsters canadesi \"Kataklysm\" e dai floridiani \"Monstrosity\" e il responso live sar\u00e0 molto positivo.\nNel 1998 il gruppo registra il terzo album \"Killing On Adrenaline\" per l'etichetta tedesca Morbid Records e vede un avvicendamento alla batteria del giovane virtuoso Kevin Talley al posto del defezionario Rob Belton. Le coordinate del sound rimangono invariate sullo stile brutal death misto a grind, al quale si aggiunge un tocco di hardcore in alcuni pezzi. Con questo album la band toccher\u00e0 anche l'Europa con un tour che comprender\u00e0 la Danimarca, la Spagna, la Germania, il Belgio e la Polonia e suoner\u00e0 anche in parecchi festival metal.\nDal 2000 ad oggi.\nNel 2000 i Dying Fetus affrontano l'ennesimo cambio d'etichetta firmando per l'americana \"Relapse Records\" e subiscono inoltre un altro cambio nella formazione rimpiazzando il chitarrista Brian Latta (dedito come attore ai film porno) con \"Sparky Voyles\". Con questa nuova formazione registrano un ep di vecchio materiale e covers, tra le quali saranno presenti una canzone rock \u2018n roll scritta da Gallagher e una cover dei Baphomet. Questo ep uscir\u00e0 per l'etichetta della band, la Blunt Force Records, che ristamper\u00e0 anche tutto il loro vecchio catalogo con bonus tracks e copertine diverse. Nell'estate del 2000 il gruppo esce con il nuovo album \"Destroy The Opposition\" che segner\u00e0 il loro picco compositivo e una maturit\u00e0 sorprendente nel songwriting. Un pesante attacco musicale alle corporazioni del rock business, una brutale risposta allo stress quotidiano e alle pressioni della societ\u00e0 odierna figlia del consumismo e dell'avidit\u00e0.\nL'album fu un successo e la band inizi\u00f2 subito a suonare \"live\" per 16 mesi ininterrotti. \nNel periodo successivo al tour, accadr\u00e0 un terremoto in seno alla band che porter\u00e0 alla scissione dei Dying Fetus in due tronconi: il chitarrista John Gallagher rester\u00e0 il solo membro effettivo mentre Nehterton, Voyles e Talley lasceranno la band per formare i \"Misery Index\". Gallagher volle continuare l'avventura e reclut\u00f2 \"Sean Beasley\" al basso, \"Vince Mattews\" alla voce, \"Erik Sayenga\" alla batteria e \"Mike Kimball\" come chitarrista. Con questa rinnovata formazione il gruppo d\u00e0 alle stampe nel 2003 l'album \"Stop At Nothing\", una dichiarazione d'intenti gi\u00e0 dal titolo. Le liriche (per lo pi\u00f9 scritte dal chitarrista Kimball) sono incentrate su temi politici e all'interno del booklet sar\u00e0 anche presente (e susciter\u00e0 polemiche) una foto di Bin Laden dentro un mirino. Musicalmente, seppur un buon disco, Stop At Nothing sar\u00e0 un'involuzione del sound della band del Maryland che ricicler\u00e0 se stessa. Dopo qualche tour di supporto al disco la formazione subir\u00e0 altri avvicendamenti in quanto sar\u00e0 prima il cantante Vince Mattews a lasciare e poi il batterista Sayenga, sostituito da Duane Timlin.\nStile.\nIl genere musicale dei Dying Fetus \u00e8 sicuramente ascrivibile al death metal, ma non \u00e8 semplice da catalogare, in quanto la forte commistione tra brutal death, technical death, grind, il tutto con una venatura hardcore, pur rendendo questa band subito riconoscibile e dall'inconfondibile sound, ne rende difficile la precisa etichettatura all'interno del metallo della morte. Secondo alcuni sarebbe death metal tecnico ma mancano i tempi dispari; per altri deathgrind ma il virtuosismo proposta va ben oltre questo genere; secondo altri ancora sarebbe una brutal death metal band ma anche in quanto caso l'elemento hardcore renderebbe difficile tale impostazione rispetto ai canoni stilistici del genere. Poco importa, la cosa sicuramente degna di nota \u00e8 che lo stile proposto \u00e8 inconfondibile per gli appassionati del genere, inoltre il leader John Gallagher ha sempre dichiarato che il genere del gruppo \u00e8 death metal."}
{"id": "388443", "revid": "125361960", "url": "https://it.wikipedia.org/wiki?curid=388443", "title": "Certificato del casellario giudiziale", "text": "Il certificato del casellario giudiziale contiene i provvedimenti in materia \"penale\", \"civile\" e \"amministrativa\" riguardanti una persona.\nComprende, fra gli altri:\nA partire dal 26 ottobre 2019, data di entrata in vigore del decreto legislativo n. 122/2018 (\"Disposizioni per la revisione della disciplina del casellario giudiziale\", in attuazione della delega di cui all'articolo 1, commi 18 e 19, della legge 23 giugno 2017, n. 103, cosiddetta \"riforma Orlando\"), il certificato del casellario giudiziale riassume gli ex \"certificati penale e civile\", e, per il cittadino italiano, contiene anche l'attestazione relativa alla sussistenza o meno di iscrizioni nel casellario giudiziale europeo.\nPertanto, il certificato del casellario giudiziale sostituisce il vecchio certificato penale (detto anche nel linguaggio comune \"fedina penale\"), e contiene le condanne penali passate in giudicato di un cittadino. Il cittadino sul cui certificato non figurano condanne penali definitive \u00e8 detto \"incensurato\". Il certificato vuoto risulta \"nulla\" \u2014 dalla dicitura che appare, in quel caso, nel certificato stesso.\nRichiesta e gestione.\nIl certificato del casellario giudiziale pu\u00f2 essere ottenuto dall'interessato o dal suo avvocato, tramite la lettura nell'archivio nazionale mantenuto dal Ministero della giustizia, e aggiornato dalle Cancellerie dei tribunali ordinari ogni qualvolta una condanna \u00e8 confermata dalla Corte di cassazione ovvero diviene in altro modo definitiva.\nNon menzione.\nSe il giudice ha concesso il beneficio della non menzione, nel certificato del casellario giudiziale richiesto dai privati o in taluni casi dalla pubblica amministrazione alcune condanne o pronunce penali sono omesse; ci\u00f2 permette ai condannati di risultare con la fedina penale pulita. La non menzione nel certificato del casellario giudiziale avviene anche in altri casi previsti dalla legge.\nL'autorit\u00e0 giudiziaria, in ogni caso, avr\u00e0 sempre accesso all'elenco completo dei precedenti penali. Anche la pubblica amministrazione, in passato, poteva accedere all'elenco completo dei precedenti penali; a seguito della \"riforma Orlando\", invece, con l'introduzione del \"certificato selettivo\", ci\u00f2 \u00e8 possibile solo se le condanne sono pertinenti con il procedimento amministrativo per il quale la P.A. richiede il certificato.\nCertificato dei carichi pendenti.\nI procedimenti penali ancora pendenti trovano invece riscontro in un altro certificato, emesso dalla Procura della Repubblica presso il Tribunale che ha giurisdizione sul luogo di residenza dell'interessato (e non dal casellario giudiziale), che prende il nome di \"certificato dei carichi pendenti\".\nVisura.\nLe cancellerie rilasciano anche la visura (d.P.R. 14 novembre 2002, n. 313, \"Testo Unico sul Casellario\", art. 33). Nella visura risultano tutte le iscrizioni presenti nell'archivio del casellario giudiziale, incluse quelle che non appaiono nel certificato del casellario giudiziale non richiesto dall'autorit\u00e0 giudiziaria (ad esempio le sopraccitate condanne per le quali il giudice ha concesso la non menzione). Tuttavia, a differenza del certificato del casellario giudiziale, la visura"}
{"id": "388444", "revid": "1516566", "url": "https://it.wikipedia.org/wiki?curid=388444", "title": "Piedimonte Matese", "text": "Piedimonte Matese (Piedimonte d'Alife fino al 1970) \u00e8 un comune italiano di abitanti della provincia di Caserta in Campania.\nSituata in posizione intermedia tra la pianura Campana e il massiccio del Matese, riveste un ruolo significativo nel settore del commercio e dei servizi. Le prime citazioni documentarie di Piedimonte risalgono al 977 e al 1020, anni in cui il dominio longobardo era ormai al termine. Il borgo era allora denominato \"Pedes de monte\" e la denominazione indicava la sua collocazione geografica ai piedi della sovrastante montagna.\nGeografia fisica.\nTerritorio.\nL'abitato \u00e8 situato alle estreme pendici meridionali del Matese, ai piedi dei monti Cila, Muto e della \"terrazza di Castello\" dove \u00e8 situato l'abitato di Castello del Matese. Il Cila ha un'altitudine di 677 metri, \u00e8 ricco di uliveti ed \u00e8 \"diviso\" in superficie dai grandi tubi verdi della condotta forzata che porta l'acqua del lago del Matese alla sottostante centrale idroelettrica. Il Muto \u00e8 alto 1037 metri mentre la terrazza di Castello arriva a 474 metri.\nIdrografia.\nIl fiume Torano era il principale corso d'acqua di Piedimonte e, fino al suo incanalamento nell'acquedotto campano (1963), scorreva all'interno del centro abitato dirigendosi poi verso il Volturno. Il fiume ha origine da una deviazione delle acque del lago del Matese, come accertato da un esperimento compiuto nel 1953: una sostanza colorante gettata nell'inghiottitoio del lago (lo \"Scennerato\") color\u00f2 dopo cinque giorni le acque sorgive del Torano, che sgorga presso il centro storico ai piedi del rione S. Giovanni.\nAltro corso d'acqua era il Maretto o \"Toranello\", incanalato anch'esso nel 1965. Il suo letto \u00e8 usato per lo scarico delle acque reflue utilizzate dalla centrale idroelettrica.\nStoria.\nLe origini.\nI reperti archeologici (armi litiche e terrecotte) e i resti delle mura megalitiche testimoniano una presenza umana nella zona fin dall'et\u00e0 neolitica. Il monte Cila, alle cui falde sorge l'attuale centro abitato, in epoca sannitica ospitava un insediamento. Fra i resti archeologici rinvenuti vanno annoverati il \"Corridore del Cila\" e lo \"Zeus del Cila\", due antiche statuette conservate nel museo civico Raffaele Marrocco assieme ad altri 170 reperti provenienti dall'area del Monte Cila.\nNel IX secolo si form\u00f2 il primo nucleo abitato di Piedimonte, stretto attorno alla chiesetta di san Giovanni e situato in posizione dominante e di controllo della piana Alifana e della valle del Volturno. Il piccolo borgo in quel periodo dipendeva dai conti longobardi di Alife.\nNel corso dei secoli IX e X la popolazione del piccolo insediamento aument\u00f2 grazie ai profughi provenienti dalla piana alifana, devastata dalle incursioni saracene. In questo periodo si form\u00f2 anche il borgo di Vallata che nei secoli successivi, grazie all'espansione urbanistica, si unir\u00e0 a quello di S. Giovanni formando un unico abitato. Nel X secolo \u00e8 documentata anche l'esistenza del casale di Sepicciano, diventato poi frazione di Piedimonte.\nIl dominio dei Gaetani.\nSotto i normanni Piedimonte accrebbe a baronia, con una estensione di 142\u00a0km\u00b2 e giurisdizione sui sobborghi vicini di Castello del Matese, San Gregorio Matese, Sepicciano e San Potito Sannitico. Nel corso dei secoli fu dominata da varie famiglie: dai De Busson ai D'Aquino, dai Della Leonessa ai Gaetani d'Aragona che la tennero fino all'eversione della feudalit\u00e0 (1806). Sotto il lungo dominio dei Gaetani fu potenziata l'industria dei panni lana che raggiunse il culmine nei secoli XVI-XVIII favorendo un netto incremento della popolazione.\nNel 1229 fu assediata senza successo dall'esercito pontificio destinato a combattere Federico II di Svevia mentre nel 1437 fu espugnata e devastata dalle truppe inviate da papa Eugenio IV contro Alfonso d'Aragona. La citt\u00e0 risult\u00f2 essere nuovamente vittoriosa nel 1460, quando resistette ai baroni ribellatisi a Ferrante d'Aragona ma nel 1503 fu saccheggiata dagli spagnoli.\nI rapporti fra i signori Gaetani e la comunit\u00e0 locale (l'universitas) furono regolati dagli statuti del 1481 e da successivi accordi. I Gaetani, che dagli inizi del '500 cominciarono stabilmente ad abitare nella cittadina, amministrarono Piedimonte con grande diligenza e senza violenza tanto che il letterato Nicol\u00f2 Giorgio defin\u00ec la signoria dei Gaetani \"soave e benigna\", giudizio condiviso da altri storici del luogo eccetto Dante Marrocco, il quale ha affermato che comunque i feudatari potevano avvalersi di un forte potere intimidatorio. Ai piedimontesi poi nel 1618 fu proibito dal Consiglio collaterale del Vicer\u00e9 di Napoli di poter ricorrere in appello presso i tribunali napoletani avverso le cause locali che coinvolgevano i signori Gaetani.\nDal 1561 cominciarono a risiedere a Piedimonte i vescovi di Alife.\nLe fu attribuito per la prima volta il titolo di citt\u00e0 nel 1530 da Carlo V d'Asburgo, riconfermato nel 1730 da Carlo VI d'Asburgo, pochi anni dopo l'elevazione dei signori di Piedimonte a principi (1715). Di l\u00ec a poco i sobborghi di Piedimonte cominciarono ad ottenere autonomia amministrativa, conservando nei loro stemmi uno dei cipressi dello stemma della citt\u00e0.\nSotto i Borbone anche a Piedimonte fu redatto il catasto onciario, il quale fotograf\u00f2 la situazione socio-economica della citt\u00e0 nella met\u00e0 del XVIII secolo. In quel periodo era feudatario della citt\u00e0 il principe Giuseppe Antonio Gaetani d'Aragona che traeva le sue entrate dal diritto di passo attraverso porta Vallata, dai diritti esclusivi di vendita delle \"pelli piccole\" e dell'affilatura degli attrezzi dei boscaioli. Il principe aveva inoltre diritti di pascolo, di pesca nel lago del Matese, di bollo sui panni lana prodotti. Aveva due mulini, tre frantoi, una taverna, una conceria di pelli, nove gualchiere dedite alla produzione dei panni lana e una tintoria dove tigerli. Il principe viveva nel palazzo ducale situato nel centro storico, completo anche di un teatro e di fontane d'acqua corrente, ma amava soggiornare anche in una villa dotata di un vasto podere e di un laghetto. Possedeva numerose case e terre e circa 4.000 animali, in gran parte pecore e capre. La citt\u00e0 aveva nel 1754 una popolazione di circa 4.500 unit\u00e0 e 856 famiglie.\nDurante la seconda met\u00e0 del XVIII secolo la citt\u00e0 conobbe un periodo di decadenza dovuto ad una molteplicit\u00e0 di cause: la perdita dei casali, il ridimensionamento dell'industria laniera, la cattiva gestione amministrativa e l'imposizione di \"gravissime tasse suppletorie\" che gravavano sulle attivit\u00e0 economiche. Nel 1764 l'universitas fu costretta a contrarre dei debiti pur di acquistare il grano per panificare.\nNel 1799, ai tempi della Repubblica Napoletana, Piedimonte fu elevata a capoluogo di distretto dal quale dipendevano otto mandamenti (Piedimonte, Caiazzo, Capriati, Cerreto, Cusano, Guardia, Venafro, Castellone).\nGli Egg e la citt\u00e0 fino all'unificazione.\nCacciati i Borbone, Piedimonte ebbe un importante rilancio economico sotto il periodo della dominazione francese (1805-15) durante la quale, grazie all'interessamento del re di Napoli Gioacchino Murat e di sua moglie Carolina Bonaparte, fu impiantato a Piedimonte un opificio per la filatura meccanica e la tessitura a mano. Giovan Giacomo Egg, imprenditore svizzero, ottenne dal sovrano l'uso del soppresso convento del Carmine per istituirvi la fabbrica e gli alloggi per le circa cento famiglie di operai specializzati fatti venire dalla Svizzera. Altre cento ragazze del luogo furono assunte nell'azienda che in breve tempo cominci\u00f2 a produrre solo con la filatura meccanica attraverso il sistema Jacquard. Tornati sul trono di Napoli i Borbone, Egg seppe mantenere buoni rapporti con i nuovi governanti tanto da riuscire ad ottenere nuovi privilegi e ad ampliare il suo opificio.\nLa citt\u00e0, attraversata da diversi corsi d'acqua, sub\u00ec pi\u00f9 alluvioni. Una inondazione nel 1803 colp\u00ec il quartiere di Vallata e un'altra nel 1814 danneggi\u00f2 la nuova filanda Egg ma le pi\u00f9 gravi furono quelle del 1841 e del 1857 durante le quali vi furono danni ingenti alle case e agli opifici dell'intero centro abitato e decine di morti. Altri decessi furono causati dall'epidemia di colera del 1837.\nNel 1841 si rec\u00f2 nella citt\u00e0 Ferdinando II delle Due Sicilie, invitato dagli Egg. Visit\u00f2 la grande azienda tessile e si ferm\u00f2 poi nel palazzo ducale per pranzare con il vecchio conte Onorato Gaetani. Al re piacque molto la cittadina che chiam\u00f2 \"piccola Napoli.. tre volte bella\". Non manc\u00f2 un episodio comico quando il sindaco della citt\u00e0 Torti chiese al re il permesso di chiamare la porta di accesso a Vallata \"porta ferdinandea\" e il re rispose \"chiammala comme c... vu\u00f2 tu!\".\nFrattanto si andavano consolidando anche a Piedimonte le \"societ\u00e0 segrete\": dopo una prima vendita carbonara forte di oltre 100 seguaci, si form\u00f2 una seconda loggia massonica costituita inizialmente da 60 iscritti. I suoi membri, chiamati \"figli del Matese\", si adoperarono per evidenziare l'arretratezza del regno borbonico e per sposare la causa dell'unificazione italiana.\nGli anni che precedettero l'unificazione furono caratterizzati da un clima pesante dovuto al regime asfissiante e alla diffusa criminalit\u00e0 che innesc\u00f2 anche fenomeni di brigantaggio quando alcuni feroci malviventi decisero di rifugiarsi nel Matese. Grande scalpore fece all'epoca la cattura nel 1856 del brigante Angelo di Muccio, latitante dal 1849, avvenuta durante un combattimento.\nDurante l'unificazione italiana vi fu costituita la \"Legione del Matese\", un gruppo di volontari che si distinse nella battaglia del Volturno combattendo con i garibaldini contro l'esercito del Regno delle Due Sicilie. Nel mese di ottobre vi si accamparono truppe garibaldine e volontari che furono raggiunti dall'esercito borbonico inviato da Francesco II delle Due Sicilie e guidato dal conte di Aquila, il quale era pronto a distruggere la citt\u00e0 in caso di resistenza. Garibaldini e volontari unitari abbandonarono la cittadina facendo rimuovere le barricate che erano gi\u00e0 state alzate per bloccare i borbonici. Le truppe borboniche imposero una tassa straordinaria ai piedimontesi di ben 50.000 ducati per sostenere gli sforzi bellici ma l'avanzare delle truppe avversarie e il compimento dell'unificazione imped\u00ec tale saccheggio.\nGli Egg appoggiarono il movimento unitario e l'imprenditore Gaspare Egg fu subito messo al comando del battaglione piemontese delle guardie nazionali. L'amministrazione comunale di Piedimonte salut\u00f2 la fine del dominio borbonico con tre giorni di luminarie mentre il vescovo Gennaro Di Giacomo, in disaccordo con la posizione ecclesiastica predominante, festeggi\u00f2 la raggiunta unit\u00e0 facendo intonare il Te Deum nelle chiese. Il 18 febbraio 1861 furono tenute le elezioni per il Parlamento e risult\u00f2 eletto nel collegio locale Beniamino Caso il quale, essendo stato eletto anche a Caserta, scelse quel collegio e a Piedimonte vi furono nuove elezioni alle quali fu eletto Gaetano Del Giudice.\nDall'unit\u00e0 d'Italia agli anni 2000.\nSubito dopo l'unificazione italiana Piedimonte divent\u00f2 sede di sottoprefettura e capoluogo di circondario. Il nuovo circondario soppresse il distretto istituito 1799 e fu formato da soli tre degli otto mandamenti precedenti. Ci\u00f2 scaten\u00f2 le proteste dei piedimontesi che scrissero anche una petizione al Parlamento il 21 marzo 1861 al fine di ripristinare il precedente assetto organizzativo ma tutto fu vano.\nIl fenomeno del brigantaggio e del banditismo nei boschi del circondario, gi\u00e0 forte agli inizi del XIX secolo quando il comune contrasse un debito di ben 300 ducati per assoldare una truppa al fine di difendersi dalle incursioni brigantesche, continu\u00f2 anche dopo l'unificazione e termin\u00f2 il 16 agosto 1870, quando fu catturato Domenico Fuoco, l'ultimo brigante del Matese.\nVista l'alta percentuale di analfabeti si provvide ad istituire subito dopo l'unificazione una scuola destinata a formare gli insegnanti (la \"Scuola magistrale maschile di Piedimonte d'Alife\") che form\u00f2 tanti maestri preposti ad istruire piccoli e adulti. Inizi\u00f2 poco dopo anche l'attivit\u00e0 della Cassa di risparmio (1868), importante istituto premiato poi con una medaglia d'argento all'Esposizione di Torino del 1884. La Cassa edific\u00f2 a sue spese via Vittorio Emanuele a Vallata. Fu successivamente aggregata al Banco di Napoli.\nDurante la seconda met\u00e0 dell'800 la maggiore attenzione verso le condizioni degli operai port\u00f2 anche a Piedimonte alla fondazione della Societ\u00e0 Operaia di Mutuo Soccorso con annessa Scuola popolare di disegno che fu sovvenzionata dall'amministrazione comunale, dalla Cassa di risparmio e dal Banco Matese. Nel 1871 fu istituito anche un Monte dei pegni mentre l'anno precedente era iniziato a funzionare un Monte di doti, che elargiva annualmente alle donzelle povere dieci \"maritaggi\" (contributi economici per formare le doti da portare in matrimonio).\nNel 1887 fu sciolta, a causa di improvvide operazioni finanziarie dei proprietari, la storica societ\u00e0 Egg e il lavoro nella filanda fu fermato. La grande azienda pass\u00f2 poi ai Berner sotto la cui propriet\u00e0 avvenne nel 1911 un grande sciopero animato dai 600 operai i quali chiedevano la riduzione dell'orario di lavoro (fermo da tempo a undici ore giornaliere).\nNel 1900 fu disposta con legge nazionale la bonifica della piana del Medio Volturno e nel 1927 fu fondato il Consorzio di bonifica. Il 30 giugno 1914 venne inaugurata la stazione ferroviaria, capolinea della ferrovia Alifana, mentre nell'aprile del 1923 furono ultimati i lavori di realizzazione della centrale idroelettrica, che attingendo le acque del vicino lago Matese, giunge ai piedi del Monte Cila.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista.\nNell'ottobre 1943, durante la seconda guerra Mondiale, fu bombardata dagli americani e poi ulteriormente colpita dai guastatori tedeschi in ritirata. Nel secondo dopoguerra mut\u00f2 il suffisso da Piedimonte d'Alife in Piedimonte Matese (D.P.R. Nr. 711 del 13/08/1970). Il 29 dicembre 2013 \u00e8 stata colpita da una scossa di terremoto di 4.9 gradi sulla scala Richter, e da altre scosse di assestamento, riportando danni lievi seppur visibili a numerose chiese e palazzi che sono stati chiusi. Il 20 gennaio 2014 lo sciame sismico \u00e8 ripreso con una scossa di magnitudo 4.2 sulla scala Richter non peggiorando per\u00f2 i danni gi\u00e0 presenti.\nSimboli.\nCon D.P.R. 28.11.2003, su proposta del presidente del Consiglio Berlusconi, il presidente della Repubblica Ciampi concede alla citt\u00e0 di Piedimonte Matese il seguente stemma e gonfalone:\nPer campo si intende il corpo dello scudo.\nL'argento indica purezza (in riferimento al fervore religioso dimostrato nei secoli dagli abitanti), mentre ciascun cipresso (riferimento ad una celebrit\u00e0 sempiterna) si riferisce ad una delle tre alture che coronano il territorio del Comune: il monte Cila, la piana di Castello e monte Muto. Lo stemma non pu\u00f2 farsi risalire ad un'epoca precisa: se ne \u00e8 accertata l'esistenza almeno dal XVII secolo, grazie alla possibilit\u00e0 di rilevarlo in monumenti e documenti risalenti a tale periodo. Era presente, ad esempio, sull'arco dell'abside di Santa Maria Occorrevole (complesso costruito proprio in quel periodo), ed ivi fu osservabile sino ai restauri del 1934. Composto inizialmente dal solo scudo, lo stemma fu nel XIX secolo fregiato anche dalla corona - assegnata ai comuni pi\u00f9 popolosi, con foggia diversa a seconda della loro importanza. A causa di un errore della Regia consulta araldica, la prima corona assegnata (il 4 maggio 1870) fu quella attribuibile ai paesi che raggiungessero i 3000 abitanti, bench\u00e9 Piedimonte avesse ottenuto il titolo di citt\u00e0 ormai dal 1730. Gli organi competenti tuttavia non presentarono ricorso, e la adottarono. Detta corona pu\u00f2 essere ancora oggi osservata nella riproduzione dello stemma cittadino sull'impiantito della Basilica di Santa Maria Maggiore.\nNel passaggio da Feudo a Comune le frazioni di Castello, San Gregorio e San Potito sono divenuti comuni autonomi, e ciascuno ha adottato quale stemma cittadino uno solo dei tre cipressi originari. Con D.P.R. del 30 ottobre 2008 \u00e8 stato concesso al comune una bandiera:\nOnorificenze.\nTitolo poi confermato sotto la corona sabauda tramite regio decreto il 4 maggio 1870.\nMonumenti e luoghi d'interesse.\nL'abitato, sviluppatosi soprattutto nel tardo Medioevo, si presenta come un antico centro in posizione naturalmente strategica e conserva alcune felici caratteristiche ambientali cui si adeguano decorosamente anche le posteriori costruzioni barocche.\nSiti archeologici.\nIl parco archeologico del Monte Cila, accessibile da via Madonna delle Grazie, presenta all'ingresso un teatro all'aperto moderno in pietra, realizzato durante gli ultimi lavori. Dal teatro parte il sentiero che sale lungo la montagna e conduce alle mura megalitiche disposte in cinque semicircuiti dalla lunghezza complessiva di 7\u00a0km. L'epoca di realizzazione \u00e8, secondo il Majuri, il VII secolo a.C.\nCultura.\nIl museo civico Raffaele Marrocco \u00e8 intitolato al suo fondatore che si adoper\u00f2 per istituirlo nel 1912 e per redigere il primo catalogo. Ospitato inizialmente in un locale del convento del S.mo Salvatore, nel 1927 pass\u00f2 in alcuni ambienti dell'ex convento di S. Tommaso, liberati dagli uffici della sottoprefettura di Piedimonte, soppressa in quell'anno. Durante la seconda guerra mondiale ha subito un furto di fucili e monete antiche. Il museo \u00e8 stato riaperto nel 2013 con un nuovo allestimento incentrato sulla collezione archeologica, forte dell'importante statuetta denominata \"Corridore di monte Cila\", e sulla collezione civica contenente bambole, ceramiche cerretesi, quadri e cimeli del passato.\nLa biblioteca comunale \"Aurora Sanseverino\", inaugurata negli anni 1990, \u00e8 collocata nella villa comunale ed ha le pareti esterne decorate con murales di Giovanni Timpani raffiguranti persone illustri del passato di Piedimonte. All'ingresso \u00e8 esposto il volume originario restaurato del catasto onciario della citt\u00e0, redatto nel 1754. Vi \u00e8 collocato anche l'archivio storico comunale.\nLa biblioteca diocesana \"S. Tommaso d'Aquino\" \u00e8 nata nel 1990 dall'unione dei fondi librari dell'antica biblioteca del seminario, risalente al 1696, e della biblioteca dell'Istituto di Scienze Religiose. Possiede circa 23.000 volumi ed ha due settori specialistici, uno dedicato alla produzione teologica post concilio Vaticano II ed un'altra alla storia locale. Nel 2015 \u00e8 iniziata la digitalizzazione dei testi antichi e dei loro supporti materiali, finanziata con fondi regionali ed europei, e resa consultabile dal sito di Biblioteca Digitale Italiana (BDI).\nDal 2013 il chiostro di San Tommaso D'Aquino a Piedimonte Matese ed il Parco Archeologico di Monte Cila sono la location della rassegna annuale di quattro giorni dal titolo \"Il mestiere del Cinema\". A partire dalla terza edizione, una giuria assegna un premio nazionale al miglior film-documentario sulle bellezze paesaggistiche e tipicit\u00e0 gastronomiche italiane.\nSport.\nA Piedimonte Matese, presso la piscina comunale, si svolge il \"Trofeo Citt\u00e0 di Piedimonte Matese\", una manifestazione nazionale di nuoto per salvamento.\nLa squadra di calcio della citt\u00e0 \u00e8 stata il Tre Pini Piedimonte Matese, vincitore per due volte consecutive della Coppa Italia regionale del Molise. Nell'estate 2020 con la fusione con il Comprensorio Vairano \u00e8 nata una nuova societ\u00e0, FC Matese, iscritto al campionato di Serie D. Presente anche una manifestazione motoristica a livello nazionale denominata \"Rally Del Matese\""}
{"id": "388445", "revid": "124123", "url": "https://it.wikipedia.org/wiki?curid=388445", "title": "Tsutomu Hioki", "text": "Hioki \u00e8 un prolifico scopritore di asteroidi.\nL'asteroide 5072 Hioki prende il nome da lui .\nAsteroidi scoperti.\nHioki ha coscoperto 34 asteroidi:"}
{"id": "388446", "revid": "34807", "url": "https://it.wikipedia.org/wiki?curid=388446", "title": "Rouget de Lisle", "text": ""}
{"id": "388453", "revid": "1543377", "url": "https://it.wikipedia.org/wiki?curid=388453", "title": "Republic P-47 Thunderbolt", "text": "Il Republic P-47 Thunderbolt, soprannominato \"Jug\", fu un cacciabombardiere statunitense impiegato durante la seconda guerra mondiale.\nCon oltre sette tonnellate di peso e per le notevoli dimensioni, fu il monomotore monoposto pi\u00f9 grande e pesante mai costruito prima e durante il conflitto, caratteristica poco apprezzata dai piloti. Il P-47 aveva scarsa accelerazione, bassa stabilit\u00e0 direzionale e a quote medio-basse si mostrava riluttante a compiere manovre acrobatiche. Tuttavia era dotato di un motore estremamente potente, pi\u00f9 di 2.000 hp, ed era veloce, specialmente ad alta quota. Pesantemente armato con 8 mitragliatrici da 12,7 mm (il calibro \".50\" americano), la sua robustezza, nonch\u00e9 l'assenza di un vulnerabile impianto di raffreddamento a liquido per il motore (i cui cilindri radiali erano raffreddati dall'aria) gli permetteva di rientrare alla base anche molto danneggiato. Dai primi del 1943 fu impiegato intensamente su tutti i fronti, contribuendo a consolidare la supremazia alleata negli ultimi due anni di guerra. Fu costruito in esemplari e dopo il conflitto serv\u00ec nelle aviazioni di una quindicina di Paesi, Italia inclusa.\nStoria del progetto.\nLa Republic Aviation Company era succeduta alla Seversky ma ne continuava la politica evolutiva di robusti, tozzi ma avanzati caccia ad elica con motore radiale. Il predecessore e capostipite era il Seversky P-35 (derivato da un idrovolante a 3 posti) e la disponibilit\u00e0 di motori pi\u00f9 potenti aveva visto modelli come il P-43 Lancer apparire in limitato servizio; le loro qualit\u00e0 per\u00f2 non erano ancora considerate sufficienti. Per avere un potente caccia con motore stellare e ottime prestazioni d'alta quota fu riprogettato e alla fine si concretizz\u00f2 il P-47, che riscatt\u00f2 i precedenti insuccessi.\nDopo il P-43, il capo progettista della Republic, Alexander Kartveli, inizi\u00f2 la progettazione di due caccia derivati denominati AP-4 e AP-10, molto diversi tra loro: il primo era dotato di un potente motore radiale, simile al P-35, e il secondo era costruito intorno al pi\u00f9 piccolo V-12 Allison raffreddato a liquido. Il P-47 nacque da questo secondo progetto: quando fu sottoposto alla commissione tecnica dell'United States Army Air Forces (USAAF), fu respinto con l'invito ad elaborarne una versione pi\u00f9 grande e con potenza maggiore. Vennero quindi realizzati due prototipi basati sullo stesso propulsore, l'XP-47 e l'XP-47A, ma Kartveli cominci\u00f2 anche a lavorare su un progetto alternativo di velivolo, alimentato dal potente radiale Pratt &amp; Whitney R-2800 Double Wasp da 2.000 CV. Quest'ultimo progetto, denominato XP-47B, fu impostato intorno al motore e suscit\u00f2 ampi consensi nell'USAAC che ne ordin\u00f2 773, per 56 milioni di dollari dell'epoca.\nTecnica.\nSi trattava di un aereo metallico, con ala ellittica, robusto e pesantissimo, ma dotato anche di un motore classe cavalli e di un complesso e pesante turbocompressore nella parte posteriore della fusoliera, usato per riequilibrare la potenza erogata ad alta quota. Sempre nella coda, trovavano spazio due scambiatori di calore ad aria (Intercoolers ad aria), con porte di uscita del flusso d'aria calda localizzate ai lati della fusoliera, protette da flabelli regolabili. L'elica era quadripala, metallica e a giri costanti.\nI due serbatoi di carburante autostagnanti erano capaci di quasi 1.100 litri nella versione D, ma la successiva N quadruplic\u00f2 la quantit\u00e0 con serbatoi interni ed esterni.\nL'ala era ellittica e ospitava l'armamento di otto mitragliatrici Cal. \".50\" (quattro per semiala) e le gambe del carrello triciclo erano a larga carreggiata.\nL'abitacolo non era pressurizzato, ma ben corazzato. Vi era comunque un impianto di respirazione forzata ad ossigeno per il pilota, con maschera e bombole. Il tettuccio a goccia al posto di quello raccordato alla fusoliera era un miglioramento, ma necessit\u00f2 di un prolungamento dorsale della deriva (localizzato nello spazio tra il tettuccio e la deriva stessa) per non perdere stabilit\u00e0 direzionale.\nImpiego operativo.\nIl P-47 apparve nei cieli d'Europa nell'aprile 1943. Fu impiegato dagli americani durante lo sbarco in Normandia. Inizialmente il suo raggio di azione era appena superiore a quello dello Spitfire, ma con serbatoi supplementari aument\u00f2 la sua autonomia.\nIl P-47 entr\u00f2 in azione per la prima volta con il 4th Fighter Group. I piloti di questa unit\u00e0 provenivano dai tre British Eagle Squadron equipaggiati, in precedenza, con il britannico Supermarine Spitfire. Il cambio di aereo non fu gradito da tutti. Il P-47 era massiccio, ottimizzato per operare ad alta quota, aveva un'apertura alare maggiore di un metro e mezzo, una superficie alare maggiore di un quarto. Il volume della fusoliera era quattro volte quello dello Spitfire e pesava quasi il doppio.\nIn un ruolo difensivo, in effetti, il Thunderbolt risultava inadeguato. Sia il Me 109, sia il Fw 190 potevano, come lo Spitfire, superare in virata e in cabrata il P-47. Tuttavia \u2013 mentre entrambi i caccia tedeschi potevano interrompere un combattimento con lo Spitfire gettandosi in ripida picchiata \u2013 qualora fosse stata tentata questa manovra contro il Thunderbolt, sarebbero stati presto raggiunti da quest\u2019ultimo.\nL'asso Americano Jim Goodson, che aveva pilotato gli Spitfire con la RAF e pilot\u00f2 un P-47 nel 1943, all'inizio condivideva lo scetticismo degli altri piloti riguardo a quello che chiamavano \"bottiglia di latte da sette tonnellate\" (\"seven-ton milk-bottle\"). Ma Goodson impar\u00f2 ad apprezzare il potenziale del P-47. \u201cC'erano molti piloti americani che preferivano il P-47 a ogni altra cosa: non erano d'accordo che il Fw 190 avesse un margine di superiorit\u00e0 nei confronti del Thunderbolt.\u201d \nI punti forti del P-47 erano il potente armamento, la robustezza e, soprattutto, l'irraggiungibile velocit\u00e0 in picchiata. Era armato con 8 mitragliatrici M2 modello aeronautico (le cui canne sporgenti sul bordo d'attacco dell'ala ricordavano minacciosamente gli artigli dell'orso Grizzly), mentre in picchiata era velocissimo. \nMa i piloti tedeschi appresero ben presto a non lanciarsi in picchiata per sfuggire a un P-47. L'asso tedesco della seconda guerra mondiale, Kurt Buehligen (112 vittorie aeree), ricordava a proposito del \"Thunderbolt\": \n\"Il P-47 era pesante, troppo pesante per certe manovre. Lo vedevamo arrivare da dietro e cabravamo a tutta velocit\u00e0 e il Thunderbolt non poteva seguirci, cos\u00ec viravamo e gli arrivavamo in coda.\" \nIl P-47 aveva la principale limitazione nel consumo elevato (qualcosa come 400 litri per ora, circa il doppio del Mustang) e conseguentemente una autonomia assai insoddisfacente.\nIn seguito per\u00f2, per sfruttare le grandi capacit\u00e0 di carico date dalla potenza e la struttura, serbatoi aggiuntivi sia interni che esterni incrementarono moltissimo questo valore, da 850 a 3.000 km, e perfino a 3.500 nel caso del P-47N.\nLa versione pi\u00f9 importante fu comunque la D: prodotta in oltre 12.000 esemplari, era lo standard di riferimento, ma fu a sua volta modificata in numerosi componenti durante la produzione. Ad esempio dalla versione P-47D-25 venne adottato un tettuccio a goccia al posto di quello raccordato con la fusoliera, permettendo una visibilit\u00e0 di 360\u00b0 al pilota.\nBench\u00e9 nato come caccia d'alta quota, questo aereo venne sempre pi\u00f9 spesso usato come cacciabombardiere poich\u00e9 la sua robustezza e stabilit\u00e0 di tiro lo rendevano una macchina di rara efficacia.\nDistrusse in questo modo ogni genere di bersaglio in aria o in superficie, con razzi, Bombe e munizioni sparate sfidando una reazione contraerea spesso selvaggia e decisamente letale per macchine meno robuste. Venne soprannominato \"Jug\", dato che la forma della fusoliera ricordava molto quella delle bottiglie di Whisky contrabbandate durante gli anni del proibizionismo. Secondo altre fonti, questa era invece l'abbreviazione di Juggernaut.\nIl migliore in termini di prestazioni fu il P-47M con motore R 2800-57 erogante fino a 2.900\u00a0hp; capace di 730 km/h a 9.000 metri, era un modello alleggerito e allo stesso tempo potenziato per avere un aereo intercettore da opporre ai jet tedeschi.\nLa versione N fu appositamente progetta per l'impiego nel Pacifico e fu impiegata offensivamente come caccia a lunga autonomia. Venne prodotta in circa 1.000 esemplari, contro i 133 della versione M.\nSfruttando la potenza del motore per aumentare il carico trasportabile, era capace di ben 4.800 litri di carburante (circa quattro volte quelli del P-47 originale), pi\u00f9 di molti tipi di caccia a reazione odierni e sette volte tanto un Bf 109 con serbatoi aggiuntivi (400+300 litri). Venne inoltre riprogettata l'ala, di maggiore apertura e superficie, con estremit\u00e0 alari tronche e serbatoi per 704 litri.\nLa dotazione di bombole d'ossigeno venne portata dalla singola presente nel modello B alle 7 dei modelli successivi, onde permettere voli di lunga durata ad altissima quota. In un'azione sulla Corea alcuni di questi aerei distrussero 11 caccia giapponesi (perdite confermate dai giapponesi).\nTra i maggiori utenti esteri ci furono l'URSS e la Gran Bretagna, ma non mancarono nazioni minori quali la Turchia e il Brasile. Le macchine inglesi vennero usate in particolare in azioni in Birmania. Quelle sovietiche hanno invece lasciato ben poche tracce, ma pur essendo quasi l'unico aereo disponibile per le intercettazioni d'alta quota non pare abbia lasciato un buon ricordo.\nIn Italia circa 80 P-47 equipaggiarono il \"5\u00ba Stormo\" e il \"51\u00ba Stormo\", che, in tal modo e sia pure con non poche difficolt\u00e0 di adattamento da parte dei piloti, diventano \"caccia bombardieri\", tra il 1951 e il 1953. Erano ormai logori e non lasciarono nemmeno in questo caso un buon ricordo, come in generale accadde a queste macchine assai poco longeve rispetto ad altri modelli ad elica, e con un consumo di carburante molto elevato per i bilanci postbellici (la benzina avio costava molto di pi\u00f9 del kerosene).\nNegli USA furono utilizzati dalla Guardia Nazionale dell'USAF fino al 1947 e per alcuni anni anche da altre forze aeree.\nUnione sovietica.\nA met\u00e0 1943, l'Alto Comando sovietico mostr\u00f2 interesse per il P-47B. Nel settembre di quell'anno inizi\u00f2 il trasferimento di tre P-47D-10-RE che vennero trasportati via ferrovia attraverso l'Alaska ed arrivarono in Urss nel marzo 1944. Due di questi aerei vennero provati dai sovietici nell'aprile e maggio di quell'anno. Il pilota collaudatore dell'aeronautica sovietica, Aleksey N. Grinchik, not\u00f2 l'abitacolo spazioso, ben ventilato e con ottima visibilit\u00e0. Il P-47 risultava facile da pilotare e stabile in decollo e atterraggio, ma mostrava eccessiva stabilit\u00e0 laterale e scarsa stabilit\u00e0 direzionale. \nGli ingegneri sovietici, dal canto loro, ne apprezzarono l'elevato standard produttivo, il disegno razionale, ben adatto alla produzione di massa, l'elevata affidabilit\u00e0 e il potente armamento. Il P-47 risultava superiore ai caccia operanti sul fronte orientale in tangenza e velocit\u00e0 massime e a 9.000-10.000 metri. Per\u00f2, lo Yakovlev Yak-9, il Lavochkin La-5FN, il Messerschmitt Bf 109G e il Focke-Wulf Fw 190A surclassavano il P-47 a quote medio-basse, dove l'aereo americano aveva una scarsa accelerazione e risultava piuttosto riluttante alle manovre acrobatiche. Ad ogni modo, a met\u00e0 1944, 200 P-47D-22-RE e P-47D-27-RE vennero trasportati in Urss via Iraq e Iran. Meno di met\u00e0 di questi, tuttavia, raggiunsero unit\u00e0 operative ed anche questi vennero usati raramente in combattimento. Alla fine della guerra, le unit\u00e0 operative sovietiche avevano in linea ancora 188 P-47. \nStatistiche.\nSecondo le statistiche postbelliche rese note dall'SAAF, il P-47 esegu\u00ec 546.000 sortite durante la seconda guerra mondiale, sganciando 119.000 tonnellate di bombe, 60.000 razzi e 135 milioni di munizioni.\nLe ore volate furono 1.934.000 e il consumo di carburante arriv\u00f2 a 775 milioni di litri, circa 400 all'ora, uno ogni 9 secondi.\nIl North American P-51 Mustang si \"accontentava\" di 225 litri e il Mitsubishi A6M \"Zero\" poteva scendere a 60.\nLa percentuale di perdite era dello 0,7% (circa 3.800 esemplari in tutto) con una media dichiarata di 4,6 e una effettiva di forse 2,5-3 aerei abbattuti per ogni perdita subita in battaglie aeree; al P-47 vennero accreditati circa 3.752 aerei abbattuti e 3.315 distrutti al suolo."}
{"id": "388455", "revid": "709565", "url": "https://it.wikipedia.org/wiki?curid=388455", "title": "Peerla", "text": "Peerla \u00e8 un album del 1998 di Elio e le Storie Tese, contenente inediti e rarit\u00e0 e reperibile inizialmente solamente nel cofanetto \"Perle ai porci\", poi anche nello store online.\nDescrizione tracce.\n\"Introducing prof. Magneto\": introduzione apparentemente senza senso. Il professore che inneggia alle propriet\u00e0 della calamita avr\u00e0 delle reprise in altri punti del disco.\n\"La donna nuda (I Want a New Drug)\": cover del successo di Huey Lewis and the News del 1983.\n\"La cinica lotteria dei rigori\": met\u00e0 in stile canto alpino e met\u00e0 in charleston, \u00e8 ispirata alla finale del Campionato mondiale di calcio 1994 persa ai rigori dall'Italia contro il Brasile. Sigla di \"Mai dire Gol\". Vengono citati i calciatori Franco Baresi (capitano della Nazionale Italiana in quel mondiale), Daniele Massaro e Roberto Baggio (\"il buddista\", a motivo della sua religione), autori degli errori dagli undici metri.\n\"Help Me\": parodia del brano di Andrea Lo Vecchio e Shel Shapiro inciso dai Dik Dik nel 1974, con piccole modifiche e un'aggiunta finale al testo, che ne modifica decisamente il senso.\n\"Nessuno allo stadio\": brano del 1994, cantato alla maniera dei Bee Gees, con introduzione alla maniera del Trio Lescano. Contiene la campionatura di \"Passer\u00e0\" di Aleandro Baldi, che gioca sul doppio senso della voce verbale senza accento.\n\"(Gomito a gomito con l') Aborto/In te\": cover del brano di Nek \"In te\", del 1993, cantata da Luca Mangoni con voce querula, con commento finale in chiave parodistica.\n\"Urna\": il brano, eseguito nell'arrangiamento originale, \u00e8 stato registrato dal vivo nel 1990, due anni prima della versione heavy metal di Italyan, Rum Casusu \u00c7ikti.\n\"Balla coi barlaf\u00fcs (Time Warp)\": sigla di \"Mai dire Gol\", parodia del celebre brano tratto dal film \"The Rocky Horror Picture Show\". Citazione dal testo del tema principale di \"Viva la gente\".\n\"Agnello Medley\": stessa versione di The Los Sri Lanka Parakramabahu Brothers featuring Elio e le Storie Tese.\n\"Il concetto di banana\": sigla di \"Mai dire Gol\", si chiude con una campionatura da \"St.Tropez Twist\" di Peppino di Capri. Nella sigla si vedono finti playback di alcuni allenatori allora in attivit\u00e0.\n\"Christmas with the Yours\": incisa nel 1995, cantata con Graziano Romani, inizialmente distribuita sotto lo pseudonimo di \"Complesso Misterioso\". Cantata in inglese maccheronico (di cui un esempio \u00e8 il titolo), con alcune frasi in italiano, riprende il famoso proverbio \"Natale con i tuoi, Pasqua con chi vuoi\" (nel testo \"Christmas with the yours, Easter what you want\"). Il \"panettone senza canditi\" \u00e8 una citazione di uno spot pubblicitario degli anni 80 realizzato dall'attrice Franca Valeri per l'azienda dolciaria Melegatti.\n\"Giocatore mondiale\": gi\u00e0 pubblicata nell'edizione su compact disc di The Los Sri Lanka Parakramabahu Brothers featuring Elio e le Storie Tese.\n\"Sabbiature\": tratta dall'esibizione del 1\u00ba maggio 1991 a Roma, quando gli Elii vennero censurati dalla Rai.\n\"Ameri (Gli amori)\": parodia del brano di Toto Cutugno del 1990 si chiude parodiando un altro brano dell'autore toscano, \"Piacere Rai Uno\", sigla dell'omonima trasmissione televisiva.\n\"Sunset Boulevard\": una delle sigle di \"Mai dire Gol\".\n\"Puliletti Blues\": brano Blues improvvisato durante le pause della registrazione di \"Tapparella\".\n\"Ti amo campionato\": altra canzone improvvisata, presenta gli stessi accordi della traccia 13 ed elenca in modo satirico numerosi errori arbitrali che hanno favorito la nella corsa scudetto del campionato di Serie A 1997-1998. \u00c8 tratta da una puntata di \"Mai dire Gol\": l'arrangiamento si rif\u00e0 al brano \"Children\" di Robert Miles.\n\"Tenia (Maniac)\": cover di \"Maniac\", canzone di Michael Sembello del 1983 tratta dal film \"Flashdance\". \u00c8 presente solo nella ristampa dell'album del 2000."}
{"id": "388457", "revid": "1924342", "url": "https://it.wikipedia.org/wiki?curid=388457", "title": "Mastodon", "text": "I Mastodon sono un gruppo musicale heavy metal/sludge metal fondato ad Atlanta, Georgia, nel 2000.\n\u00c8 in corso un grande dibattito riguardo alla loro classificazione in un genere ben preciso, poich\u00e9 nelle loro canzoni si possono scorgere elementi sludge metal, in stile Neurosis e Melvins, influenze hardcore punk, riff pesanti di chitarra (spesso molto complessi e tecnici), batteria con influenze jazz e lunghi intermezzi strumentali melodici, aspetti che rimandano quindi al progressive.\nBiografia.\nIl gruppo si \u00e8 formato nel 2000, quando Brann Dailor e Bill Kelliher, entrambi gi\u00e0 membri dei Lethargy e dei Today is the Day, spostandosi ad Atlanta, incontrano Troy Sanders (gi\u00e0 componente dei Four Hour Fogger e dei Social Infestation) e Brent Hinds (dei Four Hour Fogger) ad un concerto degli High on Fire. Il primo demo viene registrato nel 2000, con il titolo \"9 Song Demo\" e con Eric Saner alla voce: questo CD viene venduto ai vari concerti. Saner lascia il gruppo dopo solo un paio di mesi, venendo sostituito da Troy Sanders, e dopo aver registrato un altro demo ed un 7\" per la Reptilian Records i Mastodon riescono a firmare un contratto per la Relapse Records nel 2001.\nLa prima uscita ufficiale dei Mastodon avvenne proprio nel 2001, con l'EP \"Lifesblood\"; il disco venne accolto molto bene dal pubblico, ma la pubblicazione direttamente successiva registr\u00f2 subito dei forti cambiamenti a livello stilistico. Nel 2002 usc\u00ec \"Remission\", disco che per la prima volta si spostava dal metalcore allo stile che li ha resi celebri.\nNel 2004 venne pubblicato \"Leviathan\", disco acclamato dalla critica che frutt\u00f2 il premio di \"Disco dell'anno\" da tre differenti riviste americane: \"Revolver Magazine\", \"Kerrang!\", e \"Terrorizer\". \"Leviathan\" \u00e8 un concept album basato sul romanzo di Herman Melville \"Moby Dick\".\nDopo aver firmato un contratto con la major Warner Music, la band pubblica nel 2006 \"Call of the Mastodon\", un CD comprendente il materiale dei primi demo e mai pubblicato ufficialmente, e \"The Workhorse Chronicles\", un DVD di interviste e dietro le quinte contenente esibizioni dal vivo della band per quasi ogni pezzo della loro discografia nonch\u00e9 i video promozionali filmati per \"Remission\" e \"Leviathan\".\nDopo quasi due anni di tour incessante (compresa l'apparizione alla leg americana dell'Unholy Alliance con Slayer e Lamb of God), la band torna in studio per registrare il loro terzo LP. Il titolo dell'opera \u00e8 \"Blood Mountain\", che esce nell'ottobre del 2006 e si presenta come un ottimo esempio di metal progressivo, che affonda le sue radici nel sound dei Metallica e dei Neurosis su tutti, ma anche nell'onda progressiva degli anni settanta. In meno di due mesi vengono filmati ben tre video promozionali per l'album (per le canzoni, in ordine cronologico, \"The Wolf is Loose\", \"Capillarian Crest\" e \"Colony of Birchmen\"), testimoniando cos\u00ec il successo sia dell'album che della band stessa, la quale si propone sempre pi\u00f9 prepotentemente sulla scena metal mondiale. Per rafforzare la posizione dei Mastodon di fronte a fan e critica, i Tool li scelgono come band di supporto per la seconda parte del loro tour, che segue la pubblicazione dell'album \"10,000 Days\".\nNel 2009 l'album \"Crack the Skye\" li consacra nell'olimpo delle grandi band metal di inizio millennio, con una produzione estremamente rigorosa, un sound leggermente pi\u00f9 accessibile - seppur sempre grintoso e tecnico - e la promozione di videoclip, realizzati con dispendio di mezzi e location. Ispirato alla figura di Rasputin, il disco contiene sette brani.\nUna delle canzoni di \"Leviathan\", \"Blood and Thunder\", venne inclusa nella colonna sonora del videogioco del 2005 ' ed \u00e8 anche suonabile nel videogioco '.\nNel 2011, la Relapse Records ristampa in tiratura limitata su vinile colorato \"Remission\" e \"Mastodon\"; sempre in quest'anno il quartetto pubblica il quinto album, \"The Hunter\".\nNel giugno 2014, annunciato da una grande campagna pubblicitaria, viene pubblicato \"Once More 'Round the Sun\", sesto album in studio della band. Il disco ottiene immediatamente buoni risultati di vendita, pur raccogliendo critiche contrastanti e guadagnando visibilit\u00e0, specialmente per le polemiche montate attorno al videoclip del terzo singolo estratto \"The Motherload\", a causa di espliciti riferimenti ritenuti sessisti.\nIl 26 gennaio del 2017 viene annunciato che il nuovo album verr\u00e0 pubblicato il 31 marzo dello stesso anno, che si intitoler\u00e0 \"Emperor of Sand\" e che conterr\u00e0 undici tracce.\nNel 2019 pubblicano un chiaro tributo ai Led Zeppelin, \"\"Starway to Nick John\". che include una versione suonata praticamente identica all'originale \"Starway to Heaven\"\" pi\u00f9 una versione live."}
{"id": "388458", "revid": "767487", "url": "https://it.wikipedia.org/wiki?curid=388458", "title": "Fantozzi alla riscossa", "text": "Fantozzi alla riscossa \u00e8 un film del 1990, diretto da Neri Parenti. \u00c8 il settimo capitolo della saga incentrata sulle vicende dell'ormai ex impiegato Ugo Fantozzi, ideato ed interpretato da Paolo Villaggio e cos\u00ec come nel precedente \"Fantozzi va in pensione\", la stragrande maggioranza delle avventure del celebre ragioniere non riguardano pi\u00f9 il lavoro ma la vita personale di Fantozzi, facendo cos\u00ec assumere alla pellicola una connotazione pi\u00f9 \"privata\" e malinconica.\nIl film \u00e8 il primo in cui Fantozzi tenta di sovvertire la propria disagiata condizione economica e sociale, cercando un riscatto risolutore che tuttavia non trover\u00e0 mai.\nAl contrario del capitolo precedente della saga, la trama \u00e8 meno unitaria e risulta divisa in vari episodi, tutti per\u00f2 legati in qualche modo l'uno all'altro.\nTrama.\nOramai in pensione, Fantozzi viene richiamato dalla Megaditta durante l'incontro annuale tra il duca Conte Barambani e i neoassunti, ma la sua presenza si rivela un'umiliazione per dimostrare cosa fare per salire nella gerarchia aziendale -spionaggio, furto, servilismo. Il tutto si scopre alla fine essere un incubo del ragioniere che lo porta ad uno stato di sonnambulismo ed a credere di soffrire di depressione e complessi di inferiorit\u00e0.\nUn produttore cinematografico, notando Ughina, nipotina di Fantozzi, la sceglie come protagonista di un film. Fantozzi diventa il suo agente e accarezza le possibilit\u00e0 di riscatto che ne deriverebbero, al provino per\u00f2 lo attende una brutta sorpresa: il film \u00e8 di fantascienza e Ughina avrebbe la parte di una scimmia. Pina si oppone a una simile umiliazione e Fantozzi deve rinunciare ai suoi sogni di gloria.\nFantozzi viene nominato giudice popolare e il suo primo caso \u00e8 un processo di mafia; si dimostra incorruttibile a differenza di molti suoi colleghi, a cominciare dal presidente della giuria. La mafia passa a metodi meno amichevoli: prima gli mettono una piovra viva nel letto, poi gli tendono un agguato e cercano di violentare la figlia. Dopo aver evitato i vari attentati, arrivando persino a blindare la Bianchina (divenuta cos\u00ec pesante da sprofondare durante un ingorgo nelle catacombe di Cecilia Metella) e ad assumere un vecchio metronotte in bicicletta, Fantozzi arriva alla data del verdetto finale. I giudici sono in perfetta parit\u00e0, con lui ultimo a votare. \"Persuaso\" da due mafiosi, il ragioniere si addossa tutti i reati e viene condannato. Uscir\u00e0 di carcere dopo sei mesi per semi-infermit\u00e0 mentale.\nDopo una visita dallo psicanalista della mutua, dal quale ottiene la diagnosi di non aver nessun complesso di inferiorit\u00e0 ma di \"essere\" inferiore, Fantozzi decide di prendere \"lezioni\" di violenza e si reca da un hooligan, lasciato in Italia dai compatrioti dopo i mondiali del 1990. Quest'ultimo cerca di stimolare Fantozzi alla violenza con degli atti di vandalismo, tra i quali il furto di uno stereo da un negozio (che invece diventa un acquisto), la rottura di un lampadario con la fionda e il rifacimento della celebre scena del treno di Amici miei; il treno scelto da Fantozzi per\u00f2 \u00e8 in arrivo e non in partenza, ed il ragioniere viene travolto dalla folla inferocita.\nL'esame finale consiste nello scippare una vecchia. La Pina si presta a una simulazione, ma Fantozzi sbaglia bersaglio e scippa per errore il Duca Conte Barambani, che si era travestito da donna per compiere uno spionaggio. La signora Pina viene invece derubata da veri ladri, della borsa in cui c'era tutto il denaro che possedevano i coniugi. Portato davanti al \"consiglio dei Dieci Assenti\" Fantozzi viene elogiato: per la prima volta nella sua vita si \u00e8 comportato in modo grintoso e rapace. Inizia cos\u00ec una carriera fulminante, che richiede solo la sua firma su innumerevoli carte, ottenendo privilegi riservati ai megadirettori fino ad \"un cocchio a due pariglie bianche e il potere temporale\". Fantozzi viene per\u00f2 colto da una retata della Guardia di Finanza e condannato per bancarotta fraudolenta: l'ex megadirettore lo ha usato come esca per evitare l'arresto, scaricandogli ogni sua colpa.\nFantozzi esce di galera per totale infermit\u00e0 mentale, anche grazie al bestseller scritto nel frattempo dalla moglie: \"Come vivere con un fallito ed essere felici\". Offeso dalle numerose accuse, Fantozzi decide di divorziare e cerca di riannodare i rapporti con la signorina Silvani; quest'ultima accetta perch\u00e9 ancora pi\u00f9 disperata di lui. Fantozzi, aiutato dal suo ex collega, il Geometra Filini, acquista una casetta in campagna, in realt\u00e0 la ex chiesa di San Crisostomo del Pantano (posta nell'unica zona riuscita a resistere ai tentativi di bonifica dei Papi e di Benito Mussolini). L'esperienza si rivela breve e niente affatto positiva.\nFantozzi si affida ad una costosa agenzia matrimoniale, dotata di un sofisticato \"cervellone elettronico\", per capire chi sia la sua anima gemella. Il responso del computer \u00e8 inequivocabile: la sua dolce met\u00e0 \u00e8 la signora Pina (anche lei si era affidata alla stessa agenzia matrimoniale), con cui decide di riallacciare i rapporti.\nRiconoscimenti.\nDavid di Donatello 1991\nNastri d'argento 1991"}
{"id": "388465", "revid": "729019", "url": "https://it.wikipedia.org/wiki?curid=388465", "title": "Messerschmitt Bf 110", "text": "Il Messerschmitt Bf 110, indicato successivamente anche come Messerschmitt Me 110, fu il primo \"Zerst\u00f6rer\" (\"distruttore\"), caccia bimotore multiruolo ad ala bassa prodotto dall'azienda tedesca Messerschmitt AG. Fu utilizzato principalmente dalla \"Luftwaffe\", durante la seconda guerra mondiale.\nNonostante alcune difficolt\u00e0 operative, il Bf 110 \"Zerst\u00f6rer\" rimase per tutto il conflitto il caccia pesante tedesco standard e uno dei progetti maggiormente cari al \"Reichsmarschall\" Hermann G\u00f6ring ed al \"Generaloberst\" Ernst Udet; dimostr\u00f2 inoltre di avere un elevato potenziale di sviluppo. Nelle versioni da cacciabombardiere effettu\u00f2 migliaia di missioni di attacco al suolo e anti-nave su vari fronti. Il Bf 110 \u00e8 ricordato soprattutto per aver abbattuto migliaia di bombardieri alleati, specie nella difesa aerea del \"Reich\", sia nel ruolo d'intercettore diurno che nelle versioni da caccia notturno.\nStoria del progetto.\nOrigini.\nL'idea alla base di un \"caccia pesante\" o \"caccia strategico\" fonda le proprie radici nella Prima guerra mondiale, quando gi\u00e0 si ricercavano velivoli da caccia multiruolo e a lungo raggio. Le limitazioni imposte dalla tecnologia dell'epoca non consentivano di realizzare velivoli di successo con tali caratteristiche. L'idea per\u00f2 non fu mai abbandonata e all'inizio degli anni trenta almeno sette nazioni continuarono a sostenere vari progetti di caccia pesanti che potessero assolvere tipi diversi di missioni. Le principali erano: scorta di bombardieri a lungo raggio, intercettazione di bombardieri nemici, interdizione, attacco al suolo e anti-nave. Un tale velivolo doveva essere quasi inevitabilmente biposto e bimotore, per avere una sufficiente potenzialit\u00e0 tecnica e operativa.\nIn Germania, la ricerca di un caccia pesante evolse in un'ulteriore idea, poi condivisa da altre nazioni, che port\u00f2 al nuovo concetto di \"Kampfzerst\u00f6rer\"; il quale a sua volta nel 1935 si sarebbe sdoppiato nei concetti di \"Kampfzerst\u00f6rer\" e \"Zerst\u00f6rer\". In entrambi i casi, il nome derivava dalla classificazione \"Zerst\u00f6rer\" in uso presso la \"Kriegsmarine\", per indicare il cacciatorpediniere. Nelle intenzioni di Hermann G\u00f6ring, comandante in capo della \"Luftwaffe\" e ideatore della specifica emessa nel 1934 dal \"Reichsluftfahrtministerium\" (Ministero dell'aria), il \"Kampfzerst\u00f6rer\" doveva svolgere, nell'aria, un ruolo simile al cacciatorpediniere nella marina. In particolare, doveva rispondere ai seguenti requisiti:\nMolti ufficiali del C-Amt, il Dipartimento Tecnico della Luftwaffe, ritenevano che le richieste di G\u00f6ring fossero decisamente troppo varie e che il velivolo da combattimento risultante, un \"tuttofare\" non sarebbe stato in grado di essere veramente efficace in alcuno dei ruoli richiesti. Tuttavia, la richiesta fu comunque inoltrata alle industrie aeronautiche tedesche.\nIn base a queste specifiche, tre progetti giunsero in visione alla \"Luftwaffe\": il Messerschmitt Bf 110, che vinse la competizione, il Focke-Wulf Fw 57 e l'Henschel Hs 124, che rimasero allo stadio di prototipo. Un quarto progetto, il Dornier Do 17, non fu accettato neppure come prototipo dal ministero dell'aria, in quanto considerato troppo lontano dalle specifiche richieste.\nIn realt\u00e0, anche il Bf 110 non soddisfaceva completamente il concetto di \"Kampfzerst\u00f6rer\", come originariamente inteso da G\u00f6ring, ma sin dal primo progetto apparve chiaro che il Bf 110 apparteneva alla categoria dei caccia pesanti. Non era un bombardiere leggero, n\u00e9 era capace di difendersi e attaccare con la stessa potenza di fuoco. Tuttavia, il progetto sembrava molto valido, quindi fu ugualmente accettato dalla \"Luftwaffe\", anche su calda raccomandazione di Ernst Udet, famoso asso dell'aviazione della Prima guerra mondiale, molto stimato da G\u00f6ring. Senza dubbio Udet teneva in ottima considerazione il progettista Willy Messerschmitt: si era gi\u00e0 distinto pochi mesi prima con il progetto del Bf 109. Tra l'altro, la Bayerische Flugzeugwerke aveva rilevato, nel 1928, la ditta fondata dallo stesso Udet, la Udet Flugzeugbau GmbH.\nErnst Udet, personaggio pittoresco e avventuroso, fu il pi\u00f9 convinto sostenitore del progetto iniziale del Bf 110. Senza la sua forte influenza presso G\u00f6ring e gli ambienti del ministero dell'aria, forse il Bf 110 avrebbe rischiato di perdere la competizione con il Focke-Wulf Fw 57 e l'Henschel Hs 124, che erano un po' pi\u00f9 aderenti alle specifiche richieste. Alla fine lo stesso G\u00f6ring si convinse della bont\u00e0 del progetto del Bf 110, ma non rinunci\u00f2 completamente alle sue richieste originarie. Pertanto, su suo ordine nel 1935, la \"Luftwaffe\" rinnov\u00f2 la richiesta all'industria aeronautica tedesca per un \"Kampfzerst\u00f6rer\", ma perfezionandola nelle specifiche sino a trasformarla in \"Schnellbomber\" (bombardiere veloce) che dar\u00e0 la luce alla famiglia dei Junkers Ju 88. La nascita del Bf 110 fin\u00ec praticamente per fondare una nuova categoria a s\u00e9 stante e che fu denominata semplicemente \"Zerst\u00f6rer\" o caccia distruttore. Questa nuova categoria aveva specifiche molto simili a quelle dell'originario \"Kampfzerst\u00f6rer\", ma si riferiva precisamente ai caccia pesanti multiruolo a lungo raggio.\nProgetto iniziale.\nIl Bf 110 fu progettato nel 1934 dalla ditta Bayerische Flugzeugwerke AG, da Willy Messerschmitt e Walter Rethel. Nei documenti ufficiali della Luftwaffe \u00e8 citato sia come Bf 110 che come Me 110 e sia i piloti tedeschi che i loro avversari lo chiamarono in entrambi i modi. Tecnicamente, \u00e8 pi\u00f9 corretto definirlo Bf 110, anche per rendere giustizia al lavoro originario di Walter Rethel e dello \"staff\" della Bayerische Flugzeugwerke. Infatti, solo dal 1938 il progettista Willy Messerschmitt acquis\u00ec il diritto di apporre la sigla \"Me\" ai suoi nuovi progetti, quando la ditta originale si fuse con la sua Messerschmitt. La Bayerische Flugzeugwerke, per classificare i progetti, usava un metodo compatibile con quello del ministero dell'aria; pertanto il numero a tre cifre \"110\" significava, leggendo da sinistra a destra: \"prima generazione\" (1) del \"decimo progetto esecutivo\" (10).\nLe versioni all'interno della generazione venivano poi contraddistinte da lettere dell'alfabeto progressive, seguite da ulteriori numeri e/o lettere identificanti le varie sottoversioni e modifiche (sia di fabbrica che \"sul campo\"). La designazione numerica fu confermata dal ministero dell'aria.\nIl progetto iniziale rispondeva a molte delle richieste originarie della \"Luftwaffe\" ma i progettisti ne trascurarono deliberatamente alcune, per non intaccare eccessivamente l'agilit\u00e0 e le prestazioni dell'aereo: non implementarono sul Bf 110 alcuna stiva bombe n\u00e9 la postazione per il bombardamento, sia per non allungare eccessivamente la fusoliera, sia per lasciare pi\u00f9 spazio a cannoni e mitragliatrici con relative munizioni. Tanto meno v'installarono la richiesta torretta elettrica posteriore per una massiccia difesa con mitragliatrici. Ne risult\u00f2 comunque un ottimo caccia pesante.\nSviluppo prebellico.\nSebbene dai progetti apparisse come uno \"Zerst\u00f6rer\" davvero promettente, il Bf 110 ebbe uno sviluppo decisamente complicato, che port\u00f2 ad una miriade di versioni.\nNel volo di collaudo del primo prototipo, il Bf 110 V1 (senza armi), che ebbe luogo il 12 maggio 1936, si evidenziarono alcuni difetti di stabilit\u00e0 laterale, soprattutto in fase di decollo e atterraggio, che imposero alcune modifiche al progetto. Vi era inoltre il problema dei motori del prototipo, che non erano quelli previsti dal progetto: anzich\u00e9 i previsti Daimler-Benz DB 600A in grado di erogare 986\u00a0CV che l'industria meccanica tedesca non era ancora in grado di consegnare, il prototipo dovette essere equipaggiato con una coppia di Junkers Jumo 210 capaci di appena 680\u00a0CV. Ci\u00f2 comportava, inevitabilmente, un drastico scadimento delle prestazioni, che non consentiva di mettere pienamente in luce sia i pregi che i limiti dell'aereo.\nCiononostante, dopo aver apportato le prime modifiche, il 24 ottobre 1936 vol\u00f2 il Bf 110 V2 (ancora senz'armi), che offr\u00ec una prova migliore. Con qualche altro affinamento del progetto e ulteriori collaudi, tra i quali quello del V3 il 24 dicembre 1936 (primo esemplare dotato di un armamento di quattro MG 17 da 7,92\u00a0mm sul muso), si giunse infine ai \"test\" ufficiali presso il reparto prove di Rechlin, il 14 gennaio del 1937. Nonostante la scarsa potenza dei motori, i \"test\" di volo diedero buoni risultati e convinsero la \"Luftwaffe\" ad autorizzare una preproduzione industriale nella speranza che entro la primavera 1938 entrassero in produzione anche i richiesti motori \"DB600A\" 986\u00a0CV. Tra l'altro, la Daimler-Benz stava gi\u00e0 lavorando al progetto del nuovo motore Daimler-Benz DB 601A da 1050\u00a0CV; ma entrambi i progetti subirono ritardi.\nPoich\u00e9 i nuovi motori si facevano attendere, la versione Bf 110 A-0 di preproduzione, realizzata in 10 esemplari, venne equipaggiata con i soliti Junkers Jumo da 680\u00a0CV, che avevano gi\u00e0 attrezzato i prototipi. Altri perfezionamenti erano stati introdotti, tra i quali le eliche bipala metalliche \"VDM\". Nonostante gli A-0 fossero armati per essere militarmente operativi, la Luftwaffe prefer\u00ec inviarli alle scuole di volo per impiegarli come aerei da addestramento.\nNel luglio 1938, la nuova versione di produzione Bf 110 B, realizzata in 45 esemplari, presentava ulteriori innovazioni, tra le quali nuove eliche tripala \"VDM-Hamilton\" metalliche a passo variabile. Permanevano i motori Jumo, pur nella versione Ga, leggermente migliorata, con iniezione diretta e compressore a due stadi. Anche per i \"B\" la Luftwaffe, ritenendoli sottopotenziati, non tent\u00f2 alcun collaudo in operazioni di guerra, nonostante ve ne fosse la possibilit\u00e0: in quell'anno divampava la guerra civile spagnola e la Germania vi partecipava con la Legione Condor. Invece, i Bf 110 B furono assegnati a nuove squadriglie sperimentali, denominate \"Schweren Jagdgruppen\", ovvero \"gruppi da caccia pesante\", che poi sarebbero stati ridenominati \"Zerst\u00f6ren Gruppen\", ovvero \"gruppi di distruttori\". Questi gruppi furono il I/ZG1 e il I/ZG76, che usarono il Bf 110 B solo per addestramento o per complemento, ed il I/LG1 ricevette i Bf 110 B-1 con l'incarico specifico di sperimentare tattiche di impiego operativo.\nSoltanto alla fine del 1938 la Daimler-Benz riusc\u00ec a mettere in produzione i nuovi e validi motori \"DB601A\" da 1050\u00a0CV che decretarono la vera e propria nascita dell'aereo, con la versione Bf 110 C che entr\u00f2 in servizio nel gennaio 1939. Con i nuovi motori, si poterono finalmente condurre collaudi sulle reali potenzialit\u00e0 dell'aereo. Il Bf 110 C-1 dimostr\u00f2 di poter raggiungere una velocit\u00e0 massima di 540\u00a0km/h a 6000 metri di quota e di poter mantenere una velocit\u00e0 di crociera di 486\u00a0km/h sempre a 6000 metri: prestazioni decisamente ragguardevoli, per un bimotore nel 1939, del tutto paragonabili a quelle dei migliori aerei da caccia monomotori. Proprio questi dati, tuttavia, fecero illudere parecchio l'Alto Comando della \"Luftwaffe\" (OKL) riguardo alle capacit\u00e0 del Bf 110 come \"Zerst\u00f6rer\", mentre gli equipaggi le sperimentarono sulla loro pelle.\nTecnica.\nLa struttura era completamente metallica, in acciaio ed alluminio: fatto notevole, per la prima met\u00e0 degli anni trenta, quando molti ingegneri aeronautici persistevano nel progettare le strutture degli aerei con parti in legno e anche tela, come il bombardiere britannico Vickers Wellington, per contenere il peso dell'aereo. Allo stesso modo, era notevole il fatto che l'abitacolo del Bf 110, oltre ad offrire un'eccellente visibilit\u00e0, fosse totalmente chiuso e dotato di blindovetri. All'epoca esistevano ancora nuovi progetti di aerei ad abitacolo scoperto, per esempio il Polikarpov I-15 sovietico o il Fiat C.R.32 italiano.\nIl Bf 110 fu concepito come monoplano bimotore, ad ala bassa di forma trapezoidale ed un impennaggio bideriva, atto a garantire un buon campo di tiro alla mitragliatrice posteriore. Il telaio dell'ala presentava un longherone al 39% della corda. Il rivestimento delle ali era in lamiera di lega leggera rivettata, con listelli di rinforzo ogni 30\u00a0cm. Le ali erano munite di alette Handley-Page per prevenire eventuali \"spin\" accidentali durante le acrobazie aeree, oltre a moderni \"flap\" idraulici estensibili fino a 50\u00ba, nonch\u00e9 alettoni regolabili anche mediante \"trim\". I serbatoi del carburante erano alloggiati nei tronchi alari mentre i serbatoi dell'olio si trovavano sotto le gondole dei motori. Le gambe idrauliche del carrello si ritraevano all'indietro verso le gondole dei motori mentre il ruotino di coda rimaneva fisso. La fusoliera, di forma armoniosa ed a sezione ellittica ovoidale, presentava un lungo abitacolo con ampia vetratura, che consentiva una visibilit\u00e0 a 360\u00b0. All'interno, la strumentazione e i comandi del Bf 110 erano comodi, pratici e molto moderni, quantomeno per gli standard della prima met\u00e0 degli anni trenta.\nImpiego operativo.\nNell'impiego operativo emersero i pregi e i difetti delle varie versioni di Bf 110. I caccia pesanti bimotori ad elica, categoria, sorta in varie nazioni dalla prima met\u00e0 degli anni trenta del XX secolo e scomparsa entro la fine degli anni cinquanta, offrirono rendimenti controversi nelle battaglie aeree diurne. Ma indubbiamente durante la Seconda guerra mondiale, risultarono essere delle macchine molto utili (a volte insostituibili) sia dal punto di vista tattico che strategico. Il Bf 110 fu uno dei migliori rappresentanti della sua categoria, dimostrando di essere un buon caccia multiruolo ed un eccellente caccia notturno nelle versioni dedicate.\nCaccia pesante 1939-40.\nIl periodo compreso fra il 1939 ed il 1940 fu quello che vide il Bf 110 impegnato a fondo nel suo compito originario: la strategia tedesca per l'effettuazione del bombardamento strategico prevedeva l'impiego degli \"Zerst\u00f6rer\" come caccia di avanguardia dei bombardieri strategici, per \"sfondare\" le difese aeree nemiche, sia in aria che al suolo, nonch\u00e9 come caccia di scorta ravvicinata ai bombardieri. Tuttavia, la \"Luftwaffe\" sopravvalut\u00f2 la capacit\u00e0 di combattimento del Bf 110, con i conseguenti disastri operativi dell'estate 1940: il Bf 110 fall\u00ec nel compito assegnato dimostrando debolezze nel \"dogfight\", in particolare contro i caccia monomotori nemici. Questo fallimento contribu\u00ec a ridurre le possibilit\u00e0 di vittoria della \"Luftwaffe\" contro la \"Royal Air Force\" (RAF) nel 1940. Le elevate perdite sofferte dalla \"Zerst\u00f6rerwaffe\" nella battaglia d'Inghilterra scossero profondamente i vertici della \"Luftwaffe\", sollevando molti dubbi sulla effettiva capacit\u00e0 del Bf 110 di ricoprire il ruolo di \"Zerst\u00f6rer\" come era stato inteso negli anni trenta. \nEppure recenti ricerche rivelano che durante la Battaglia d'Inghilterra, il Bf 110 ottenne un rapporto vittorie/perdite migliore di ogni altro caccia in quella battaglia.\nIn combattimento aereo.\nNegli anni compresi fra il 1939 ed il 1942, la velocit\u00e0 orizzontale massima dei migliori caccia ad elica impegnati in guerra, sia degli Alleati che dell'Asse, si collocava fra i 560 e i 630\u00a0km/h, pertanto le varie versioni del Bf 110, con la loro velocit\u00e0 orizzontale massima compresa fra i 540 e i 595\u00a0km/h, non risultavano particolarmente svantaggiate in questo ambito. Il rapporto peso/potenza collocava il Bf 110 tra i migliori caccia pesanti ad elica dell'epoca, quanto ad accelerazione e velocit\u00e0 iniziale di salita. Tali prestazioni risultavano comunque inferiori a quelle che, al confronto, potevano vantare la maggior parte dei caccia monomotori. Molto buona era anche l'accelerazione in picchiata, nella quale il Bf 110 poteva raggiungere al massimo i 750\u00a0km/h. Una cabrata prolungata o una virata stretta comportavano invece una drastica diminuzione della velocit\u00e0, fenomeno comune a tutti i caccia pesanti dell'epoca.\nIl raggio di virata del Bf 110 era contenuto, paragonabile a quello di caccia monomotori contemporanei, ad esempio il Bf 109 E o lo \"Hawker Hurricane\", quindi decisamente competitivo. Per contro l'elevata massa complessiva, il carico sulla superficie alare e la notevole apertura alare, comportavano una velocit\u00e0 di rollio inferiore a quella degli avversari monomotori. Ci\u00f2 impediva l'esecuzione di acrobazie aeree e manovre evasive particolarmente rapide. Poteva quindi risultare davvero difficile, per il Bf 110, riuscire a \"scrollarsi di dosso\" un caccia monomotore nemico all'inseguimento. Al contrario, la maggior parte degli avversari potevano facilmente allontanarsi dalla linea di tiro dell'aereo all'inseguimento. Il Bf 110 diventava competitivo soltanto negli scontri frontali e nei tiri in \"deflezione\", nei quali poteva sfoderare la sua potenza di fuoco; oppure nei duelli all'inseguimento reciproco prolungato in virata: se il caccia nemico manteneva la virata sempre nella stessa direzione, il Bf 110 poteva riuscire a mantenere l'inseguimento per poi magari riuscire a \"stringere\" la virata, fino a portare le proprie armi a tiro.\nPer compensare la minore agilit\u00e0 rispetto ai caccia nemici era presente il navigatore/mitragliere di coda. Nelle versioni dalla A alla F la difesa di coda era affidata ad una singola mitragliatrice MG 15 da 7,92\u00a0mm montata su affusto, che doveva essere manovrata a braccio dal mitragliere, come negli scontri terrestri di fanteria. Le angolazioni di puntamento utile verso la coda erano di circa 30\u00ba a destra e sinistra, e circa 60\u00ba verso l'alto. Quando il pilota non riusciva a \"scrollarsi di dosso\" un caccia avversario attaccante alle spalle, il mitragliere di coda apriva il fuoco puntando direttamente sull'abitacolo o sul motore dell'avversario, cercando cos\u00ec di intimidire il pilota per farlo desistere dall'attacco. Il mitragliere poteva riuscire ad abbattere l'attaccante, ma era un evento piuttosto raro. Infatti il puntamento della mitragliatrice di coda era molto difficile, specie durante i movimentati inseguimenti che coinvolgevano vari aerei durante i quali il mitragliere doveva correggere continuamente la mira. Inoltre, la singola MG 15 non offriva un sufficiente potere difensivo contro i caccia nemici pi\u00f9 robusti o pilotati da piloti particolarmente decisi ad attaccare. Nella versione G (e nell'ipotetica H) questo problema fu parzialmente risolto con l'adozione di due MG 81Z binate, che sparavano un fascio di proiettili molto pi\u00f9 ampio e denso, rispetto alla singola MG 15. Rimaneva il problema che queste erano comunque \"armi a braccio\", decisamente difficili da usare durante le acrobazie.\nQueste problematiche rimasero irrisolte fino all'avvento dei Messerschmitt Me 210 e Messerschmitt Me 410, i successori designati del Bf 110, adottando barbette in fusoliera telecomandate da una cloche elettromeccanica associata ad un mirino giroscopico.\nData la situazione i piloti di Bf 110, se ne avevano la possibilit\u00e0, evitavano il confronto diretto e tentavano tattiche dissuasive, come ad esempio mettersi con le spalle al sole, prima di lasciarsi coinvolgere nel \"dogfight\". In attacco, i piloti tentavano sempre di rimanere vicini l'un l'altro. Solitamente il caposquadriglia e i capisezione erano gli unici che attaccavano, mentre gli altri si limitavano a coprir loro le spalle. Se il combattimento contro i caccia nemici non progrediva a favore dei caccia tedeschi, allora gli \"Zerst\u00f6rer\" si stringevano sulla difensiva, solitamente adottando la tattica del \"Circolo degli Squali\": la squadriglia iniziava a volare in un larghissimo cerchio, in modo tale che ciascun componente poteva coprire le spalle all'aereo che volava pi\u00f9 avanti. Questa tattica difensiva, tuttavia, richiedeva piloti esperti.\nDal 1943, e in particolare dall'estate, su tutti i fronti iniziarono a comparire vari caccia nemici di nuova generazione, che risultarono molto pi\u00f9 competitivi del Bf 110. Nel 1944 il caccia pesante tedesco poteva considerarsi ormai obsoleto e troppo in svantaggio per poter sostenere un combattimento contro i monomotori pi\u00f9 moderni.\nIntercettore.\nIl 18 dicembre 1939 i Bf 110 C dei Gruppi I/ZG76 e II/ZG76 debuttarono come \"Distruttori di Bombardieri\" abbattendo nove Vickers Wellington della RAF durante la battaglia della Baia di Jade senza subire alcuna perdita. Seguirono altri facili successi, dovuti principalmente al fatto che i bombardieri avversari effettuavano le loro missioni senza scorta di caccia. Quasi la totalit\u00e0 dei bombardieri esistenti, nei primi anni di guerra, non avevano n\u00e9 l'agilit\u00e0 n\u00e9 la velocit\u00e0 per sfuggire all'intercettazione dei Bf 110, pertanto questi ultimi erano sempre in vantaggio tattico, in particolare se diretti via radio da un \"centro di coordinamento caccia\" collegato a stazioni radar che individuavano costantemente la posizione dei bombardieri nemici.\nI bombardieri disponevano dei mitraglieri di bordo che potevano essere efficienti nella difesa, specie se volavano in formazione molto \"stretta\" per aiutarsi vicendevolmente nella difesa. Tuttavia nei primi anni di guerra, la maggior parte dei modelli non erano avversari temibili per i Bf 110 e potevano presentare \"punti ciechi\" nella loro difesa: per esempio i bombardieri bimotori della RAF erano spesso indifesi nella parte ventrale.\nNei primi anni di guerra, pertanto, gli intercettori si regolavano caso per caso: una volta giunti in contatto visivo con lo stormo di bombardieri, dapprima cercavano di identificarne con sicurezza i modelli, per intuire i possibili punti meno difesi dai mitraglieri, quindi manovravano per attaccare il lato pi\u00f9 vulnerabile del nemico. I Bf 110 si avvicinavano \"a tutta manetta\" e possibilmente con un rapido passaggio \"a sciabola\" di pochi secondi, per rendere pi\u00f9 difficile il puntamento ai mitraglieri di bordo nemici. I piloti sapevano di disporre di una potenza di fuoco che, gi\u00e0 nelle prime versioni, poteva considerarsi del tutto ragguardevole: le quattro MG 17 da 7,92\u00a0mm e i due cannoni MG FF da 20\u00a0mm, montati sul muso, scaricavano raffiche di 98 colpi al secondo, tra l'altro concentrati in una rosa abbastanza ristretta. Questo generalmente consentiva al Bf 110 di abbattere un bombardiere medio bimotore nemico con un solo, devastante passaggio di attacco.\nDall'estate 1940, inoltre, la potenza di fuoco e l'armatura furono ulteriormente e progressivamente aumentate, dalla versione C-4 in poi, a mano a mano che entrarono in servizio nuove generazioni di bombardieri nemici, sempre pi\u00f9 robusti e meglio difesi. Tra questi, in particolare, i bombardieri quadrimotori della RAF di nuova generazione e successivamente i quadrimotori USAAF. Come intercettore di bombardieri nemici il Bf 110 presentava l'unico problema di essere un aereo piuttosto grande, il che offriva ai mitraglieri nemici una sagoma maggiore, rispetto ai piccoli monomotori come il Bf 109: le possibilit\u00e0 di essere colpito dal fuoco nemico erano maggiori. Rispetto al Bf 109, tuttavia, questo aereo aveva una maggiore resistenza ai danni da combattimento e quindi migliori possibilit\u00e0 di sopravvivenza: anche se subiva gravi danni a un motore, poteva continuare a volare con l'altro per tornare alla base.\nCaccia pesante 1941-45.\nIl periodo compreso fra il 1941 ed il 1945 vide una maggiore diversificazione nell'impiego del Bf 110 come \"Zerst\u00f6rer\" diurno, il che accentu\u00f2 la sua caratteristica di caccia multiruolo. In particolare, il Bf 110 eccelse in ruoli che paradossalmente erano considerati secondari nel progetto originario, ovvero come cacciabombardiere e \"PulkZerst\u00f6rer\" cio\u00e8 intercettore di bombardieri. In ultima analisi questi ruoli per\u00f2 risultarono tatticamente pi\u00f9 utili alla \"Luftwaffe\". L'ultima versione, la G, fu la pi\u00f9 flessibile e configurabile quanto ad armamenti ed accessori, e fu impiegata in tutti i ruoli.\nCacciabombardiere.\nI mitragliamenti dei Bf 110 condotti con il potente armamento frontale e i bombardamenti in planata, colpivano la maggior parte dei bersagli assegnati. Ci\u00f2 risult\u00f2 particolarmente evidente sul Fronte Orientale, dove i Bf 110 furono chiamati al ruolo di \"artiglieria volante\" gi\u00e0 durante l'Operazione Barbarossa. Nella sola estate 1941, dal 22 giugno al 27 settembre, i velivoli del solo Gruppo II/ZG26 distrussero al suolo 741 aerei fermi negli aeroporti, 148 carri armati, 166 postazioni di artiglieria, 3280 veicoli, 68 locomotive ferroviarie e 50 treni (in particolare, un treno blindato). Tutto ci\u00f2 oltre al bombardamento di numerose postazioni difensive nemiche, alla distruzione di quattro ponti e all'abbattimento di 96 aerei nemici. I Bf 110 iniziavano a meritarsi il soprannome di \"Distruttori\".\nLa necessit\u00e0 della \"Kriegsmarine\" (\"Marina da Guerra\" tedesca) di avere l'appoggio dalla \"Luftwaffe\" per condurre operazioni anti-nave, nonch\u00e9 di proteggere le navi tedesche in alto mare, port\u00f2 alla nascita di almeno quattro tipi di Bf 110 denominati \"Langstrecken Zerst\u00f6rer\" (\"Distruttore a grande autonomia\").\nPrimo di questa famiglia di \"cacciabombardieri navali\", nonch\u00e9 caso particolare, fu il Bf 110 D-1/R1 \"Dachelbauch\": esteticamente diverso da tutti gli altri Bf 110, per la presenza di un serbatoio di bordo maggiorato da 1200 litri detto \"a pancia di bassotto\" (\"Dachelbauch\"). Aveva una grandissima autonomia, essendo stato concepito per la ricognizione armata contro obiettivi navali, in particolare in alto mare, partendo da aeroporti sulle coste della Norvegia o del Mediterraneo. Questo esperimento si rivel\u00f2 pericoloso, a causa dei vapori di benzina che rimanevano nel grosso serbatoio ventrale, che aumentavano la vulnerabilit\u00e0 dell'aereo al fuoco nemico e rendevano poco sicuro anche il semplice atterraggio. L'esperimento fu abbandonato in pochi mesi, dopo alcuni tragici incidenti. Ma l'idea del non fu abbandonata: il \"Dauchelbauch\" venne sostituito dal D-1/R2, un normale Bf 110 con la predisposizione per due serbatoi alari supplementari sganciabili da 900 litri. A questo tipo succedettero il \"D-3\" e lo \"E-2\", che oltre ai serbatoi sganciabili presentavano altre piccole modifiche, specifiche per le lunghe operazioni anti-nave.\nVersione dopo versione, i Bf 110 cacciabombardieri furono progressivamente potenziati nell'armamento offensivo nonch\u00e9 migliorati nella protezione passiva dell'equipaggio. La prima versione massicciamente armabile fu la E dell'inizio 1941: l'armamento di caduta poteva raggiungere i 1200\u00a0kg di bombe. Oltre alle normali bombe tipo \"SC\", potevano essere montate bombe \"SD\" a frammentazione (sia da 50\u00a0kg che da 250\u00a0kg) oppure contenitori di spezzoni incendiari, sia del tipo \"AB500\" che del tipo \"AB24\" alari. Tuttavia questa versione soffriva della modesta potenza dei motori in quanto dalla versione C4/B il peso a vuoto dell'aereo era comunque aumentato. La situazione miglior\u00f2 con la versione F-1, finch\u00e9 con la versione G-2 del 1942 il Bf 110 raggiunse le migliori caratteristiche per l'attacco al suolo, con un considerevole livello di armatura e motori di potenza adeguata.\nI successi come cacciabombardiere non evitarono per\u00f2 il progressivo accumularsi di perdite di aerei, dovute principalmente al fuoco contraereo durante gli attacchi a bassa quota.\nDistruttore di formazioni (\"PulkZerst\u00f6rer\").\nNell'agosto 1942 la Ottava USAAF arriv\u00f2 in Gran Bretagna, con i suoi bombardieri quadrimotori B-17 Flying Fortress, che si dimostrarono duri avversari per i Bf 110. Il notevole armamento difensivo e la resistenza strutturale dei B-17 misero in seria difficolt\u00e0 gli intercettori tedeschi, in particolare resero del tutto inutili le MG 17 da 7,92\u00a0mm. Pertanto, dalla primavera 1943 furono introdotti nuovi \"R\u00fcsts\u00e4tze\" (equipaggiamento da campo) per la recente versione G del Bf 110, per fronteggiare i bombardieri strategici statunitensi. Alla normale capacit\u00e0 dei G-2 di caricare una coppia di cannoni aggiuntivi da 20\u00a0mm o 30\u00a0mm installati in una gondola ventrale, fu diffusamente aggiunta la modifica G-2/R3, che introduceva due cannoni MK 108 da 30\u00a0mm al posto delle classiche quattro MG 17 da 7,92\u00a0mm sul muso. Sebbene molto potenti, gli MK 108 richiedevano comunque l'avvicinamento ai B-17, con la conseguente esposizione al fuoco nemico. Al fine di riuscire quantomeno a rompere le formazioni di B-17 in modo tale da allontanare i bombardieri l'uno dall'altro ed attaccare quelli pi\u00f9 isolati, la \"Luftwaffe\" decise di sperimentare altri equipaggiamenti da campo, che prevedevano l'uso di armi molto pesanti, come le batterie di lanciarazzi Werfergranate 21: questi aerei vennero soprannominati \"PulkZerst\u00f6rer\", ovvero \"Distruttori di Formazioni\". In questo ruolo impiegarono anche tecniche piuttosto eterodosse: considerando il fatto che i bombardieri quadrimotori volavano sempre in formazione stretta e a velocit\u00e0 di crociera, dal febbraio 1943 la \"Luftwaffe\" cominci\u00f2 a bombardare dall'alto le formazioni nemiche con bombe a grappolo AB 250 da 250\u00a0kg o AB 500 da 500\u00a0kg, con spoletta temporizzata, solitamente impiegate nelle missioni di attacco al suolo. Anche altri aerei, addirittura i bombardieri He 111, furono impiegati in questo tipo di missioni, con effetti devastanti particolarmente nel 1943, quando i bombardieri USAAF effettuavano missioni senza scorta di caccia. Tuttavia, l'impiego di questa tecnica si rivel\u00f2 ancora piuttosto pericolosa per gli stessi caccia della \"Luftwaffe\": le AB 500 provocavano una scia di 200 bombe da 1\u00a0kg ciascuna che disperdendosi poteva danneggiare aerei fino a centinaia di metri di distanza. Il rischio di colpire accidentalmente i caccia amici era notevole, se l'attacco non era ben coordinato. Inoltre i Bf 110 carichi di bombe erano meno veloci, meno agili e con una minore quota di tangenza, il che a volte rendeva difficile posizionarsi al di sopra dei B-17 \"Flying Fortress\", capaci di volare molto in alto. Le bombe AB rimasero una seria minaccia soprattutto per i B-24 \"Liberator\" e i B-26 \"Marauder\" che, carichi di bombe, non erano capaci di volare a quote molto elevate nella crociera di andata verso il bersaglio.\nNato quasi per caso, il ruolo di \"PulkZerst\u00f6rer\" fin\u00ec per diventare definitivo, nella carriera del Bf 110 come intercettore diurno. Dato che era uno dei pochissimi caccia tedeschi, assieme al Messerschmitt Me 410, capaci di trasportare batterie di quattro o sei \"Werfergranate\" 21, questi lanciarazzi divennero praticamente una dotazione fissa dall'estate 1943 in poi. Essendo armi pesanti e non aerodinamiche, che limitavano in parte l'agilit\u00e0 e la velocit\u00e0, la vulnerabilit\u00e0 risult\u00f2 aumentata. Pertanto, oltre ai \"Werfergranate\" 21, i Bf 110 caricarono spesso anche i \"R\u00fcsts\u00e4tze\" /R1 o R/4, con cannone a lungo raggio da 37\u00a0mm, che teoricamente consentiva l'abbattimento di un quadrimotore con pochi colpi e restando fuori della portata di tiro dei mitraglieri nemici. Queste configurazioni di armamenti super-pesanti univano cannoni da 30\u00a0mm sul muso, quattro o sei \"Werfergranate\" 21 pi\u00f9 un cannone da 37\u00a0mm oppure una coppia di cannoni aggiuntivi da 20\u00a0mm o 30\u00a0mm in gondola ventrale e le bombe a grappolo AB. Sicuramente garantirono ai Bf 110 molte vittorie aeree in particolare nel 1943, ma altrettanto sicuramente i Bf 110 videro compromessa la loro originaria agilit\u00e0, rischiando di diventare facili prede dei caccia di scorta americani a lungo raggio che iniziarono a comparire a fianco dei bombardieri americani tra la fine del 1943 e l'inizio del 1944. La \"Luftwaffe\", considerando essenziale il ruolo dei Bf 110 e degli Me 410, tent\u00f2 quasi sempre di proteggerli assegnando loro squadriglie di Bf 109 o Fw 190 come scorta ravvicinata contro i caccia nemici. Tuttavia nel 1944 si registrarono comunque pesantissime perdite di aerei Bf 110.\nCaccia notturno (\"Nachtj\u00e4ger\").\nSebbene non fosse stato progettato specificamente per la caccia notturna o \"Nachtjagd\", alla fine vi risult\u00f2 molto adatto in quanto le sue caratteristiche di caccia pesante offrivano:\nRispetto alle versioni diurne in configurazione senza armi aggiuntive, i Bf 110 notturni dotati di radar e in pieno assetto di combattimento, specie dalla versione F in poi, risultavano molto pi\u00f9 pesanti. Ci\u00f2 comportava un certo scadimento delle prestazioni, un'agilit\u00e0 inferiore e una velocit\u00e0 massima orizzontale inferiore di circa 40\u00a0km/h. Questo scadimento delle prestazioni, tuttavia, non preoccupava molto gli equipaggi: grazie all'oscurit\u00e0, i combattimenti contro gli eventuali caccia nemici erano un evento raro e comunque l'evasione dal combattimento risultava abbastanza facile, in caso di difficolt\u00e0. L'attacco notturno ai bombardieri, inoltre, veniva effettuato quasi sempre in condizioni di vantaggio tattico poich\u00e9 questi ultimi, generalmente, erano molto pi\u00f9 lenti e meno agili dei Bf 110. I modelli di bombardieri notturni britannici pi\u00f9 pericolosi, risultarono essere soprattutto quelli dotati di torretta ventrale, per\u00f2 non erano molto diffusi.\nCaccia notturna convenzionale.\nI Bf 110 privi di radar di bordo, che prestarono servizio come caccia notturni fra il settembre 1939 e la primavera 1942, non riscossero molto successo anche se riuscirono a conseguire alcune vittorie. Le versioni C, che non disponevano di serbatoi supplementari sganciabili, decollavano su \"allarme aereo\" oppure effettuavano pattuglie dal mezzo della notte sino all'alba, compatibilmente con l'autonomia di volo. Il pilota seguiva le indicazioni di rotta fornite dal navigatore/mitragliere di coda, che si teneva in costante contatto radio con il \"centro di comando caccia\", detto \"Fluko\". Quando poteva basarsi sui rilevamenti delle stazioni radar terrestri, forniva costantemente via radio la posizione, rotta, quota e velocit\u00e0 dei bombardieri nemici, poi l'individuazione esatta del nemico dipendeva dagli occhi del pilota e del navigatore. Nonostante dall'estate 1940 il \"Fluko\" disponesse di stazioni radar \"Freya\" per rilevare i bombardieri nemici, gli intercettori non di rado fallivano nel prendere \"contatto visuale\", anche solo per pochissimi chilometri.\nNel volo di pattuglia, il pilota cercava di portarsi sopra i 3000 metri, dove nelle notti di luna piena la visibilit\u00e0 era generalmente ottima. Tuttavia, quando i bombardieri nemici volavano sotto i 3000 metri o sotto una coltre di nubi, l'unico modo che il pilota aveva di avvistarli era di farsi aiutare dalla luce delle lampade fotoelettriche, in dotazione alle batterie FlaK. Le migliori occasioni di caccia per i Bf 110C notturni si avevano solo all'alba, al tramonto, oppure al chiaro di luna.\nNell'approcciarsi ad un bombardiere nemico, il pilota cercava di mantenersi sempre pi\u00f9 basso di quota: sia perch\u00e9 la visibilit\u00e0 verso l'alto dalla cabina del Bf 110 era ottima (ovviamente, anche il navigatore collaborava all'avvistamento), sia per evitare di farsi individuare dai mitraglieri di bordo del bombardiere. La maggior parte dei bombardieri notturni della RAF non disponeva di una torretta ventrale, pertanto l'avvicinamento dal basso e dal retro era il metodo pi\u00f9 sicuro. L'apertura del fuoco avveniva solo a distanza molto ravvicinata, per avere la certezza di poter abbattere l'aereo avversario in pochi secondi. Attacchi da lontano non venivano mai tentati, poich\u00e9 le scie dei proiettili erano ben visibili di notte; se il pilota mancava la mira era relativamente facile per il bombardiere intraprendere una manovra evasiva e sfuggire nel buio, specie quando la visibilit\u00e0 era molto ridotta.\nQuesta forma di approccio divenne tanto abituale che infine ispir\u00f2 l'invenzione di un nuovo sistema d'arma per i caccia notturni, denominato \"Schr\u00e4ge Musik\": si trattava di cannoni da 20\u00a0mm o 30\u00a0mm con inclinazione di 65\u00ba in avanti, montati sulla fusoliera, verso l'alto. Il pilota poteva cos\u00ec aprire il fuoco mantenendosi a quota pi\u00f9 bassa rispetto al bombardiere, ovvero senza rischiare di esporsi al fuoco di risposta del mitragliere di coda nemico. Adottato per la prima volta sui Bf 110 F-4/U1 dalla met\u00e0 del 1943, lo \"Schr\u00e4ge Musik\" divenne una dotazione standard nella maggior parte dei caccia notturni tedeschi.\nLa difesa di coda contro i caccia nemici, diversamente da quanto accadeva per gli aerei diurni, era un evento decisamente raro. Soltanto dalla primavera 1943 i caccia notturni tedeschi iniziarono ad avere alcuni problemi con i \"Beaufighter\" e i \"Mosquito\" della RAF. In quel caso, il mitragliere di coda apriva il fuoco e avvisava il pilota d'intraprendere manovre evasive. Nel buio della notte, comunque, sfuggire ad un caccia nemico risultava molto pi\u00f9 facile che di giorno. Tutto sommato i \"Beaufighter\" erano avversari qualitativamente affrontabili in combattimento dai Bf 110. I \"Mosquito\" invece, erano decisamente pi\u00f9 temibili per agilit\u00e0 e velocit\u00e0 nel combattimento aereo. Tuttavia, i \"Mosquito\" notturni furono impiegati dai britannici pi\u00f9 che altro nel ruolo di \"pathfinder\", piuttosto che caccia di scorta ai bombardieri. Ovvero, i \"Mosquito\" \"marcavano\" i bersagli terrestri con bombe incendiarie, per rendere visibile ai bombardieri il punto preciso da colpire. La presenza dei \"Mosquito\" non si rivel\u00f2, quindi, un grosso problema per i Bf 110.\nCaccia notturna basata sul radar.\nDall'estate 1940, il colonnello Josef Kammhuber riusc\u00ec ad organizzare una rete di stazioni radar \"Freya\", ciascuna del raggio operativo di circa 150\u00a0km, che venivano impiegate per il puntamento di ulteriori stazioni radar \"W\u00fcrzburg\", operanti a 360\u00b0 per 40\u00a0km, con funzioni di guida-caccia. Questa rete si estendeva dalle coste della Danimarca, lungo le coste settentrionali dei Paesi Bassi sino alla Francia, con particolare distribuzione lungo il fiume Reno. Questa catena di stazioni radar, che formava il \"Sistema Himmelbett\", aument\u00f2 notevolmente la capacit\u00e0 del \"centro di controllo caccia\" di individuare anticipatamente i bombardieri notturni nemici. Il sistema prevedeva una difesa aerea notturna \"a settori\". Lo spazio aereo veniva idealmente diviso in una griglia di numerosi quadranti, ampi circa 32\u00a0km lungo l'asse nord-sud e 20\u00a0km verso est-ovest. All'interno di ogni settore operava un singolo caccia notturno, che pattugliava costantemente la zona e riceveva istruzioni via radio dal centro di controllo.\nNel luglio 1940 entr\u00f2 in servizio il Bf 110 D-1/U1 con sensori all'infrarosso \"Spanner Anlage\", che tentavano di rilevare il calore emesso dai tubi di scappamento dei motori dei bombardieri. Questo nuovo strumento si rivel\u00f2 un discreto aiuto per gli equipaggi di Bf 110, ma non si poteva considerare un vero strumento per l'individuazione degli aerei quanto piuttosto un sistema di puntamento, quando il nemico era gi\u00e0 stato individuato dal caccia tedesco. Come strumento di ricerca, teoricamente, lo \"Spanner Anlage\" avrebbe dovuto captare variazioni di calore nell'aria in un raggio di circa 4\u00a0km ma nella pratica ci\u00f2 riusciva difficilmente. Normalmente riusciva ad individuare con esattezza fonti di calore solo nel raggio di 200 m e queste dovevano trovarsi sufficientemente di fronte al Bf 110. Non effettuava una ricerca a 360\u00b0 quindi, in pratica, lo \"Spanner Anlage\" risultava utile solo negli inseguimenti. Le segnalazioni della luce ad infrarossi venivano proiettate in uno schermo, posto di fronte al pilota, denominato \"Q-Rohr\", che forniva poi la posizione del bersaglio sull'apposito mirino \"Revi C12/D\". I britannici impiegarono un po' di tempo per accorgersi dell'esistenza di questo sistema di puntamento, dopodich\u00e9 studiarono il sistema di modificare i tubi di scappamento dei motori dei bombardieri, in modo da limitare le emissioni di calore. Lo \"Spanner Anlage\" inizi\u00f2 a risultare meno utile ma i tedeschi continuarono ad installarlo e usarlo su vari tipi di caccia notturni.\nIl Bf 110 F-4a fu la prima versione di serie che mont\u00f2 sia i sensori all'infrarosso, sia il primo radar di bordo (gi\u00e0 collaudato nei Bf 110 E-7/U1) ma poi lo \"Spanner Anlage\" fu abbandonato, in quanto il radar di bordo risultava molto pi\u00f9 utile e preciso.\nIl radar di bordo \"FuG 202 \"Lichtenstein\"\", introdotto nella primavera 1942, fu una vera rivoluzione per la caccia notturna tedesca. Nonostante alcuni difetti di funzionamento iniziali e altri di fondo, il \"Lichtenstein\" offriva ai Bf 110 degli autentici \"occhi elettronici\" per individuare i bombardieri nemici, anche nel buio pi\u00f9 completo. Il \"FuG202\" operava su una frequenza di 490\u00a0MHz, con un raggio di azione minimo di 500\u00a0m e massimo di 3,5\u00a0km; con un angolo di ricerca di 70\u00ba. Se il \"Fluko\" riusciva a indirizzare bene il Bf 110 verso gli aerei nemici, e se l'Operatore Radar (terzo uomo dell'equipaggio, che prendeva posto fra il pilota e il navigatore/mitragliere di coda) riusciva ad \"agganciare\" il bersaglio, a questo punto il lavoro del pilota, nell'avvicinarsi furtivamente all'avversario ed abbatterlo, diventava abbastanza facile anche in piena oscurit\u00e0 notturna. Successive versioni del \"Lichtenstein\" migliorarono leggermente le prestazioni e la precisione nella localizzazione del bersaglio. Ad esempio, la versione successiva \"FuG 212 \"Lichtenstein C-1\"\", dell'inizio 1943, rendeva pi\u00f9 facile la lettura dei bersagli all'Operatore Radar ed operava a frequenza variabile 420 - 480\u00a0MHz (anzich\u00e9 fissa a 490\u00a0MHz), in modo tale da non creare interferenze radar fra caccia notturni, specie se si trovavano a meno di 50\u00a0km di distanza l'uno dall'altro.\nQuasi contemporaneamente ai tedeschi, anche la RAF studi\u00f2 i propri radar di bordo, apparecchiature per l'intercettazione ed apparecchiature di disturbo dei segnali radio e dei radar nemici. Tra le varie invenzioni dei britannici vi fu un radar di bordo per la difesa dei bombardieri, denominato \"Monica\": situato nella parte posteriore dell'aereo, doveva fungere da allarme, per rilevare tempestivamente la presenza di caccia notturni in avvicinamento dal retro. In realt\u00e0 questa contromisura britannica fin\u00ec per\u00f2 per agevolare notevolmente i tedeschi. La \"Luftwaffe\", venuta a sapere del radar \"Monica\", install\u00f2 sui Bf 110 un ulteriore radar, il \"FuG 221a \"Rosendaal-Halbe\"\" sintonizzato sui 190-230\u00a0MHz, che riusciva a captare le emissioni di \"Monica\" da 100\u00a0km di distanza facilitando cos\u00ec enormemente il rilevamento della posizione del bombardiere britannico. Quando, dopo quasi un anno, gli equipaggi britannici furono informati del \"FuG 221a \"Rosendaal-Halbe\"\", buona parte di essi preferirono tenere spento il loro radar di coda.\nUno strumento d'intercettazione elettronica ancora pi\u00f9 sofisticato, il \"FuG 350Z Naxos Z. \"Flensburg-Halbe\"\", fu collaudato nel settembre 1942 e progressivamente installato su quasi tutti i G-4: aveva un raggio di azione di 50\u00a0km e poteva effettuare ricerche a 360\u00b0 su frequenze dai 2500 ai 3750\u00a0MHz ovvero era praticamente in grado di rilevare tutti i radar di navigazione, avvicinamento e difesa inglesi.\nDiversi Bf 110 G-4 furono attrezzati, inoltre, con radar di bordo dai compiti pi\u00f9 specifici. Poich\u00e9 dal settembre 1942 la RAF aveva iniziato ad effettuare missioni di disturbo dei radar terrestri \"Freya\" tedeschi, anche mediante l'impiego di aerei muniti di apparecchi di disturbo \"Mandrel\", dal marzo 1943 i tedeschi risposero con il radar di bordo \"FuG 221 \"Freya-Halbe\"\", sintonizzabile sui 110-140\u00a0MHz. I Bf 110 cos\u00ec attrezzati riuscivano a captare le emissioni degli aerei di disturbo elettronico nemici e a localizzarli.\nNel 1943, la RAF adott\u00f2 una nuova contromisura: le striscioline di alluminio soprannominate \"Window\" che, lanciate in grande numero ad alta quota, provocavano un \"effetto nebbia\" sulle stazioni radar tedesche, impossibilitando il \"Fluko\" a dirigere la caccia notturna. Impiegate dall'incursione su Amburgo del luglio 1943 in poi, le \"Window\" misero seriamente in crisi gli equipaggi di Bf 110 G-4 per almeno un mese, praticamente abbandonati a loro stessi nelle ricerche notturne. Ma i tedeschi, che conoscevano gi\u00e0 il problema delle \"Window\" a livello teorico, trovarono rapidamente soluzioni tecniche per ripristinare, almeno in parte, la funzionalit\u00e0 dei loro radar.\nDall'inizio 1944 entrarono in servizio Bf 110 G-4 dotati di \"FuG 220 \"Lichtenstein SN-2\"\". Il nuovo radar di bordo aveva un raggio di azione massimo di 4\u00a0km; operava su una banda variabile fra i 37,5 e i 118\u00a0MHz ed aveva un angolo di ricerca di 120\u00ba. Ulteriori affinamenti nelle dotazioni radar di bordo dei Bf 110 portarono, entro l'autunno 1944, il raggio di azione minimo a 300\u00a0m e all'installazione di un'antenna di coda \"Yagi\", che conferiva ai caccia notturni la capacit\u00e0 di effettuare ricerche radar quasi a 360\u00b0.\nFurono infine previsti per la produzione (ma non realizzati) i Bf 110 H-4, che dall'aprile 1945 avrebbero montato il radar di bordo \"FuG 240 \"Berlin\"\" ad onde centimetriche (9\u00a0cm). Dai pochi collaudi effettuati, il \"FuG 240 \"Berlin\"\" risult\u00f2 essere virtualmente immune agli \"effetti nebbia\" e molto preciso.\nI risultati operativi della tecnologia elettronica applicata ai Bf 110 notturni furono notevoli: nel 1942 il 65% delle missioni di intercettazione termin\u00f2 con l'abbattimento di bombardieri nemici ed entro la met\u00e0 del 1943 questa percentuale sal\u00ec al 76%. Un risultato incredibile se paragonato alle missioni notturne senza l'impiego di radar di bordo.\nTecniche speciali di caccia notturna (Zahme Sau).\nL'incursione della RAF su Colonia del 30/31 maggio 1942 aveva messo in crisi il sistema \"Himmelbett\" che, con la sua difesa organizzata in settori, poteva raggruppare solo una media di 8-9 caccia notturni all'ora in una determinata zona. La massiccia incursione britannica, realizzata in un unico flusso di bombardieri, riusc\u00ec a sfondare il sistema difensivo tedesco e segn\u00f2 una vittoria strategica. Come risposta, i tedeschi idearono per i Bf 110 notturni una nuova tattica di impiego, denominata \"Zahme Sau\" (\"cinghiale addomesticato\"). Questa consisteva nello slegare i caccia notturni dalle cellule del sistema \"Himmelbett\", dirigendoli minuto per minuto tramite costanti comunicazioni radio dal \"Fluko\": ci\u00f2 consentiva di concentrare in un singolo settore molti pi\u00f9 caccia notturni, e molto pi\u00f9 rapidamente. Per realizzare questa tattica con migliore efficacia, sarebbe stato opportuno sostituire le stazioni radar a terra \"W\u00fcrzburg\" con altre migliori e con capacit\u00e0 IFF, modificare i \"Freya\" in \"Freya-Gemse\" (IFF) e dotare i caccia notturni di apparecchiatura \"FuG 25a \"Erstling\"\" (sempre IFF). Ci\u00f2 avrebbe consentito sia ai Bf 110 che al \"Fluko\" di poter distinguere esattamente, sugli schermi dei radar, quali aerei fossero nemici e quali amici: questo metodo di radioguida fu denominato \"Egon\". Il sistema \"Egon\" fu proposto per la prima volta dai Generali Martini e Kammhuber nel giugno 1942 ma sia per motivi tecnici che per contrasti con il \"Reichsmarschall\" Hermann G\u00f6ring, l'adeguamento delle stazioni radar e degli aerei fu molto lento. Soltanto dopo il disastro di Amburgo del 24 luglio 1943, G\u00f6ring ordin\u00f2 di affrettare la realizzazione del sistema \"Egon\", che fu pienamente completato solo nell'aprile 1944.\nNel frattempo, la tattica \"Zahme Sau\" continu\u00f2 a basarsi soprattutto sulle continue comunicazioni radio fra caccia notturni e \"Fluko\": questo sistema era solo parzialmente efficace, poich\u00e9 il \"Fluko\", gestendo le trasmissioni radio, poteva distinguere gli aerei amici dai nemici, mentre agli equipaggi dei Bf 110 questa possibilit\u00e0 mancava.\nPer applicare al meglio la nuova tattica, la dotazione di serbatoi alari sganciabili da 900 litri divenne standard sui Bf 110 G-4, in modo da garantire lunga autonomia. Al fine di facilitare la navigazione notturna e gli atterraggi nel buio, inoltre, i G-4 furono dotati di impianto \"Fu B1 2F\"; in modo tale che i caccia notturni potessero decollare ed atterrare a qualsiasi ora. Altro miglioramento riguard\u00f2 la radio di bordo, che alla consueta ricetrasmittente \"R/T FuG 10P\" affianc\u00f2 la nuova \"FuG 16ZY\" per mantenere un contatto costante e indipendente con il \"Fluko\", mediante segnali in codice \"Y-Verfahren\". Questo era un sistema pi\u00f9 rapido ed intuitivo rispetto alla comunicazione vocale, che allo stesso tempo funzionava come ulteriore sistema IFF (in sostituzione o complemento al \"FuG 25a \"Erstling\"\"). Va per\u00f2 detto che all'atto pratico l'installazione di tanta tecnologia, per le radiocomunicazioni e la radionavigazione, aument\u00f2 l'esposizione dei Bf 110 G-4 a quei caccia notturni nemici dotati di sistemi di intercettazione, come i \"Bristol Beaufighter\", che iniziarono a comparire dalla primavera 1943 attorno alle ondate di bombardieri notturni britannici.\nLa tipica missione \"Zahme Sau\" dei Bf 110 G-4 iniziava con il volo di pattuglia o con il decollo su allarme. Il pilota, attraverso le cuffie incorporate nel casco, riceveva sia le segnalazioni vocali che le segnalazioni in codice dal \"Fluko\", regolando di conseguenza la rotta verso i bersagli localizzati dalle stazioni radar. Alle sue spalle, l'Operatore Radar teneva sotto controllo le varie apparecchiature e informava verbalmente il pilota, tramite interfono o anche direttamente. Quando le apparecchiature di bordo \"agganciavano\" il bersaglio, l'Operatore Radar diveniva il personaggio chiave per la fase di avvicinamento. Il navigatore/mitragliere marcava sulla mappa di volo, ad intervalli, la posizione geografica approssimativa raggiunta dall'aereo, basandosi sulle segnalazioni del \"Fluko\". Egli sorvegliava il cielo, coadiuvava il pilota nell'avvistamento del bersaglio ed eventualmente maneggiava le mitragliatrici di coda in caso di combattimento coi caccia nemici.\nTraino alianti.\nBen tre Bf 110, solitamente C-1/U1 appositamente modificati, erano necessari per rimorchiare in volo il gigantesco aliante Messerschmitt Me 321 che a pieno carico poteva pesare oltre 34 tonnellate.\nQuesta speciale operazione di rimorchio, denominata \"Troika-Schlepp\", era molto pericolosa e richiedeva piloti esperti, poich\u00e9 i tre aerei erano collegati all'aliante con robusti cavi di acciaio. In fase di decollo dovevano agire con perfetta coordinazione, secondo un preciso schema: l'aliante, aiutato da quattro razzi di spinta doveva staccarsi da terra per primo. Poco dopo dovevano staccarsi da terra i due Bf 110 laterali e per ultimo il centrale, che fungeva da capo-traino.\nL'intera formazione prendeva il volo a circa 130\u00a0km/h, ovvero poco sopra la velocit\u00e0 di stallo del Bf 110, il che aggiungeva un ulteriore fattore di pericolo. In volo, i tre aerei dovevano poi effettuare le manovre con la massima coordinazione e mantenere una velocit\u00e0 di crociera molto bassa, non superiore ai 200\u2013220\u00a0km/h, velocit\u00e0 superiori non erano ammesse. Come prevedibile la complessit\u00e0 del sistema port\u00f2 ad alcuni gravi incidenti.\nIl \"cavallo da tiro\".\nLa validit\u00e0 del Bf 110 come aereo da combattimento \u00e8 sempre stata dibattuta vivacemente, tra gli storici dell'aviazione della seconda guerra mondiale, arrivando a creare fazioni di sostenitori che lo dipingono entusiasticamente e fazioni di detrattori che ne evidenziano i difetti e lo definiscono \"mediocre\". A tutt'oggi \u00e8 difficile trarre delle conclusioni completamente oggettive su questo aereo. Il problema fondamentale, al centro della disputa, \u00e8 che nessuna versione del Bf 110 riusc\u00ec mai a combattere davvero efficacemente i caccia monomotori nemici di pari generazione. Nel \"dogfight\" il Bf 110 poteva vincere contro i caccia monomotori soltanto facendo ricorso a particolari tattiche e/o posizioni di vantaggio sul nemico oppure in cooperazione con altri aerei in squadriglia. Inoltre, il pilota e il mitragliere di coda del Bf 110 dovevano essere, per avere maggiori possibilit\u00e0 di sopravvivenza agli attacchi nemici, entrambi esperti e molto affiatati.\nLa maggior parte degli storici dell'aviazione concordano, comunque, nel definire il Bf 110 come il \"cavallo da tiro della Luftwaffe\": un tuttofare che fu destinato a rimanere un po' in ombra rispetto ai \"cavalli da corsa\" come il Bf 109 od il Focke-Wulf Fw 190, ma che senza dubbio dimostr\u00f2 di essere molto utile, versatile ed affidabile. Non si hanno notizie di particolari tendenze del velivolo a sviluppare guasti meccanici n\u00e9 stalli o \"spin\" durante i combattimenti. Oper\u00f2 sempre senza troppi problemi in qualsiasi condizione, anche nei climi pi\u00f9 estremi, dalla Norvegia alla Libia.\nFu un aereo sicuramente eccellente per gli standard tecnologici della prima met\u00e0 degli anni trenta. Ma poi, da l\u00ec fino agli anni quaranta, i notevoli e rapidissimi progressi tecnologici che si ebbero in tutto il mondo nel campo della progettazione aeronautica, fecero invecchiare precocemente il Bf 110, anno dopo anno, sino a farlo diventare un aereo tecnologicamente obsoleto gi\u00e0 nella seconda met\u00e0 della seconda guerra mondiale. A dispetto dei tentativi dei progettisti della Messerschmitt di mantenerlo aggiornato. Le versioni F e G si potevano ancora considerare discretamente al passo con i tempi, nel 1942. Poi dovettero soccombere definitivamente ai caccia nemici delle generazioni 1943 e 1944, come gli americani P-38J, P-47 e P-51: pi\u00f9 veloci di oltre 100\u00a0km/h a tutte le quote, nonch\u00e9 dotati di migliori caratteristiche generali per il combattimento ravvicinato.\nNonostante ci\u00f2, per tutta la sua carriera il Bf 110 mantenne un potenziale notevolissimo. Nel complesso, quantomeno fino al 1942, il Bf 110 pot\u00e9 considerarsi un buon velivolo ed un'ottima macchina da guerra: abbastanza veloce, molto ben armato, facile e gradevole da pilotare. Molto stabile come piattaforma di tiro, il che aumentava le possibilit\u00e0 di colpire il bersaglio con le armi di bordo. \nCome \"Zerst\u00f6rer\", il Bf 110 fu affiancato ma non sostituito dai Messerschmitt Me 210 e Messerschmitt Me 410, i quali presentarono nuovi difetti e mancarono di alcuni pregi, ragione per cui i piloti tedeschi continuarono a preferire loro il Bf 110. Come caccia notturno il Bf 110 si dimostr\u00f2 tatticamente valido per tutta la durata del conflitto.\nGli Assi del Bf 110.\nIl pi\u00f9 grandi assi del Bf 110 combatterono nel ruolo di cacciatori notturni. Molti di loro caddero in combattimento o a seguito di incidenti. Ecco un elenco dei primi cinque maggiori assi che conseguirono la maggior parte delle loro vittorie volando sui Bf 110:\nTra i piloti di Bf 110 vi furono inoltre personaggi che non raggiunsero i vertici della classifica degli assi per numero di vittorie ma ebbero importanza particolare per determinate imprese o per ruoli ricoperti. Tra questi:\nVersioni.\nIl Bf 110 fu sottoposto ad una miriade di sperimentazioni, e fu conseguentemente sviluppato in svariate versioni e sotto-versioni. Alle versioni principali (A, B, C, D, E, F, G, H) e sotto-versioni, contraddistinte dalla sigla \"/U\" (abbreviazione di \"Umr\u00fcst-Bausatz\"), si aggiungevano anche le \"configurazioni da campo\" o \"R\u00fcsts\u00e4tze\". Caratterizzate dalla sigla \"/R1\", \"/R2\", \"/R3\", ecc. e realizzate direttamente nelle officine degli aeroporti della Luftwaffe, adattarono i Bf 110 a vari tipi di missioni specifiche. Ne consegue che il Bf 110 fu uno degli aerei pi\u00f9 \"modificati\" di tutta la Seconda guerra mondiale.\nI primi aerei, nelle versioni C-D-E furono, tranne alcune eccezioni, soprattutto \"Zerst\u00f6rer\" diurni. Le versioni F e G, invece, ebbero sia sottovarianti \"Zerst\u00f6rer\" che sottovarianti da caccia notturna dotate di radar. Queste divennero infine le pi\u00f9 numerose.\nLe sottovarianti degli F e G potevano caricare armamenti molto pesanti, attraverso vari equipaggiamenti da campo, arrivando a configurazioni del tipo:\noltre a 4 o 6 lanciarazzi Wfr. Gr da 21 cm installati sotto le ali.\nNelle missioni che non richiedevano l'impiego di armi articolari, le configurazioni pi\u00f9 usate erano due:\nLa versione G-2/R3 potrebbe essere considerata la massima espressione del Bf 110 poich\u00e9 le successive varianti montarono armamenti ancora pi\u00f9 massicci oppure tecnologia per la caccia notturna, il che comportava uno scadimento dell'agilit\u00e0 e delle prestazioni.\nLe varianti da caccia notturna erano equipaggiate anche di vari tipi radar (operato da un terzo membro di equipaggio), ad esempio i modelli FuG 220b \"Lichtenstein\" e \"Flensburg\". L'armamento poteva comprendere cannoni MK 108 da 30\u00a0mm \"Schrage Musik\" (inclinati 15\u00ba in avanti), per sparare contro i bombardieri dal basso, specialmente contro quelli britannici che usualmente non erano armati con mitragliatrici ventrali.\nBf 110 C.\nLa Versione C, del gennaio 1939, fu la prima Serie ufficiale nonch\u00e9 il Bf 110 della \"Blitzkrieg\".\nInizialmente dotato dei validi motori DB 601A da 1050\u00a0CV, che realizzarono un vero salto di qualit\u00e0 rispetto alle precedenti versioni. Mont\u00f2 in seguito gli ancora pi\u00f9 potenti DB 601N da 1200\u00a0CV, nel tentativo di esaltare le prestazioni per il combattimento contro i caccia avversari. La difesa di coda era affidata ad una MG 15 da 7,92\u00a0mm (750 colpi). Adozione di due nuovi serbatoi alari interni, con aumento di 500 litri, che elevarono il raggio di azione standard a 1100\u00a0km. La velocit\u00e0 massima, in configurazione \"Zerst\u00f6rer\" semplice e senza armamenti aggiuntivi, poteva raggiungere i 540\u00a0km/h. \nBf 110 D.\nLa Versione D, in servizio dall'estate 1940 era un cacciabombardiere a lungo raggio o \"Langstrecken Zerst\u00f6rer\" (\"distruttore a lunga autonomia\"), interamente basato sulla versione C-4/B. Offriva varie soluzioni di serbatoi per trasportare una maggiore quantit\u00e0 di carburante. La versione D fu spesso di base in Norvegia ma combatt\u00e9 anche in Jugoslavia, Grecia, e nel mediterraneo. La velocit\u00e0 massima, in configurazione semplice e senza armamenti aggiuntivi, poteva raggiungere i 540\u00a0km/h.\nBf 110 E.\nLa versione E entr\u00f2 in servizio all'inizio del 1941, per rispondere alla necessit\u00e0 della Luftwaffe di enfatizzare negli Zerst\u00f6rer il ruolo di cacciabombardiere non sufficientemente sviluppato nelle versioni C e D. Per questa versione furono previsti decisi irrobustimenti strutturali, migliorata armatura per l'equipaggio, carico bellico aumentato a 1200\u00a0kg mediante l'adozione sia di due attacchi bombe ventrali ETC SC 500 da 500\u00a0kg, sia di quattro attacchi bombe alari ETC SC 50 da 50\u00a0kg. Tuttavia, poich\u00e9 la massa complessiva dell'aereo era salita notevolmente, mentre i nuovi motori DB 601F non erano ancora disponibili, il risultato fu che le prestazioni furono in parte compromesse. La successiva versione F entr\u00f2 in servizio circa sei mesi dopo, ma gli E rimasero in produzione ancora per circa un anno, con i vecchi motori. La velocit\u00e0 massima con motori DB 601N da 1200\u00a0CV, in configurazione \"Zerst\u00f6rer\" semplice e senza armamenti aggiuntivi, poteva raggiungere i 540\u00a0km/h.\nBf 110 F.\nLa Versione F, dell'estate 1941, fu il primo vero passo in avanti rispetto alla Versione C, in quanto dotata dei nuovi motori DB 601F da 1350\u00a0CV che miglioravano le prestazioni dell'aereo. La F era del tutto simile alla E come equipaggiamento, ma ne costituiva anche l'evoluzione qualitativa: adott\u00f2 come standard il parabrezza in blindovetro da 57\u00a0mm (che poi sarebbe stato montato anche sulle versioni D ed E, sostituendo i parabrezza originari), l'armatura per l'equipaggio aumentata, con vetrate in blindovetro da 35\u00a0mm, il pannello superiore in blindovetro da 57\u00a0mm, i sedili con schienali e poggiatesta corazzati con lastre di acciaio da 8 \u2013 12\u00a0mm. La velocit\u00e0 massima, in configurazione \"Zerst\u00f6rer\" semplice e senza armamenti aggiuntivi, poteva raggiungere i 570\u00a0km/h.\nBf 110 G.\nLa Versione G fu quella che vide il maggior numero di varianti specializzate. Entr\u00f2 in servizio nel maggio 1942, con motori Daimler-Benz DB 605 da 1475 CV per prestazioni migliorate e ulteriori miglioramenti in potenza di fuoco e attrezzature di individuazione del nemico. Leggeri affinamenti aerodinamici, ulteriori irrobustimenti generali, alcune modifiche meccaniche. Sostituiti i cannoni frontali MG FF/M da 20\u00a0mm con i migliori MG 151/20 da 20\u00a0mm, munizionamento aumentato da 180 a 300 colpi per uno dei due cannoni e 350 per l'altro. Notevolmente aumentata la difesa di coda: la classica e poco efficace MG 15 sostituita con una coppia di mitragliatrici binate MG 81Z da 7,92\u00a0mm con 800 colpi per arma che tuttavia non risolsero completamente il problema della vulnerabilit\u00e0 dell'aereo dall'attacco di caccia nemici ad elevate prestazioni. La velocit\u00e0 massima, in configurazione semplice e senza armamenti aggiuntivi, poteva raggiungere i 595\u00a0km/h.\nStandard \"G-4\".\nLa versione G-4 stava diventando davvero eterogenea, causando problemi sia di produzione industriale che di manutenzione e pezzi di ricambio. Allo stesso tempo, la versione G-4 era ritenuta una delle migliori possibili per il Bf 110 come caccia notturno. Pertanto, dall'inizio del 1944 la \"Luftwaffe\" tent\u00f2 di standardizzarne produzione e manutenzione. La standardizzazione non riguardava solo i G-4 nuovi di fabbrica, ma anche i G-4 gi\u00e0 prodotti che vennero modificati dalle officine degli aeroporti, per adeguarli al nuovo standard. Dall'inizio del 1944, i nuovi G-4 standardizzati dovevano essere attrezzati con:\nLa logica della standardizzazione prevedeva la progressiva modifica delle versioni G-4 a livelli successivi (\"a\", \"b\", \"c\", ecc.), fino a creare un parco velivoli il pi\u00f9 possibile uniforme, tendendo a raggiungere infine un'ultima versione stabile. Tuttavia, la ricerca tecnologica progrediva rapidamente, quindi anche il tentativo di standardizzazione risult\u00f2 in parte vanificato dalla proliferazione di sempre nuove \"varianti standardizzate\", alle quali uniformare i Bf 110 notturni. I livelli di standardizzazione realizzati furono:\nBf 110 H.\nLa Versione H doveva succedere alla G e fu sviluppata con alterne vicende fra il 1943 ed il 1945. La Luftwaffe non fu molto convinta nel continuare a sviluppare nuove versioni principali del Bf 110 dopo il 1943, poich\u00e9 la macchina sembrava aver raggiunto la massima evoluzione ammissibile dal progetto aerodinamico. Contemporaneamente le attenzioni dell'Aviazione tedesca si stavano spostando sul pi\u00f9 moderno e veloce Messerschmitt Me 410. Tuttavia, nel tentativo di mantenerlo tecnologicamente aggiornato, fu comunque prevista la Versione H, con motori pi\u00f9 potenti e struttura ulteriormente irrobustita, nuovo tipo di cloche, ruotino di coda retrattile, alcune modifiche nella linea. Quanto alla produzione e all'eventuale impiego operativo, per\u00f2, quasi tutte le fonti riportano notizie molto vaghe e dubbie e negano che le versioni H abbiano superato la fase progettuale. Alcune parlano di Bf 110 ancora in fabbricazione nel febbraio 1945, e in particolare nelle versioni H da attacco al suolo.\nAd ogni modo, tutti gli Storici concordano che le versioni H \"come da progetto\", previste per la produzione furono sicuramente:\nLe versioni H da caccia notturna avrebbero impiegato, presumibilmente, i radar \"FuG228 SN-3\" oppure \"FuG240\", sviluppati tra il 1944 ed il 1945 e decisamente di buon livello, per l'epoca. Va notato inoltre che secondo le designazioni del Reichsluftfahrtministerium, la lettera H indicava in modo specifico un aereo da caccia per l'impiego ad alta quota (vedasi ad esempio il Bf 109 o il Ta 152).\nEsemplari attualmente esistenti.\nSoltanto tre Bf 110 sono stati preservati nel tempo. \nCultura di massa.\nIl Bf 110, durante la seconda guerra mondiale compariva nelle pubblicazioni dell'epoca, in particolare la rivista \"Signal\", che seguiva da vicino le vicende della \"Wehrmacht\". Nel dopoguerra l'aereo entr\u00f2 in svariati prodotti dell'industria dell'intrattenimento.\nFumetti.\nLe serie di fumetti \"Super Eroica\" e \"Guerra d'Eroi\", che furono disegnate principalmente negli anni sessanta e anni settanta, con successive riedizioni, dedicarono molti episodi al Bf 110.\nVideogiochi.\nIl videogioco per con caratteristiche di simulatore di volo, che per primo in assoluto consent\u00ec il pilotaggio di un Bf 110 fu Their Finest Hour, ambientato nella \"Battaglia d'Inghilterra\", prodotto nel 1989 dalla LucasArts. Da allora, il Bf 110 \u00e8 comparso in molti altri simulatori di volo. Dal 1998 i Bf 110 furono presenti nei seguenti videogiochi:\nCinematografia e Video.\nNel corso dei decenni sono stati realizzati numerosi documentari televisivi o DVD dedicati al Bf 110 contenenti filmati originali della seconda guerra mondiale. Molti di questi filmati furono prodotti dalla stessa Luftwaffe per i cinegiornali e la propaganda nazista dell'epoca."}
{"id": "388472", "revid": "8596", "url": "https://it.wikipedia.org/wiki?curid=388472", "title": "Mija Martina Barbaric", "text": ""}
{"id": "388473", "revid": "1512128", "url": "https://it.wikipedia.org/wiki?curid=388473", "title": "Basilica Giulia", "text": "La basilica Giulia (gi\u00e0 basilica di Gaio e Lucio) \u00e8 un'antica basilica civile romana, eretta nel I secolo a.C., che fiancheggia la piazza del Foro Romano, tra il tempio di Saturno e il tempio dei C\u00e0stori. Ai suoi lati passano le due strade pi\u00f9 importanti del Foro nella direzione che va verso il Tevere: il \"Vicus Iugarius\" (a ovest) e il \"Vicus Tuscus\" (a est). Pu\u00f2 darsi che la costruzione della basilica sia stata l'occasione per regolarizzare tali vie, infatti sotto i lastricati attuali sono stati saggiati resti di costruzione repubblicane, non di strade.\nStoria.\nLa basilica Giulia \u00e8 situata al posto di una delle pi\u00f9 antiche basiliche, la basilica Sempronia, fatta erigere dal censore Tiberio Sempronio Gracco, padre dei due famosi tribuni della plebe, nell'anno 170 a.C. Si sa grazie allo storico Tito Livio che per attuare questo progetto Gracco demol\u00ec la casa di Scipione l'Africano e alcune botteghe che erano connesse ad essa.\nUn nuovo edificio pi\u00f9 grande, la basilica Giulia, venne iniziato da Cesare attorno all'anno 54 a.C., insieme al nuovo Foro di Cesare ed al restauro della basilica Emilia, sul lato opposto della piazza. Inaugurata incompleta nel 46 a.C. fu terminata dopo la morte di Cesare da Augusto.\nBruci\u00f2 nel grave incendio del 12 a.C. Ricostruita per volont\u00e0 dell'imperatore, venne dedicata ai due nipoti adottivi, Gaio e Lucio, anche se mantenne il nome originario. Di nuovo danneggiata dal grande incendio sotto l'imperatore Carino nel 283, la basilica Giulia venne nuovamente restaurata da Diocleziano nel 285.\nDescrizione.\nLa basilica Giulia sorse su un'area in leggera pendenza, alle ultimi propaggini del Campidoglio, come si pu\u00f2 notare dal differente numero di scalini che si trovano su i due lati brevi.\nLa basilica misurava complessivamente 101 x 49 metri: la grande sala centrale, di 82 x 18 metri, era circondata sui quattro lati da una doppia fila di portici su pilastri in laterizio e travertino che formavano cinque navate. Sappiamo che la navata che dava sulla piazza era alta due piani, quindi quella centrale, per garantire l'illuminazione all'aula, doveva essere alta tre per permettere l'apertura di finestre nel cleristorio.\nNella basilica aveva sede il tribunale dei \"centumviri\". Tramezzi in legno o tende la dividevano in settori che venivano utilizzati da quattro tribunali contemporaneamente: nei momenti di grande attivit\u00e0, infatti, si presentavano situazioni di enorme confusione, per via delle superficiali separazioni. In caso di giudizi particolarmente importanti si metteva a disposizione l'intera aula rimuovendo le separazioni provvisorie. Plinio il Giovane ricorda come in uno dei suoi processi la folla si fosse assiepata non solo nell'aula, ma anche nelle gallerie superiori.\nL'edificio era aperto sul lato settentrionale verso la piazza, dove correva un'ulteriore ala di portico a pilastri, i quali erano arricchiti con delle semicolonne marmoree di ordine dorico e con due piani di arcate; al centro di questo portico era situato l'ingresso principale, posto sul lato lungo dell'edificio, caratteristica e peculiare disposizione della basilica romana (opposta di quelle cristiane che avevano l'ingresso sul lato corto).\nLa basilica oggi.\nBen poco sopravvive dell'antico edificio: praticamente soltanto il podio, che sorge su alcuni gradini (sette all'angolo est, uno a quello ovest), dove si conservano i resti della pavimentazione e di alcune semicolonne. I resti dei pilastri in mattoni che si vedono sono frutto del restauro del XIX secolo.\nI suoi limiti sono segnati dalle due strade principali che, provenendo dal Tevere, portano al Foro Romano: il \"vicus Tuscus\" ad est ed il \"vicus Iugarius\" ad ovest. Il primo corrisponde all'attuale percorso di via di San Teodoro, mentre il secondo corrisponde al tracciato odierno di via della Consolazione e di Vico Iugario.\nSui gradini della basilica verso il Foro e sul pavimento delle gallerie \u00e8 possibile ancor oggi notare alcune tracce incise riproducenti tavole da gioco simili al moderno gioco degli scacchi, al filetto e al Tris oltre a quelle del gioco delle \"fossette\" o \"tropa\" (\"tabulae lusoriae\"). Altri graffiti riproducono le statue dei dintorni.\nLe due basi con iscrizioni vicino al centro della facciata riportano: \"\"Opus Polycliti\" e \"Opus Timarchi\". Si tratta delle firme di due famosi scultori greci attivi a Roma, le cui sculture originali vennero trasportate qui probabilmente all'epoca di Settimio Severo,a giudicare dai caratteri delle iscrizioni. Una di queste basi inoltre poggia su un ulteriore basamento che ricorda il \"praefectus urbi\" Gabinio Vettio Probiano, probabilmente da identificare col Probiano prefetto nel 377, che aveva fatto portare qui la statua da un'altra localit\u00e0.\nTra i reperti trovati durante gli scavi della basilica ci sono alcune antefisse arcaiche in terracotta (fine del VI, inizio del V secolo a.C.), forse tracce dell'originaria decorazione del vicino tempio dei Castori. Alle spalle della basilica sono stati scavati i resti di alcune \"tabernae\", comunicanti con la basilica stessa, verosimilmente aperte su una strada antica, nella zona non scavata sotto l'ex-ospedale della Consolazione, dove si doveva affacciare anche il tempio di Augusto divinizzato. All'angolo col \"Vicus Tuscus\" (via degli Etruschi, che fin dall'epoca arcaica avevano stabilito qui una loro comunit\u00e0), doveva trovarsi la \"statua di Vertumno\", divinit\u00e0 da essi adorata."}
{"id": "388489", "revid": "6558", "url": "https://it.wikipedia.org/wiki?curid=388489", "title": "XFce", "text": ""}
{"id": "388494", "revid": "399", "url": "https://it.wikipedia.org/wiki?curid=388494", "title": "Jonas Edward Salk", "text": ""}
{"id": "388501", "revid": "1673774", "url": "https://it.wikipedia.org/wiki?curid=388501", "title": "Nelly", "text": " Considerato uno dei maggiori esponenti del rap degli anni 2000, ha venduto oltre ventuno milioni di album negli Stati Uniti, venendo riconosciuto con tre Grammy Awards, nove Billboard Music Awards, quattro American Music Awards e un MTV Video Music Award.\nSuccessivamente alla partecipazione nel gruppo rap St. Lunatics, nel 1999 firma un contratto con la Universal Records, con la quale pubblica il suo album di debutto, \"Country Grammar\". L'album ottiene ampio successo, esordendo alla prima posizione della Billboard 200, e venendo in seguito certificato disco di disco di diamante dalla RIAA, con oltre 10 milioni di copie vendute negli Stati Uniti. Il secondo progetto discografico, \"Nellyville,\" diviene il secondo numero uno nella classifica statunitense del rapper, sostenuto dal singolo \"Hot in Herre\", primo numero uno del cantante nella Billboard Hot 100. Dall'album viene inoltre estratta la collaborazione con Kelly Rowland \"Dilemma\", secondo brano numero uno del cantante nella Billboard Hot 100, divenendo il singolo di maggior successo di entrambi gli artisti, ottenendo il Grammy Award alla miglior collaborazione con un artista rap. \nA seguito della collaborazione \"Shake Ya Tailfeather\" con P. Diddy, con cui ottiene il secondo Grammy Award, nel 2004 viene pubblicato il doppio album \"Sweat\" e \"Suit,\" che contengono le collaborazioni \"My Place\" con Jaheim, \"Tilt Ya Head Back\" con Christina Aguilera e \"Over and Over\" con Tim McGraw. I due album vengono successivamente uniti nella compilation \"Sweatsuit\" nel 2006. Nel 2008 pubblica il quinto album in studio \"Brass Knuckles,\" seguito nel 2010 da \"5.0\" che viene sostenuto dal singolo \"Just a Dream\". Nel 2013 pubblica il settimo album in studio \"M.O.\" che non ottiene il successo dei precedenti progetti in termini di vendite. Nel 2021, dopo nove anni di silenzio discografico, pubblica l'ottavo album in studio \"Heartland.\"\nNelly ha intrapreso, parallelamente a quella musicale, la carriera da attore recitando nei film \"L'altra sporca ultima meta\" e \"Reach Me - La strada per il successo\", oltre ad apparire nella serie televisiva \"\", tra il 2008 e il 2009. Partecipa ai reality show \"Real Husbands of Hollywood\" (2013-2016)\", Nellyville\" (2014-2015) e dal 2019 in \"The Platinum Life.\" Nel 2020 partecipa come concorrente a \"Dancing with the Stars\".\n\u00c8 anche il proprietario di due catene di abbigliamento: Vokal e Apple Bottoms, accumulando nel corso della sua carriera un patrimonio di 40 milioni di dollari.\nBiografia.\nSt. Lunatics.\nDopo un breve periodo trascorso in Spagna durante l'infanzia, si trasferisce a St. Louis (Missouri), dove frequenta la scuola elementare. Dopo un'infatuazione per il baseball, forma con alcuni amici un gruppo rap, chiamandolo St. Lunatics, composto da Ali Jones (Big Lee), Robert Cleavland (Kyjuan), Lavell Webb (City Spud), Tohri Harper (Murphy Lee) e Corey Edwards (Slow Down). Nel 1996 la band pubblica \"Gimme What Ya Got\", ma nessuna etichetta si fa avanti per mettere sotto contratto il gruppo.\nCarriera musicale.\n2000-2001: \"Country Grammar\".\nNelly intraprende una carriera solista d'accordo con i componenti della band, ottenendo un contratto con la Universal Records e debuttando con l'album \"Country Grammar\" nel 2000. In questo modo segna un distacco dalle logiche che contrappongono la \"East Coast\" alla \"West Coast\", ma non ricadendo neppure nell'imitazione dello stile hip hop tipico del \"Dirty South\". L'LP contiene collaborazioni con St. Lunatics, Teamsters, Lil Wayne e Cedric The Entertainer e rimane per sette settimane nelle prime posizioni delle classifiche dedicate al rap.\n2002: \"Nellyville\".\nNelly ribadisce il proprio attaccamento ai St. Lunatics nel 2001, quando realizza con il gruppo l'album di debutto \"Free City\", accompagnato dal singolo \"Midwest Swing\".\nNell'estate del 2002 pubblica da solista l'album \"Nellyville\", che arriva alla prima posizione della classifica Billboard 200. Il fortunato singolo \u00e8 \"Hot in Herre\", prodotto dai Neptunes. Seguono altri due fortunati brani, ossia \"Dilemma\", cantato in duetto con Kelly Rowland, e \"Work It\", che vede invece la partecipazione di Justin Timberlake. Gli altri singoli estratti dal disco sono \"Pimp Juice\", \"Air Force Ones\" e \"#1\", con quest'ultimo inserito nella colonna sonora del film \"Training Day\", interpretato da Denzel Washington ed Ethan Hawke.\n2003: \"Da Derrty Versions\".\nNelly a questo punto fonda la Vokal, marca di abbigliamento ispirata all'hip hop, per poi tornare ai suoi lavori musicali con \"Da Derrty Versions\", album di brani interamente remixati, tra cui spiccano la traccia \"Iz U\" ed il brano \"Shake Ya Tailfeather\" con P. Diddy e Murphy Lee, contenuto nella colonna sonora del film \"Bad Boys II\" con Will Smith e Martin Lawrence.\n2004-2006: \"Sweat/Suit\".\nNel 2004 Nelly conclude la realizzazione di \"Sweat / Suit\", doppio album comprendente due CD, ciascuno dei quali ha un diverso intento e stile: in \"Suit\" spicca il singolo \"My Place\" con Jaheim, mentre in \"Sweat\" i singoli sono \"Flap Ya Wings\", prodotto da Kanye West, e \"Tilt Ya Head Back\", cantato con Christina Aguilera.\nA questo doppio album partecipano anche Pharrell Williams, Jazze Pha, T.I., Snoop Dogg, Ron Isley, Avery Storm, Ma$e, Tim McGraw, Anthony Hamilton, i St. Lunatics, Murphy Lee, Stephen Marley, Fat Joe, Young Tru, Remy Martin, Mobb Deep, Missy Elliott, Ali, Gube Thug, Lil' Flip, Big Gipp, Paul Wall, Jermaine Dupri e persino il coro della Lincoln University nel brano \"Heart of a Champion\", che riprende il motivo dell'inno della NBA.\n2008: \"Brass Knuckles\".\n\"Brass Knuckles\" viene pubblicato il 16 settembre 2008. Il primo singolo avrebbe dovuto essere \"Wedsyaname\", canzone prodotta da Ron \"REFF-U\" Feemstar. Successivamente Nelly disse che il singolo non sarebbe mai stato sull'album. Il 18 marzo 2008 usc\u00ec quindi \"Party People\", primo singolo ufficiale dell'album, cantato in collaborazione con la cantante pop Fergie. Il singolo debutt\u00f2 alla posizione numero 17 della UK Singles Charts. Il video ufficiale usc\u00ec il 14 aprile 2008 sul canale musicale MTV. \"Stepped On My J'z\" fu il secondo singolo, prodotto da Jermaine Dupri e interpretato con Dupri e Ciara. Terzo ed ultimo singolo fu \"Body on Me\", cantato con Akon e Ashanti. \nNelly collabor\u00f2 anche nel singolo \"Here I Am\" di Rick Ross con Avery Storm.\n2009-2011: \"5.0\".\nNell'estate 2009 Nelly disse che avrebbe pubblicato un nuovo album. Successivamente, in ottobre, tramite un'intervista concessa per \"SOHH.com\", conferm\u00f2 ci\u00f2 che aveva detto l'estate precedente, dicendo che il disco sarebbe stato pronto per il 2010.\nNel 2010, in aprile, mor\u00ec Micheal Jonson, cugino di Nelly e per questo si allung\u00f2 nei tempi l'uscita dell'album. Nelly comunque annunci\u00f2 che, tra le collaborazioni di questo nuovo album, vi erano quelle di Sean Paul, T.I., T-Pain, Usher, St. Lunatics, Akon, Diddy, Chris Brown e tanti altri. In maggio 2010 annunci\u00f2 il titolo dell'album, cio\u00e8 \"5.0\". Il 16 agosto fu pubblicato il primo singolo ufficiale estratto dall'album; ossia \"Just a Dream\", canzone prodotta da Jim Jonsin. Il 26 agosto usc\u00ec anche il video ufficiale del singolo. L'album viene quindi pubblicato il 26 novembre 2010. \nIl secondo singolo \"Move That Body\" esce nel mese di ottobre del 2010 e vede la partecipazione di Akon e T-Pain.\n2011-presente:\"M.O.\".\nNel luglio 2012 annuncia il suo settimo album, dal titolo \"M.O.\" Rivela anche la partecipazione di Chris Brown per il brano \"Marry Go Round\".\nNel febbraio 2013 pubblica il singolo \"Hey Porsche\". Nell'aprile seguente collabora per il remix di \"Cruise\" del gruppo Florida Georgia Line. Pubblica il brano \"Get Like Me\" (featuring Nicki Minaj e Pharrell) nel luglio 2013.\nL'album \"M.O.\", settimo in studio di Nelly, esce nel settembre 2013 per Republic Records. Oltre agli artisti gi\u00e0 citati, contiene le collaborazioni di 2 Chainz, Wiz Khalifa, Nelly Furtado, Yo Gotti, Future, Trey Songz e altri.\nNel 2015 collabora con la band canadese Simple Plan nel singolo \"I Don't Wanna Go to Bed\". Successivamente, Nelly si \u00e8 avvicinato molto alla musica country, realizzando varie collaborazioni con artisti appartenenti a questo mondo. Nel 2018, Nelly firma un contratto con la Columbia Records, mentre nel 2020 pubblica un'edizione deluxe del suo album \"Country Grammar\" per celebrarne il ventennale. Sempre nel 2020 l'artista realizza varie collaborazioni con artisti country come Kane Brown e Florida Georgia Line.\nVita privata.\n\u00c8 un ottimo amico della cantante Ashanti, da molti considerata la sua fidanzata non ufficiale. I due hanno collaborato nella realizzazione di diversi brani.\nIl giocatore NBA Bradley Beal, stella dei Washington Wizards, ha dichiarato di essere stato spesso accompagnato a scuola da Nelly quando era un ragazzino. Nelly era stato infatti allievo della madre di Beal.\nPremi e riconoscimenti.\nGrammy Award"}
{"id": "388505", "revid": "1131898", "url": "https://it.wikipedia.org/wiki?curid=388505", "title": "Camp Nou", "text": "Il Camp Nou \u00e8 un impianto calcistico ubicato nel quartiere Les Corts della citt\u00e0 spagnola di Barcellona.\nDi propriet\u00e0 del Futbol Club Barcelona, ospita gli incontri casalinghi della sua prima squadra dal 1957. Con una capacit\u00e0 di spettatori, \u00e8 l'impianto pi\u00f9 capiente di Spagna e d'Europa, davanti al nuovo Wembley di Londra () e allo stadio Giuseppe Meazza di Milano ().\nFino al 2001 struttura era nota ufficialmente come \"Estadi del Futbol Club Barcelona\". In seguito, un referendum tra i soci del club decret\u00f2 il cambio del nome in \"Camp Nou\" (\"campo nuovo\" in catalano), denominazione con la quale l'impianto era indicato informalmente dal 1957, anno della sua costruzione in sostituzione del vecchio Camp de Les Corts. Inaugurato il 24 settembre 1957, nel 1998 \u00e8 stato inserito nella categoria 4 della classificazione UEFA. Vicino all'imponente struttura erano presenti altre installazioni del club come La Masia e il Mini Estadi, lo stadio in cui giocava la seconda squadra del Barcellona.\nIl Camp Nou ha ospitato due finali di Coppa dei Campioni/UEFA Champions League: la prima il 24 maggio 1989, quando il Milan sconfisse la Steaua Bucarest per 4-0; la seconda il 26 maggio 1999, in occasione della vittoria del Manchester United sul Bayern Monaco per 2-1. In totale sono cinque le finali europee svoltesi al Camp Nou, a cui si aggiungono le numerose finali di Coppa del Re e le partite delle fasi finali del campionato d'Europa del 1964, del campionato del mondo del 1982 e l'Olimpiade del 1992.\nStoria.\nNel 1954 il presidente del Barcellona, Francesc Mir\u00f3-Sans, decise che era arrivato il momento di costruire un nuovo impianto, cos\u00ec da lasciare il vecchio Camp de Les Corts, che non poteva essere ampliato, e nello stesso tempo rispondere al Real Madrid, che da poco aveva eretto lo stadio Santiago Bernab\u00e9u. Il progetto, realizzato dagli architetti Francesc Mitjans, Lorenzo Garc\u00eda-Barb\u00f3n e Josep Soteras, cost\u00f2 al Barcellona 288 milioni di pesetas.\nLa posa della prima pietra dell\"'Estadi del FC Barcelona\", che da subito inizi\u00f2 a essere denominato \"Camp Nou\", avvenne il 28 marzo 1954. I lavori di costruzione durarono fino al 1957, mentre lo stadio venne inaugurato il 24 settembre dello stesso anno: per l'occasione fu organizzata un'amichevole contro il Legia Varsavia, terminata con il risultato di 4-2 in favore del Barcellona, con Eulogio Mart\u00ednez autore del primo gol nel nuovo impianto. Inizialmente era previsto che il nuovo stadio portasse il nome del fondatore del club Hans Gamper, ma vista l'opposizione di molte autorit\u00e0 dell'epoca, la giunta direttiva opt\u00f2 per \"Estadi del Futbol Club Barcelona\".\nIl 24 maggio 1972 il Camp Nou ospit\u00f2 la finale della Coppa delle Coppe 1971-1972, vinta per 3-2 dai contro la . Nel 1975 nello stadio furono installati i tabelloni elettronici.\nNel 1980 l'impianto sub\u00ec una serie di lavori di ampliamento in vista del campionato mondiale di calcio del 1982 da disputarsi in Spagna: furono inserite le logge VIP, una nuova sala stampa, nuovi tabelloni e fu edificato il terzo anello (di dimensioni pi\u00f9 contenute rispetto all'iniziale progetto, essendo alto 46,6 metri anzich\u00e9 52,5), che aggiunse altri 22 150 posti, portando la capienza a 71 731 posti a sedere, mentre la capienza di posti in piedi fu aumentata di altri 16 500 posti, portandola a 49 670, per una capacit\u00e0 totale di 121 401 posti.\nIl 12 maggio 1982 il Barcellona sconfisse per 2-1 al Camp Nou lo nella finale della Coppa delle Coppe 1981-1982.\nIl 13 giugno 1982 il Camp Nou ospit\u00f2 l'inaugurazione del Mondiale di Spagna e la prima partita del torneo (- 1-0 di fronte a 95 000 spettatori). Nei giorni successivi si svolsero nell'impianto altre tre partite della fase a gironi e la semifinale - (2-0).\nNel 1984 fu inaugurato presso lo stadio un museo del FC Barcelona.\nIl 5 marzo 1986, in occasione di Barcellona-Juventus, valida per i quarti di finale della Coppa dei Campioni, lo stadio fu gremito da 120 000 spettatori, record di affluenza nell'impianto (nella circostanza furono solo 1 401 i posti rimasti liberi).\nIl 24 maggio 1989 si tenne al Camp Nou la finale della Coppa dei Campioni 1988-1989, vinta per 4-0 dal contro la , mentre nel 1992 vi si tennero vari match dell'Olimpiade di Barcellona, tra cui la finale vinta dalla Spagna contro la Polonia. In preparazione agli incontri olimpici, furono installati due altri anelli di posti a sedere sul precedente tetto dello stadio.\nTra il 1993 e il 1994 lo stadio sub\u00ec un'importante opera di ristrutturazione: il terreno di gioco fu abbassato di 2,5 metri, fu rimosso il fossato di sicurezza che separava il campo dagli spalti e furono progressivamente eliminati i posti in piedi, che fecero spazio a soli posti a sedere. Nel 1998 furono apportate altre migliorie: la creazione di una nuova sala stampa, l'ammodernamento dei box e della tribuna presidenziali, la realizzazione di un nuovo parcheggio posto sotto la tribuna principale e l'installazione di nuovi riflettori e di un nuovo impianto audio. Nel 1999, con le nuove normative UEFA, lo stadio divenne dotato di soli posti a sedere.\nIl 26 maggio 1999 al Camp Nou si tenne la finale della UEFA Champions League 1998-1999, vinta per 2-1 dal contro il .\nNel 2000, durante la presidenza di Joan Gaspart, un referendum indetto tra i soci del club decise di cambiare ufficialmente il nome dello stadio in \"Camp Nou\", denominazione che ricevette 19 861 voti, pari al 68,25% dei 29 102 voti totali, e fu preferita a \"Estadi del Futbol Club Barcelona\".\nNel settembre 2007 l'architetto inglese Norman Foster e la sua societ\u00e0 vennero scelti per ristrutturare l'impianto catalano. Il progetto di Foster avrebbe portato la capienza a spettatori; inoltre, la ristrutturazione avrebbe riguardato la facciata esterna dell'impianto, i parcheggi sotterranei, gli spogliatoi e la tribuna autorit\u00e0. I lavori sarebbero dovuti iniziare nel 2009 e terminare nella stagione 2011-12; tuttavia l'opposizione di Sandro Rosell (eletto presidente nel 2010) alla vendita del Mini Estadi, che avrebbe dovuto finanziare l'opera di ristrutturazione, blocc\u00f2 tutto il progetto.\nNel gennaio 2014 \u00e8 stato presentato un nuovo piano di ampliamento dello stadio; i lavori sarebbero dovuti iniziare nel 2017 e terminare all'inizio del 2021. Nel 2015 \u00e8 stata presentata una versione ridefinita del progetto, i cui lavori dovrebbero cominciare nell'estate del 2020 ed essere completati nel 2024.\nMuseo.\nLo stadio ospita al suo interno un museo dedicato alla storia del Barcellona, noto ufficialmente come \"Museo F\u00fatbol Club Barcelona\". Inaugurato nel 1984 sotto la presidenza di Josep Llu\u00eds N\u00fa\u00f1ez (al quale \u00e8 ufficialmente intitolato), accoglie ogni anno centinaia di migliaia di visitatori, con un picco di oltre ingressi registrato nel 2011.\nIl cammino espositivo, su una superficie di oltre , permette di ripercorrere la storia del club attraverso memorabilia, opere d'arte e un archivio con molti documenti, video e immagini sulla storia della squadra. Nell'esposizione \u00e8 incluso il giro dello stadio.\nAttivit\u00e0 extracalcistiche.\nRugby.\nIl 4 novembre 2014 la Ligue Nationale de Rugby (LNR), che opera campionati professionistici di rugby di Francia, ha annunciato che la finale del Top-14 2015-16 si sarebbe tenuta al Camp Nou il 24 giugno 2016 anzich\u00e9 come da tradizione allo Stade de France nel sobborgo parigino di Saint-Denis. Le cause di questo cambio di programmazione sono imputabili alla Coppa del Mondo di Rugby 2015 che ha causato lo spostamento di diverse settimane dell'inizio del campionato francese di rugby, in pi\u00f9 lo Stade de France non poteva essere disponibile perch\u00e9 occupato per UEFA Euro 2016. La finale, giocata il 24 giugno 2016, ha visto affrontarsi Racing 92-Tolone con la vittoria dei parigini per 29 a 21; il match ha registrato 99.124 presenze registrando un nuovo record di spettatori per una partita di rugby nazionale. Il precedente record di 84.068 \u00e8 stato fissato da una partita Saracens-Harlequins allo stadio di Wembley nel 2015.\nConcerti.\nNel 1988 Julio Iglesias si \u00e8 esibito al Camp Nou di fronte a 120 000 persone. Altri spettacoli di alto profilo al Camp Nou sono Stati quelli di Bruce Springsteen il 3 agosto 1988, durante il suo Tunnel of Love Express Tour, e di nuovo il 19 e il 20 luglio 2008 durante il suo Magic Tour. Il 10 settembre 1988 si tenne nello stadio un concerto benefico organizzato da Amnesty International per sostenere i diritti umani; presenti, tra gli altri, Bruce Springsteen, Sting, Peter Gabriel, Youssou N'Dour, Tracy Chapman, El \u00daltimo de la Fila. Un concerto dei Tre Tenori, Josep Carreras, Placido Domingo e Luciano Pavarotti, si svolse al Camp Nou il 13 luglio 1997.\nGli U2 si sono esibiti nello stadio per tre volte: il 7 agosto 2005 durante il loro Vertigo Tour, davanti a un tutto esaurito di 81 269 persone, poi il 30 giugno e il 2 luglio 2009 durante il loro U2 360\u00b0 Tour, di fronte ad un totale di 182 055 persone.\nIl 9 agosto 1988 Michael Jackson ha cantato allo stadio di fronte a 95 000 fan durante il suo Bad World Tour.\nAltri eventi.\nIl 17 novembre 1982, in occasione della concessione della cittadinanza onoraria di Barcellona al pontefice Giovanni Paolo II, si celebr\u00f2 una messa davanti ad oltre 121 000 fedeli al Camp Nou.\nMolti altri artisti, fra cui lo stilista Dirk Bikkembergs, hanno avuto la possibilit\u00e0 di utilizzare l'impianto per mostre e sfilate."}
{"id": "388506", "revid": "14806", "url": "https://it.wikipedia.org/wiki?curid=388506", "title": "Lil' Wayne", "text": ""}
{"id": "388512", "revid": "21079", "url": "https://it.wikipedia.org/wiki?curid=388512", "title": "Francisco Perez Mancebo", "text": ""}
{"id": "388514", "revid": "124491868", "url": "https://it.wikipedia.org/wiki?curid=388514", "title": "Luigi Monza", "text": "Il 20 dicembre 2003 fu dichiarato \"venerabile\" come parte del suo processo di beatificazione, in seguito a un miracolo nel quale \u00e8 stata riconosciuta la sua intercessione il 19 dicembre 2005. Il 30 aprile 2006 ha avuto luogo la cerimonia di beatificazione nel duomo di Milano, presieduta dal cardinale arcivescovo Dionigi Tettamanzi.\nBiografia.\nLuigi Monza nacque a Cislago, in provincia di Varese, il 22 giugno 1898 da una famiglia contadina, le cui uniche ricchezze erano costituite dal lavoro, dal coraggio e dalla fede. Entr\u00f2 in seminario all'et\u00e0 di diciott'anni, dopo aver conosciuto la fatica del lavoro dei campi, le veglie notturne per proseguire gli studi e la lotta per la sopravvivenza quotidiana della povera gente. Nel 1916 ottiene un posto come prefetto presso il Collegio Villoresi San Giuseppe di Monza.\nIl 19 settembre 1925 ricevette l'ordinazione presbiterale, divenendo cos\u00ec sacerdote dell'arcidiocesi di Milano. Come primo impegno pastorale fu destinato ad occuparsi dei giovani dell'oratorio maschile della parrocchia di Vedano Olona.\nL'inizio del suo ministero sacerdotale fu contrassegnato da ogni sorta di prove, sino all'ingiustizia del carcere durante il regime fascista: accusato ingiustamente dai fascisti di aver organizzato un attentato al podest\u00e0 locale, venne incarcerato insieme al parroco, per essere poi assolto e rilasciato quattro mesi dopo.\nNel 1929 fu trasferito al santuario della Madonna dei miracoli in Saronno, ove fu animatore di parecchie iniziative giovanili. Qui il suo sguardo, affinato nella prova e raggiunto da quello di Dio, impar\u00f2 a guardare lontano, su un mondo segnato dalla solitudine, dalla tristezza e dall'egoismo, che \"urgeva riportare all'amore di Dio\". La sua intuizione era innegabilmente grande, ma bisognava da parte del Signore l'indicazione della via da seguire.\nDinnanzi ad un mondo ormai \u201c\"divenuto pagano\"\u201d, come soleva dire, Don Luigi Monza vide profeticamente nelle comunit\u00e0 dei primi cristiani, che vivevano come \u201c\"un cuor solo e un'anima sola\"\u201d, un ideale sociale in cui la carit\u00e0 era la prima ed irrinunciabile regola di convivenza umana, quindi il mezzo pi\u00f9 idoneo per annunziare all'uomo contemporaneo il Vangelo di Cristo. I cristiani all'interno della societ\u00e0 dovevano costituire presenze vive e testimoni di amore, ma dal di dentro nella vita di ogni giorno e nell'attivit\u00e0 professionale di ognuno, come ricordava sempre Don Monza: \nNel 1936 fu inviato nella parrocchia di San Giovanni in Lecco, dove fu \u201csacerdote secondo il cuore di Dio\u201d e parroco assai popolare. Si dimostr\u00f2 sempre disponibile e vicino ai poveri, ai malati ed a chi come lui subiva ingiustamente persecuzioni ed angherie. Durante la seconda guerra mondiale si prodig\u00f2 particolarmente per i suoi parrocchiani impegnati al fronte. Lungi dall'immischiarsi nella politica, nascose e mise in salvo parecchi partigiani, ma durante la liberazione si fece anche difensore dei fascisti militanti e collaborazionisti oggetto di violenza.\nFondazione della congregazione.\nNel 1937, ha fondato l'Istituto Secolare delle Piccole Apostole della Carit\u00e0.\nDopo un iniziale periodo di ricerca su come poter concretizzare al meglio questo ideale, Don Luigi e le sue Piccole Apostole diedero vita all'associazione \u201cLa Nostra Famiglia\u201d. Tale associazione \u00e8 finalizzata all'assistenza sanitaria, all'istruzione e formazione, in particolar modo delle persone diversamente abili, soprattutto bambini, i quali vengono educati con le migliori tecniche medico-scientifico-pedagogiche.\nAncora oggi le Piccole Apostole della Carit\u00e0 operano presso le strutture dell'associazione, la loro missione \u00e8 focalizzata verso i giovani e le famiglie.\nAd oggi vi sono svariate strutture de \u201cLa Nostra Famiglia\u201d presenti in Italia, Sudan, Brasile ed Ecuador e collaborano anche in Cina, Marocco e Palestina.\nMorte.\nIl Beato Monza purtroppo non vide con i suoi occhi il reale sviluppo delle sue creazioni; venne colpito da infarto il 29 settembre 1954, silenziosamente si spense, come il chicco di grano che muore nella terra per dar vita ad una rigogliosa spiga, cosciente per\u00f2 di avere svolto il suo ruolo e di aver dato alla sua comunit\u00e0 le coordinate ben precise di partenza e di arrivo: una linea ascendente verso Dio. Con lui comunque non moriva solamente il fondatore di un istituto secolare o di un'opera caritativa, ma innanzitutto un parroco esemplare, che perfino il cardinale Beato Alfredo Ildefonso Schuster eguagli\u00f2 al \u201cpastor bonus\u201d evangelico. Lo zelo profuso nelle opere parrocchiali, la cura per la catechesi e la liturgia, la predicazione calda e concreta e la vicinanza alla povera gente del quartiere fecero di lui un modello di vita sacerdotale ed un prototipo del \u201cprete ambrosiano\u201d: come tale fu ammirato in vita ed onorato dopo la morte. A testimonianza di ci\u00f2 sussistono il rimpianto della popolazione e la fama di santit\u00e0 che, anzich\u00e9 diminuire, si diffuse rapidamente e crebbe con il passare degli anni.\nCulto.\nIl 23 febbraio 1991 a Ponte Lambro, in provincia di Como, dove Don Luigi Monza fu sepolto, alla presenza del cardinale Carlo Maria Martini si concluse la fase diocesana del suo processo di canonizzazione ed il 20 dicembre 2003 fu gi\u00e0 dichiarato \u201cvenerabile\u201d da Giovanni Paolo II. Il miracolo avvenuto per sua intercessione, riconosciuto il 19 dicembre 2005 con decreto di papa Benedetto XVI, ha portato alla sua beatificazione, avvenuta il 30 aprile 2006 nel duomo di Milano con cerimonia presieduta dal cardinale arcivescovo Dionigi Tettamanzi.\nIl messaggio lanciato dal novello beato affascina ancora uomini e donne, chiamati a saper valorizzare la loro vita quotidiana, il \u201cnascondimento\u201d della vita di tutti i giorni, che deve essere riempita di carit\u00e0 e generosit\u00e0. Il suo insegnamento ebbe indubbiamente un fulcro nella carit\u00e0, modellata sull'esempio di quelle entusiasta dei cristiani dei primi secoli, che spinge a non ignorare i fratelli ma piuttosto a farsene carico, costruendo autentici rapporti interpersonali ed impegnandosi nell'azione missionaria ed evangelizzatrice."}
{"id": "388518", "revid": "1522738", "url": "https://it.wikipedia.org/wiki?curid=388518", "title": "Scuola (Peanuts)", "text": ""}
{"id": "388521", "revid": "831312", "url": "https://it.wikipedia.org/wiki?curid=388521", "title": "Francisco Mancebo", "text": "Carriera.\nPassato professionista nel 1998 con la Banesto, rest\u00f2 fedele alla storica formazione spagnola, che nel frattempo cambi\u00f2 nome in iBanesto.com e Caisse d'Epargne, fino al 2005. Ciclista abituato alle corse a tappe e buon scalatore, dal 2000 al 2005 ottenne cinque volte un posto fra i primi dieci al Tour de France. Conquist\u00f2 inoltre un piazzamento sul gradino pi\u00f9 basso del podio alla Vuelta a Espa\u00f1a, nel 2004.\nNel 2006 cambi\u00f2 squadra per correre con la AG2R Pr\u00e9voyance. Durante la stagione venne per\u00f2 escluso dal Tour de France perch\u00e9 il suo nome venne trovato dalla polizia spagnola negli elenchi sequestrati nell'ambito della \"Operaci\u00f3n Puerto\": in seguito a ci\u00f2 annunci\u00f2 il ritiro dall'attivit\u00e0 agonistica.\nIn seguito venne scagionato dalle accuse, riuscendo a trovare un ingaggio nella Relax-Fuenlabrada con cui disput\u00f2 la stagione 2007. L'anno successivo emigr\u00f2 in Portogallo per correre nella formazione Continental Fercase-Paredes Rota dos M\u00f3veis, mentre nel 2009 venne messo sotto contratto dalla squadra statunitense Rock Racing, con la quale si aggiudic\u00f2 una tappa del Tour of California e la classifica finale del Tour of Utah. In quell'anno cominci\u00f2 a dedicarsi anche alla Mountain bike, laureandosi campione spagnolo nella disciplina marathon.\nDopo una breve parentesi con il team greco Heraklion Kastro-Murcia, dal 2011 al 2013 vest\u00ec le maglie di alcune formazioni Continental statunitensi, ottenendo diversi successi, tra cui la Redlands Bicycle Classic nel 2011 e nel 2013, il Tour de Beauce nel 2011, il Tour of the Battenkill nel 2012, una tappa al Tour of Utah nel 2013. Per il 2014 si trasfer\u00ec in Medio Oriente per gareggiare con la nuova squadra Continental emiratina Skydive Dubai."}
{"id": "388522", "revid": "339392", "url": "https://it.wikipedia.org/wiki?curid=388522", "title": "14-1", "text": ""}
{"id": "388523", "revid": "15756", "url": "https://it.wikipedia.org/wiki?curid=388523", "title": "Lior\u00e9 et Olivier LeO 451", "text": "Il Lior\u00e9 et Olivier LeO 451 era un bombardiere medio bimotore ad ala bassa sviluppato dall'azienda francese Lior\u00e9 et Olivier negli anni trenta e successivamente prodotto dalla Soci\u00e9t\u00e9 nationale des constructions a\u00e9ronautiques du sud-est (SNCASE).\nSviluppo dell'originario prototipo LeO 45, il LeO 451 fu l'unica tra le versioni previste a raggiungere la produzione di serie. Venne utilizzato principalmente dall'Arm\u00e9e de l'air, l'aeronautica militare francese, e dall'A\u00e9ronautique navale, la componente aerea della Marine nationale, nel periodo immediatamente precedente e durante la prima fase della seconda guerra mondiale; in seguito gli esemplari superstiti prestarono servizio nell'aviazione militare del Regime di Vichy per poi ritornare progressivamente nelle file della France libre e proseguire la loro carriera operativa fino al settembre del 1957.\nStoria del progetto.\nIl progetto del LeO 45 venne sviluppato in risposta alla richiesta per un aereo della categoria \"B5\" (bombardiere a cinque posti) avanzata dal Service technique de l'a\u00e9ronautique (STA\u00e9) il 17 novembre 1934. La specifica in questione richiedeva la realizzazione di un aereo in grado di trasportare 1\u00a0000\u00a0kg di bombe (che salivano fino a 1\u00a0500\u00a0kg su distanze pi\u00f9 contenute) ad una velocit\u00e0 massima non inferiore ai 400\u00a0km/h a 4\u00a0000\u00a0m di quota; al fine di rendere pi\u00f9 agevole il raggiungimento delle prestazioni richieste l'aereo non avrebbe dovuto essere dotato di postazioni difensive montate su torrette.\nIl LeO 45 fu concepito dal gruppo di progettazione diretto da Jean Mercier e faceva parte della \"seconda generazione\" di macchine progettate per l'aeronautica militare francese di recente costituzione come Arma autonoma. Queste nuove macchine avrebbero dovuto discostarsi dai mezzi all'epoca in servizio ormai obsoleti (come l'Amiot 143, il Bloch MB 200, il Farman F.222 il Lior\u00e9 et Olivier LeO H-257 o il Potez 540), ispirati dalle teorie sul bombardamento strategico care a Giulio Douhet e Billy Mitchell.\nNacquero cos\u00ec, pi\u00f9 o meno contemporaneamente, i progetti dei concorrenti del LeO 45: l'Amiot 341, il Bloch MB 134, il Lat\u00e9co\u00e8re 570 ed il Romano R.120; tutti progetti che, a seguito di una modifica alla specifica iniziale, furono rivisti in configurazione quadriposto e per i quali era previsto l'impiego di nuovi motori in grado di erogare la potenza di 1\u00a0000\u00a0CV anch'essi in corso di sviluppo.\nIl prototipo, denominato LeO 45-01, effettu\u00f2 il primo volo il 16 gennaio 1937 e, nonostante alcuni problemi di stabilit\u00e0, mise presto in mostra prestazioni eccellenti: 480\u00a0km/h in volo livellato a 4\u00a0000 m di quota e 624\u00a0km/h a 1\u00a0800 m dopo una leggera picchiata da 5\u00a0000 m. All'epoca l'aereo, disegnato per l'impiego di motori Gnome-Rh\u00f4ne 14P (che si stimava avrebbero erogato 1\u00a0200\u00a0CV di potenza), era equipaggiato con due Hispano-Suiza 14AA (da circa 990\u00a0CV) dotati di cappottatura NACA ed eliche tripala, anch'esse di produzione della Hispano-Suiza.\nMentre le prove erano in corso di svolgimento, il 20 febbraio del 1937, le sorti dell'intero comparto aviatorio francese furono interessate dalla nazionalizzazione delle industrie: il provvedimento riorganizz\u00f2 la suddivisione degli impianti su base geografica, indipendentemente dalla precedente propriet\u00e0. Nel caso della Lior\u00e9 et Olivier, l'impianto di produzione del LeO 45-01 (situato ad Argenteuil) conflu\u00ec nella Soci\u00e9t\u00e9 nationale des constructions a\u00e9ronautiques du sud-est (S.N.C.A.S.E., fondata il 1\u00b0 di febbraio) unitamente ad altri impianti dell'area.\nNel mese di maggio di quello stesso anno le autorit\u00e0 francesi emisero due ordini per due diverse varianti dell'aereo: la prima, denominata LeO 450 prevedeva l'impiego di motori Hispano-Suiza 14AA delle serie 06 e 07 (contraddistinti dal senso di rotazione tra loro opposto, al fine di ridurre gli sforzi di torsione a carico del velivolo) mentre il LeO 452 avrebbe utilizzato gli Hispano-Suiza 14AA delle serie 12 e 13.\nTra il novembre del 1937 e il giugno del 1938 vennero sottoscritti ordini per un totale di 140 bimotori Lior\u00e9 et Olivier mentre venne preannunciata la possibilit\u00e0 di un'ulteriore richiesta per altri 100 aerei, poich\u00e9 il ministero dell'aviazione prevedeva di impiegare 450 bombardieri medi per equipaggiare 22 reparti operativi.\nNel frattempo la sperimentazione sul prototipo 45-01 aveva messo in luce problemi ai motori, causati in particolare dall'inadeguata efficienza dell'impianto di raffreddamento dell'olio motore; a seguito di un fortunoso atterraggio d'emergenza, resosi necessario per il contemporaneo malfunzionamento di entrambe le unit\u00e0 motrici, l'aereo fu rimandato nelle officine del costruttore dove ricevette cappottature dei motori di nuovo disegno, denominate \"cappottature Mercier\" dal cognome del progettista rimasto a occuparsi del progetto anche una volta passato sotto l'egida statale. Grazie a questo nuovo dispositivo aerodinamico, nel corso di una sessione di prove svolta nel luglio del 1938, l'aereo arriv\u00f2 a toccare la velocit\u00e0 massima di 500\u00a0km/h in volo livellato. Malgrado i risultati ottenuti, i motori Hispano-Suiza continuarono ad evidenziare problemi e la SNCASE decise di rimpiazzare quelli del prototipo con due Gnome-Rh\u00f4ne 14N per dare vita, in tal modo, alla versione LeO 451 il cui successo nel corso delle prove convinse le autorit\u00e0 militari a chiedere che tutti gli ordini di produzione venissero evasi utilizzando quest'ultimo tipo di motore.\nLentezze nella produzione delle unit\u00e0 motrici e scarsit\u00e0 di adeguate eliche tripala disponibili portarono a ritardi nelle consegne dei velivoli: bench\u00e9 presentato al Salone aeronautico di Parigi del novembre del 1938, il primo LeO 451 venne portato in volo solamente l'ultima settimana di marzo dell'anno seguente. In ogni caso il progressivo deterioramento della situazione internazionale port\u00f2 al continuo incremento degli ordini da parte dell'Arm\u00e9e de l'air, tanto che le commesse alla SNCASE ammontavano a 749 velivoli, dei quali solamente 10 furono consegnati in tempo per il 3 settembre 1939, giorno in cui la Francia dichiar\u00f2 guerra alla Germania.\nTra i velivoli ordinati figuravano due nuove varianti del LeO 45: il LeO 457 ed il LeO 458; ordinate rispettivamente in cinque e dieci esemplari, avrebbero dovuto essere caratterizzate, la prima, dalla predisposizione per l'impiego ad alta quota e, la seconda, dall'utilizzo di motori statunitensi Wright R-2600 \"Twin Cyclone\" ma nessuno di questi aerei fin\u00ec per uscire dalle linee di montaggio.\nPrima del 10 maggio del 1940 il ministero dell'aviazione francese sigl\u00f2 nuovi ordini per ulteriori 800 esemplari di bimotori della famiglia del LeO 45: tra questi erano contemplate 68 unit\u00e0 di una versione \"navalizzata\", destinata alla A\u00e9ronautique navale, denominata LeO 456 (successivamente ribattezzata LeO 451M, sigla in cui la \"M\" stava ad indicare \"Marine\"), 400 esemplari di LeO 455, versione che si contraddistingueva per l'installazione di motori Gnome-Rh\u00f4ne 14R, ed altre 200 macchine della gi\u00e0 citata variante LeO 458.\nLe vicende che caratterizzarono la campagna di Francia scompaginarono ogni programma di produzione: dai diversi impianti produttivi impegnati nella realizzazione dei vari tipi di LeO 45 uscirono complessivamente circa 580 velivoli. Il processo di sviluppo del progetto venne quindi interrotto durante il periodo di occupazione nazista dei territori francesi ma, nel dopoguerra, alcuni degli esemplari superstiti vennero modificati ed utilizzati sia per scopi civili che militari; in particolare in quest'ultimo caso, una quarantina di LeO 451 vennero dotati di motori Pratt &amp; Whitney R-1830, dando vita alla versione LeO 453.\nTecnica.\nCellula.\nIl LeO 45 era un velivolo bimotore ad ala bassa dalla struttura interamente metallica: la fusoliera era di tipo monoscocca con rivestimento costituito da pannelli in lega leggera fissati mediante l'impiego di rivetti a testa svasata. Caratterizzata da sezione ellittica piuttosto pronunciata, la carlinga presentava l'estremit\u00e0 di prua completamente vetrata a vantaggio dell'osservatore/bombardiere.\nLa cabina di pilotaggio era disposta in posizione sopraelevata per permettere maggiore visibilit\u00e0 al pilota; nella zona immediatamente posteriore si trovava la postazione del marconista che, in caso di necessit\u00e0, fungeva anche da mitragliere prendendosi cura della postazione ventrale. Un secondo mitragliere provvedeva alla postazione dorsale, disposta al di sopra della zona occupata dai serbatoi di carburante (della capacit\u00e0 di 1\u00a0810\u00a0L) e dal vano bombe.\nLe due semiali avevano il bordo d'entrata disposto immediatamente alle spalle della cabina di pilotaggio; bench\u00e9 la dimensione della radice fosse piuttosto ampia, la misura della corda si riduceva sensibilmente verso le estremit\u00e0. Ciascuna semiala era costituita da quattro sezioni e incorporava serbatoi di carburante (per una capacit\u00e0 complessiva di 1\u00a0425\u00a0L) e nella sezione della radice alare era presente un vano bombe che poteva ospitare un carico massimo di 200\u00a0kg di ordigni a caduta libera.\nLe semiali, a circa un terzo del loro allungamento, ospitavano le gondole dei motori: dapprima dotate di cappottatura NACA, negli esemplari di serie queste erano equipaggiate con carenature dalla conformazione del tutto originale, frutto del lavoro di Jean Mercier (principale responsabile del progetto dell'aereo fin dalla nascita). Nella parte posteriore delle gondole trovavano sistemazione le gambe principali del carrello d'atterraggio: caratterizzate da elementi monoruota sostenuti da due bracci tubolari, si ritraevano verso il posteriore con movimento diretto, fino alla totale scomparsa delle ruote all'interno dei rispettivi vani. Anche il ruotino posteriore era di tipo retrattile con alloggiamento nel cono posteriore della fusoliera.\nLa fusoliera terminava formando un cono di dimensioni relativamente ridotte, nella cui zona superiore era fissato l'impennaggio a doppia deriva: oggetto di modifiche fin dai primi voli, in quanto causa dei problemi di stabilit\u00e0 riscontrati sul prototipo, si caratterizzava per la disposizione degli stabilizzatori con angolo diedro negativo di 13\u00b0 e per l'insolita installazione delle derive, collegate agli stabilizzatori nella propria parte superiore.\nMotore.\nLimitando l'analisi agli esemplari effettivamente portati in volo, il LeO 45 venne dotato in primo luogo del motore radiale Hispano-Suiza 14AA: si trattava di un motore a 14 cilindri disposti a doppia stella, derivato dal Wright R-2600 di cui la Hispano-Suiza aveva acquisito la licenza di costruzione; sul prototipo LeO 45-01 vennero impiegati motori delle serie \"06\" e \"07\" (tra loro con movimento controrotante), capaci di sviluppare la potenza di circa 1\u00a0095\u00a0CV (pari a 805\u00a0kW).\nLo stesso velivolo, modificato come detto nelle cappottature dei motori, venne equipaggiato con una coppia di Gnome-Rh\u00f4ne 14N (serie \"20\" e \"21\", anche in questo caso tra loro controrotanti): invariata l'architettura (radiale a 14 cilindri) ed il sistema di raffreddamento (ad aria), la potenza erogata era leggermente inferiore, 1\u00a0045\u00a0CV (768\u00a0kW). La denominazione dell'aereo mut\u00f2 per questa modifica in LeO 451-01.\nGli esemplari realizzati in serie, tutti della variante LeO 451 poich\u00e9 non fu possibile completare gli ordini ricevuti a causa delle sorti del conflitto, erano equipaggiati con motori Gnome-Rh\u00f4ne 14N (indipendentemente serie \"38\" e \"39\" oppure \"48\" e \"49\").\nSolamente nel dopoguerra un lotto di 40 velivoli fu modificato mediante (tra le altre cose) la sostituzione dei motori con una coppia di Pratt &amp; Whitney R-1830: anche in questo caso radiale a 14 cilindri, il \"Twin Wasp\" era in grado di sviluppare circa 1\u00a0200\u00a0hp di potenza (pari a circa 895\u00a0kW).\nArmamento.\nIl carico offensivo trasportabile dal LeO 451 poteva arrivare ad un massimo di 2\u00a0000\u00a0kg di bombe: il vano bombe principale, limitando a 1\u00a0000\u00a0L il carico di carburante nel serbatoio in fusoliera, poteva contenere due bombe da 500\u00a0kg ciascuna e cinque da 200\u00a0kg; in alternativa, senza limitazioni al serbatoio principale, l'impiego dei vani bombe ricavati nello spessore alare consentiva di trasportare al massimo 400\u00a0kg di bombe.\nLa dotazione difensiva era costituita da una mitragliatrice MAC 1934M39 calibro 7,5\u00a0mm disposta sotto il muso, nella parte sinistra della fusoliera, sparante (fissa) in avanti e dotata di 300 proiettili; una seconda mitragliatrice dello stesso modello era alloggiata in una torretta ventrale retraibile in fusoliera, armata con 500 proiettili. In posizione dorsale era montato, comandato da una torretta vetrata retraibile, un cannone Hispano-Suiza HS.404 calibro 20\u00a0mm, sparante verso la coda del velivolo, dotato di 120 proiettili.\nImpiego operativo.\nFrancia.\nAllo scoppio della guerra i LeO 451 erano presenti in servizio operativo nei reparti dell'aviazione francese in numero esiguo (fonti tra loro discordanti indicano cinque o dieci esemplari). La riorganizzazione dei reparti prevedeva che dieci gruppi fossero riequipaggiati con i LeO 451 e pienamente operativi entro la fine di febbraio del 1940 ma a fronte di 270 velivoli necessari, a quella data le consegne effettive furono di 106 unit\u00e0, di cui solo poco pi\u00f9 della met\u00e0 effettivamente in condizioni operative.\nLe prime missioni dei LeO 451 riguardarono la ricognizione del territorio tedesco e proprio durante una di queste missioni un bimotore del \"Groupe de bombardement\" I/31 fu il primo di questo tipo a subire l'abbattimento, nello specifico ad opera della FlaK nel cielo di Euskirchen, il 6 ottobre del 1939, dopo essere stato danneggiato da un Messerschmitt Bf 109.\nAl momento dell'invasione tedesca, il 10 maggio 1940, l'Arm\u00e9e de l'air aveva ricevuto in consegna 222 bimotori LeO 451, dei quali 7 erano gi\u00e0 stati radiati per ragioni diverse mentre un centinaio erano in riparazione o in corso di modifica. Nella zona delle operazioni vi erano solamente due gruppi da bombardamento equipaggiati con i LeO 451 mentre altri due gruppi operavano con gli Amiot 143; altri cinque gruppi erano schierati nel settore delle Alpi, ma ancora parzialmente equipaggiati con i Bloch MB 210.\nIl giorno 11 maggio dieci bimotori LeO 451 dei GB I/12 (sei aerei) e GB II/12 (quattro) furono protagonisti di un attacco ad una colonna motorizzata tedesca, lungo la strada che unisce Maastricht e Tongeren. Dei nove velivoli che riuscirono a fare ritorno, uno solo era in condizioni di volare il giorno successivo. Nei giorni seguenti l'aeroporto di Persan-Beaumont, dal quale operavano i due \"Groupe de bombardement\" della \"12eme Escadre\" venne attaccato da dodici Heinkel He 111 e numerosi velivoli, tra cui alcuni ceduti da altri gruppi, andarono distrutti.\nIl 21 maggio, dopo 140 missioni durante le quali furono sganciate 120 tonnellate di bombe al prezzo di 41 macchine distrutte, i quattro gruppi che utilizzavano i LeO 451 furono trasferiti verso sud per una nuova riorganizzazione. Presto rientrati in azione, i reparti furono destinati ad azioni notturne, tra le quali si ricorda un attacco agli impianti della BMW di Monaco di Baviera e Augusta, vanificato dalle cattive condizioni atmosferiche.\nNel frattempo i gruppi impegnati nella \"Zona d'Operazioni Aeree delle Alpi\" operarono contro obiettivi italiani; in particolare viene indicata un'azione contro non meglio specificati bersagli militari nelle zone di Vado e Novi Ligure.\nLa criticit\u00e0 della situazione per le forze armate francesi richiese l'impiego di tutte le forze disponibili, determinando il rapido ritorno all'impiego diurno dei LeO 451; in ogni caso l'esito del conflitto appariva ormai evidente ed i primi reparti (due gruppi dell\"11eme\" e due della \"23eme Escadre\") ricevettero l'ordine di rischierarsi su basi situate nelle colonie del Nordafrica il giorno 17 giugno, tre giorni dopo la caduta di Parigi.\nIl 25 giugno 1940, data dell'entrata in vigore dell'armistizio franco-tedesco, rimanevano in madrepatria circa 180 bimotori LeO 451 dei quali solo 72 prontamente operativi. Circa 135 aerei erano invece in servizio presso reparti schierati in Nordafrica, suddivisi tra diversi gruppi da bombardamento; dei 452 esemplari completati prima dell'armistizio, circa 130 erano andati perduti.\nLa componente aeronautica della marina francese prese in carico complessivamente 13 esemplari del LeO 451, dei quali solamente 6 risultavano operativi nella \"Escadrille\" 1B; questa, di stanza in Marocco, ricevette i bombardieri nel corso del mese di giugno del 1940 troppo tardi per ogni impiego in combattimento.\nAlla fine della seconda guerra mondiale vennero inventariati 67 esemplari superstiti del LeO 451, di cui 22 recuperati nel territorio metropolitano e 45 in Nordafrica. Le condizioni di questi aerei non erano sempre ottimali ma per la propria rifondazione l'Arm\u00e9e de l'air necessitava di qualunque tipo di velivolo per cui la SNCASE ricevette una commessa per la rimessa in opera di un primo lotto di 14 aerei.\nDi questi velivoli, 11 furono utilizzati con la denominazione LeO 451E dalla stessa SNCASE e dall'Office national d'\u00e9tudes et de recherches a\u00e9rospatiales (ONERA), come laboratori volanti o lanciatori di armi sperimentali (come lo SNCASE SE-1500 o l'Arsenal 5501). I tre aerei rimanenti, vennero denominati LeO 455 e ceduti alla SNECMA che li utilizz\u00f2 per lo sviluppo del motore Gnome-Rh\u00f4ne 14R.\nUno degli esemplari rimasti in Nordafrica fu modificato, prevalentemente a causa della carenza di pezzi di ricambio: dotato di motori Pratt &amp; Whitney R-1830 \"Twin Wasp\" e di cabina adatta al trasporto di sei passeggeri, ebbe la denominazione mutata in LeO 453; a partire dal 1947 tale modifica fu estesa ad altri 39 esemplari che furono destinati a reparti adibiti al trasporto, prevalentemente nei territori delle colonie. Successivamente alcune di queste macchine vennero ulteriormente rivisitate ed adibite a compiti di ricerca e soccorso nelle file dell'A\u00e9ronavale. Altri esemplari ancora vennero utilizzati per rilevazioni di aerofotogrammetria per l\"Institut G\u00e9ographique National\" e denominati LeO 455 Ph\nProgressivamente dismessi dopo una lunga carriera operativa, gli ultimi due esemplari del bimotore della Lior\u00e9 et Olivier furono definitivamente radiati nel settembre del 1957 dopo essere stati dichiarati obsoleti.\nFrancia di Vichy.\nIn seguito alla firma dell'armistizio, le autorit\u00e0 tedesche stabilirono la riduzione del numero delle unit\u00e0 operative dell'Arm\u00e9e de l'air de l'armistice; di conseguenza, nel mese di settembre del 1940, i LeO 451 equipaggiavano solamente 7 gruppi da bombardamento.\nIn questo periodo i LeO furono oggetto di modifiche ai piani di coda (modificati con l'utilizzo di nuove derive) e nell'armamento difensivo (con l'aggiunta di due mitragliatrici MAC 1934M39 a fianco del cannone); le autorit\u00e0 tedesche autorizzarono anche la ripresa della produzione: il governo di Vichy ordin\u00f2 un nuovo lotto di 225 aerei, dei quali solo 102 furono completati prima del novembre del 1942.\nL'impiego in combattimento da parte dell'Arm\u00e9e de l'air de l'armistice riguard\u00f2 prevalentemente i cieli della Siria, ma si trovano riferimenti di raid su Gibilterra svolti il 23 e 24 settembre del 1940 come rappresaglia ad un attacco mosso da forze gaulliste alla citt\u00e0 di Dakar.\nCirca l'impiego dei LeO 451 da parte dei reparti della marina, in questo periodo le fonti indicano la sperimentazione, a partire dal giugno del 1942, di un'apparecchiatura analoga all'anello Mausi su uno degli esemplari in dotazione.\nNel corso dell'Operazione Torch i LeO 451 schierati in Marocco ed Algeria vennero inviati per contrastare le forze alleate sbarcate a terra l'8 novembre del 1942; anche in questo caso i bimotori LeO non poterono incidere sulle sorti del conflitto e tra il 10 e l'11 novembre le ostilit\u00e0 cessarono, secondo gli ordini dell'ammiraglio francese Fran\u00e7ois Darlan.\nMentre in Nordafrica i superstiti aerei francesi vennero presi in carico dalle forze di \"France libre\", in madrepatria (in esecuzione dell'Operazione Anton) le forze dell'Asse sciolsero le forze armate del regime di Vichy, sequestrando 94 LeO 451 (dei quali 9 non in condizioni di utilizzo).\nFrancia libera.\nInquadrati nel \"Groupe de bombardement\" I/25, nel gennaio del 1943 i LeO 451 vennero utilizzati per il trasporto di munizioni per le United States Army Air Forces per confluire, il mese successivo, nel neocostituito \"Groupement Mixte\" 8 alle dipendenze della Northwest African Tactical Air Force. In questo contesto i bimotori LeO portarono a termine oltre 80 missioni (prevalentemente di bombardamento notturno) contro obiettivi nemici in Tunisia.\nDopo la resa italo-tedesca sul territorio africano, alcuni reparti delle Forces a\u00e9riennes fran\u00e7aises libres furono riorganizzati e trasferiti nel Regno Unito dove, inquadrati nella Royal Air Force, furono dotati dei quadrimotore Handley Page Halifax. Altri, anche in questo caso dismessi i LeO 451 in favore dei Martin B-26 Marauder, presero invece parte alla Campagna d'Italia.\nPer quanto concerne la marina francese, la 4F \"Flotille\" fu destinata al pattugliamento costiero delle isole Canarie fino al luglio del 1943, dopo di che venne sciolta ed i suoi velivoli (tra cui alcuni LeO 451) raggruppati a Port Lyautey e destinati a compiti di collegamento e di addestramento.\nNel frattempo, a partire dai primi mesi del 1943, le autorit\u00e0 francesi crearono a Marrakech la \"Ecole d'Application du Personnel Navigant\", confluita poi nel \"Centre d'Instruction du Bombardement\" nel 1944; queste strutture addestrative furono equipaggiate con i LeO 451 fino al 1945.\nGermania.\nLa Luftwaffe non dimostr\u00f2 interesse particolare per il LeO 45 in veste di bombardiere; al contrario, a corto di aerei da trasporto, provvide inizialmente a far modificare presso gli impianti di Marignane due esemplari catturati nella variante definita per questa ragione LeO 451T. Le modifiche apportate consentivano di trasportare 17 soldati oppure 8 barili di carburante da 200 litri ciascuno.\nIl risultato ottenuto fu apprezzabile e la modifica venne estesa ad altri esemplari ma i dati reperiti sono discordanti: la Luftwaffe parrebbe aver impiegato 28 velivoli, ma si trova anche l'indicazione circa l'impiego di 40 esemplari di LeO 451T inquadrati nel \"Kampfgruppe zur besonderen Verwendung 700\", stanziato tra il marzo ed il maggio del 1943 presso l'Aeroporto di Parigi-Le Bourget. Ancora nel corso del 1943 la Deutsche Lufthansa avrebbe anche avanzato un ordine per 100 nuovi velivoli di questo tipo, per l'uso da parte della Luftwaffe.\nItalia.\nTra le \"prede di guerra\" prese in carico dalla Regia Aeronautica, figurano anche diversi esemplari di LeO 451: si trovano indicazioni relative all'assegnazione all'aviazione italiana di 66 aerei tra quelli sequestrati dalla Luftwaffe nel novembre del 1942; altre fonti indicano che al 31 luglio 1943 (decimati da frequenti problemi al carrello) fossero 27 gli esemplari ancora in carico ai reparti.\nGli aerei tuttavia furono impiegati essenzialmente per scopi di addestramento e non furono assegnati a reparti combattenti; risulta un solo tentativo di impiego presso il \"51\u00ba gruppo autonomo B.T.\" (di stanza presso l'aeroporto di Bologna-Borgo Panigale) che, condizionato dalla carenza di parti di ricambio e dalla ormai precaria organizzazione dei reparti, non port\u00f2 comunque ad operazioni belliche."}
{"id": "388524", "revid": "1924342", "url": "https://it.wikipedia.org/wiki?curid=388524", "title": "Turchia all'Eurovision Song Contest", "text": "La Turchia ha partecipato all'Eurovision Song Contest per la prima volta nel 1975. Ha vinto la manifestazione nel 2003, e dall'introduzione delle semifinali \u00e8 sempre arrivata in finale fino al 2010. L'anno dopo si ferma per la prima volta in semifinale, per poi conquistare l'anno dopo un settimo posto. \u00c8 assente dal 2013 in disaccordo con alcune regole dell'ESC su voto e presenza di alcuni paesi direttamente in finale. Conferma provvisoriamente il suo ritorno nell'edizione 2016 per poi annunciare definitivamente, mesi dopo, che il Paese sar\u00e0 nuovamente assente alla rassegna: nelle edizioni del 2016 e 2019, peraltro, il cantante turco Serhat ha preso parte alla competizione come rappresentante per San Marino.\nPartecipazioni.\nNOTE:\nStatistiche di voto.\nFino al 2012, le statistiche di voto della Turchia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:"}
{"id": "388525", "revid": "1543377", "url": "https://it.wikipedia.org/wiki?curid=388525", "title": "Centurione", "text": "Il centurione (in latino \"centurio\"; in greco \u1f11\u03ba\u03b1\u03c4\u03cc\u03bd\u03c4\u03b1\u03c1\u03c7\u03bf\u03c2, \"hekat\u00f3ntarchos\"; che Polibio definisce anche \"ordinum ductor\") era uno dei gradi della catena di comando nell'Esercito romano, a capo di una centuria, paragonabile ai moderni ufficiali di grado intermedio (come i capitani a capo di una compagnia o i tenenti a capo di un plotone).\nRuolo.\nComando, funzioni e qualit\u00e0.\nEcco come secondo Polibio dovevano essere i centurioni all'epoca della seconda guerra punica:\nOgni centurione comandava l'unit\u00e0 di base della legione, la centuria (gruppo di uomini che andava da 80 a 100 e fino a 160 in alcuni casi, anche se in alcune fonti si racconta di centurie di 300 unit\u00e0.). Le centurie erano associate per tradizione a due a due per formare i manipoli, in ognuno dei quali i due centurioni erano detti \"prior\" e \"posterior\". Secondo quanto racconta Polibio sembra che questo corrispondesse anche ad una precedenza nel comando, sulla base dello schieramento di fronte al nemico (prima o seconda fila). Il centurione \"posterior\" poteva, inoltre, sostituire il \"prior\" in caso di necessit\u00e0, poich\u00e9 come sostiene Polibio: \nE sempre con riferimento al manipolo, quando erano presenti entrambi i centurioni, quello che era stato eletto per primo comandava la parte destra del manipolo, mentre il secondo comandava la parte sinistra. Se invece non erano presenti entrambi, il solo rimasto era a capo dell'intero manipolo.\nGrado.\nIl grado pi\u00f9 elevato fra i centurioni di una legione era tenuto dal centurione del primo manipolo della prima coorte, che era detto \"primus pilus\" (il termine \"pilus\" non ha nulla a che fare con la lancia o con il \"pilum\", il giavellotto romano). Il \"primus pilus\" era l'unico dei centurioni ad accedere al gabinetto di guerra di una legione e per questo potremmo dire che \u00e8 l'unico ruolo assimilabile al concetto moderno di ufficiale. Secondo invece quanto racconta Polibio, al tempo della seconda guerra punica, il centurione che era stato scelto per primo, per ciascuna delle prime tre classi, entrava a far parte del consiglio militare.\nIn questa sezione elenchiamo i diversi gradi dei centurioni. Questo schema illustra quella che poteva essere l'organizzazione tattica delle varie centurie e delle varie coorti, riferite ai primi secoli dell'Impero romano, a partire dalla riforma augustea dell'esercito romano. Un aspetto molto interessante, che si evidenzia dalla lettura di questa lista, \u00e8 che restano validi alcuni termini, come \"princeps\" e \"hastatus\" che in epoca repubblicana indicavano precisamente i tre ordini della struttura manipolare, ma soprattutto la disposizione in \"triplex acies\" delle schiere durante la battaglia. Si cominciava cos\u00ec dal \"Decimus hastatus posterior\" (l'ultimo in graduatoria), fino al \"Primus pilus prior\" (il pi\u00f9 alto in grado tra i centurioni, all'interno della stessa legione romana). Il livello successivo a cui poteva aspirare, dopo che era congedato e ammesso all'ordine equestre, era quello di \"praefectus castrorum\".\nEsistono testimonianze della compresenza di due o, addirittura, tre centurioni nella stessa centuria, ma ancora non sono state accolte ipotesi a questa eccezione e non si conoscono eventuali implicazioni organizzative nella catena di comando.\nProvenienza.\nMolto spesso il centurione non proveniva dalla gavetta degli ordini inferiori: infatti, per molti giovani aristocratici, era il primo grado di una carriera militare. Non c'\u00e8 da stupirsi, infatti che i centurioni fossero giovani raccomandati e messi a capo di centurie senza alcuna esperienza bellica. L'efficienza dell'organizzazione militare romana era infatti garantita da una scuola militare di altissimo livello in grado di dare degli strumenti teorici sufficienti per debuttare e servire efficacemente in una legione addirittura come tribuno senza avere prima maturato alcuna esperienza.\nAltre tipologie di centurioni.\nTra i vari tipi di centurione presenti in letteratura citiamo il trecenario di cui non conosciamo esattamente il ruolo, ma che per lo pi\u00f9 si ritiene correlato alla guardia pretoriana, e il decurione equivalente al centurione, ma al comando di unit\u00e0 di cavalleria (vedi anche la voce Guardia Pretoriana).\nCon la riforma augustea dell'esercito romano, vi era anche il centurio classiarius, comandante di una nave della marina militare romana con cento \" miles classiarii\" (dopo il 70), equiparabile ad un normale centurione \"di terra\" anche in funzione della sua carriera militare (\"cursus honorum\"). Poteva infatti comandare una trireme.\nPosizione.\nI centurioni romani erano sempre posizionati in prima linea, per dare dimostrazione del proprio coraggio ed impeto ai propri soldati, ai fini del buon esito della battaglia, almeno dai tempi delle guerre puniche. I centurioni, infatti, erano posizionati sulla destra dello schieramento manipolare, pi\u00f9 tardi coortale. Posizione certamente assai rischiosa. Non a caso spesso al termine di aspri scontri, numerosi erano i centurioni caduti al termine della battaglia.\nCesare racconta un episodio curioso nel \"De bello Gallico\", una gara tra due valorosi centurioni:\nUniforme ed armamento.\nSebbene sia errato applicare il concetto di \"uniformit\u00e0\" tipico della marzialit\u00e0 moderna, il centurione si distingueva da alcuni elementi caratteristici, uno in particolare: la cresta posta sul suo elmo era disposta trasversalmente \"(Crista Transversa)\", ossia da sinistra a destra, contrariamente ai normali soldati (\"miles o milites\") che potevano indossarla in senso longitudinale, affinch\u00e9 nella mischia della battaglia i suoi legionari lo potessero individuare pi\u00f9 facilmente. Vi sono altri elementi, che potremmo erroneamente definire \"uniformologici\", derivanti dalla scultura, che tuttavia non sono di esclusivo uso dei centurioni: schinieri, lorica squamata o musculata, calcei e pterugi.\nUn altro elemento che si evidenzia dalla scultura, \u00e8 che molto spesso il centurione portava il gladio a sinistra invece che a destra come i normali legionari, questo potrebbe indicare che di norma i centurioni fossero sprovvisti di scudo.\nDurata della ferma e paga.\nMolti dei centurioni, sebbene la normale ferma militare (\"honesta missio\") durasse non pi\u00f9 di 20 anni fin dai tempi di Augusto, rimasero in servizio fino a 30-35 anni ed in un caso particolare, raccontato da un'epigrafe, si tramanda che un centurione di nome \"Lucius Maximius Gaetulicus\", percep\u00ec fino a 57 annualit\u00e0, un vero record.\nIl trattamento economico era poi particolarmente favorevole rispetto ai suoi sottoposti (dall'optio al semplice \"miles\"), oltre a beneficiare di un proprio alloggio, oltre ad essere esentato dal tributo della \"vacatio munerum\", imposto ai legionari che volevano essere esentati da servizi particolarmente pesanti. Il centurione, all'apice della carriera, raggiunto il grado di \"primus pilus\", poteva infine aspirare ad avere uno \"stipendium\" tra le venti e le trenta volte (in rari casi fino a sessanta volte) superiore a quello di un normale legionario.\nSimbolo del centurionato: \"vitis\" o \"bacillus viteus\".\nL'indubbio segno di comando del centurione, \u00e8 la \"vitis\", detta forse pi\u00f9 propriamente \"bacillus viteus\", simbolo dell'autorit\u00e0, ma soprattutto strumento punitivo, costituito da un bastone di legno di vite, elastico e nodoso per infliggere pi\u00f9 sofferenza.\nTacito racconta di un centurione, un certo Lucilio, il quale venne soprannominato dai suoi legionari \"cedo alteram\" (\"Datemene un'altra\") per il fatto che, quando bastonava un soldato, il \"Vitis\" si spezzava ed era costretto a urlare: \"Datemene un'altra!\".\nTardo impero.\nCon la riforma di Costantino e dei suoi successori la legione si trasform\u00f2 progressivamente in una unit\u00e0 tattica pi\u00f9 piccola di quella dei secoli precedenti e sembra che non fosse pi\u00f9 articolata in coorti. Con le coorti scomparve il grado di centurione e Vegezio menziona quello di centenarius come il suo omologo negli eserciti tardoimperiali. La riforma costantiniana non tocc\u00f2 per\u00f2 tutte le unit\u00e0; almeno alcune legioni limitanee sembra abbiano mantenuto una organizzazione simile a quella classica e si hanno accenni a figure di centurioni addirittura nelle legioni limitanee dell'Egitto bizantino dell'inizio del VII secolo.\nL'utilizzo nell'Italia fascista.\nIn Italia, il fascismo, tra i molti riferimenti simbolici tributati alla Roma antica, utilizz\u00f2 termini in uso nell'Esercito romano per la suddivisione delle proprie unit\u00e0 militari e paramilitari. Tra questi la centuria, che era una unit\u00e0 militare della Milizia Volontaria per la Sicurezza Nazionale corrispondente alla compagnia del Regio Esercito; al comando della centuria vi era il Centurione che corrispondeva al capitano del Regio Esercito.\nNel 1944, a seguito della proclamazione della Repubblica Sociale Italiana, il Partito Fascista Repubblicano (P.F.R.) si trasform\u00f2 in organismo di tipo militare costituendo il \"Corpo Ausiliario delle Squadre d'Azione delle Camicie Nere\" (D. Lgs. n. 446/1944-XXII della R.S.I.), organizzato su base provinciale nelle Brigate Nere, i cui componenti erano identificati formalmente con il termine \"camicie nere\".\nNella fase iniziale, nelle Brigate nere, non esistevano gradi in senso stretto, ma delle semplici cordelline indossate attorno alla spalla destra come indicatori temporanei di funzione di comando, legati al ruolo rivestito nell'operazione in corso, secondo il seguente schema:\nLe funzioni del centurione pertanto venivano svolte dal comandante di compagnia. A partire dal gennaio 1945, il sistema di gradi funzionali venne abbandonato e vennero istituiti gradi permanenti, analoghi a quelli della Guardia Nazionale Repubblicana e la denominazione del grado divenne quella di capitano, uguale a quella dell'Esercito Nazionale Repubblicano."}
{"id": "388529", "revid": "21371", "url": "https://it.wikipedia.org/wiki?curid=388529", "title": "Nazionale di calcio romena", "text": ""}
{"id": "388530", "revid": "599013", "url": "https://it.wikipedia.org/wiki?curid=388530", "title": "Levi Leipheimer", "text": "Professionista dal 1997 al 2012, ha vinto il Crit\u00e9rium du Dauphin\u00e9 Lib\u00e9r\u00e9 2006 (titolo successivamente revocatogli per doping) e il Tour de Suisse 2011, oltre alla medaglia di bronzo a cronometro ai Giochi olimpici 2008 di Pechino.\nCarriera.\n1997-2007: I primi anni.\nInizi\u00f2 la carriera da professionista nel 1997 con la squadra Comptel Data Systems-Colorado Cyclist. Si distinse negli anni 2000 e 2001 come gregario di Lance Armstrong alla US Postal Service. Il primo risultato di rilievo arriv\u00f2 proprio nel 2001, alla Vuelta a Espa\u00f1a: qui Leipheimer corse come gregario di Roberto Heras riuscendo a classificarsi terzo in classifica generale. Dopo tre stagioni alla Rabobank, nel 2005 pass\u00f2 alla Gerolsteiner; quell'anno, oltre a chiudere sesto al Tour de France, vinse il Giro di Germania con 31 secondi di vantaggio su Jan Ullrich.\nNel 2006 vinse il Crit\u00e9rium du Dauphin\u00e9 Lib\u00e9r\u00e9 ed annunci\u00f2 la sua partecipazione al Tour de France, stavolta con velleit\u00e0 di vittoria. La cronometro dell'8 luglio per\u00f2, lo allontan\u00f2 irrimediabilmente dalla vetta della classifica (oltre sei minuti il ritardo accumulato quel giorno) e la crisi nella tappa del 12 luglio gli impedirono di ottenere un piazzamento in classifica generale a Parigi: termin\u00f2 tredicesimo a quasi 20 minuti da Floyd Landis, vincitore (verr\u00e0 poi squalificato per doping) della corsa.\nNel 2007 torn\u00f2 a gareggiare per Johan Bruyneel, gi\u00e0 suo direttore sportivo ai tempi della US Postal Service, tra le file della Discovery Channel. Nel mese di febbraio si aggiudic\u00f2 il Tour of California, vincendo anche il prologo e la frazione a cronometro; in luglio corse quindi il Tour de France ove, pur schierato come gregario del futuro vincitore Alberto Contador, seppe classificarsi terzo a soli 31 secondi dalla maglia gialla, aggiudicandosi anche la cronometro di Angoul\u00eame al penultimo giorno.\n2008-2009: Astana.\nA seguito dello scioglimento della Discovery Channel, per la stagione 2008 Leipheimer segu\u00ec Bruyneel, Contador e altri sei ex compagni trasferendosi al team Astana. Con questa formazione trionf\u00f2 di nuovo al Tour of California, poi in maggio partecip\u00f2 al Giro d'Italia in appoggio a Contador (che vinse), chiudendo in diciottesima posizione. Dopo aver saltato il Tour de France per il mancato invito dell'Astana da parte degli organizzatori, il 13 agosto 2008 arriv\u00f2 terzo nella prova a cronometro su strada dei Giochi Olimpici di Pechino, conquistando la medaglia di bronzo.\nIn settembre, alla Vuelta a Espa\u00f1a, conquist\u00f2 entrambe le prove a cronometro e concluse la competizione al secondo posto assoluto, a soli 46 secondi dal vincitore, ancora Contador. Nonostante i favori del pronostico, complice l'assenza del favorito Fabian Cancellara, deluse invece nella prova a cronometro dei Campionati del mondo, disputata a Varese il 25 settembre, piazzandosi solamente quarto.\nTorn\u00f2 al successo nel febbraio 2009 aggiudicandosi una tappa a cronometro e la classifica generale al Tour of California; analogo risultato ottenne un mese dopo alla Vuelta a Castilla y Le\u00f3n. In maggio prese il via al Giro d'Italia lavorando \u2013 come gi\u00e0 fatto otto anni prima al Tour \u2013 come gregario per Lance Armstrong, appena rientrato alle corse. Nonostante i ruoli, in classifica riusc\u00ec a piazzarsi davanti al proprio capitano, ottenendo il sesto posto finale (quarto dopo le squalifiche di Danilo Di Luca e Franco Pellizotti).\nDal 2010: Team RadioShack e Omega Pharma.\nNel 2010 segu\u00ec nuovamente Bruyneel e Armstrong, in una squadra fondata da quest'ultimo, il Team RadioShack: quell'anno per\u00f2, oltre al tredicesimo posto al Tour de France, non consegu\u00ec risultati di rilievo. Nel 2011 invece, dopo aver vinto una tappa al Tour of California, fece suo il Giro di Svizzera superando Damiano Cunego nella cronometro finale per soli 4 secondi; si aggiudic\u00f2 poi anche il Tour of Utah e lo USA Pro Cycling Challenge in Colorado. Al termine della stagione, in vista dello scioglimento del Team RadioShack, si accas\u00f2 alla formazione ProTour belga Omega Pharma-Quickstep.\nAll'inizio del 2012 si aggiudic\u00f2 due tappe e la classifica generale del Tour de San Luis in Argentina; fu poi a lungo in lizza per vincere la Parigi-Nizza, tuttavia dovette ritirarsi nella penultima tappa a causa di una caduta. In aprile, mentre si stava allenando in vista del Giro dei Paesi Baschi, venne investito da un'auto riportando una contusione al polpaccio, ma nessuna frattura. Rientrato alle corse, concluse terzo al Tour de Suisse, sesto al Tour of Utah (con una vittoria di tappa) e terzo allo USA Pro Cycling Challenge.\nNell'ottobre 2012, dopo le confessioni rilasciate relativamente alle pratiche dopanti utilizzate quando correva con Armstrong, venne licenziato dalla sua squadra, la Omega Pharma-Quickstep. La USADA lo squalific\u00f2 dal 1\u00ba settembre 2012 al 1\u00ba marzo 2013, revocandogli inoltre tutti i risultati sportivi conseguiti dal 1\u00ba giugno 1999 al 30 luglio 2006 e dal 7 al 29 luglio 2007.\nNel maggio del 2013 annunci\u00f2 il ritiro."}
{"id": "388531", "revid": "62004", "url": "https://it.wikipedia.org/wiki?curid=388531", "title": "US Postal (ciclismo)", "text": ""}
{"id": "388563", "revid": "640277", "url": "https://it.wikipedia.org/wiki?curid=388563", "title": "Viking 1 Lander", "text": "Il Viking 1 Lander fu il modulo di terra della missione spaziale Viking 1, lanciata dalla NASA negli anni settanta del Novecento ed entrata in orbita attorno a Marte il 21 giugno 1976; si \u00e8 trattato di una delle sonde spaziali pi\u00f9 significative nella storia dell'esplorazione di Marte. Dopo una rapida ricognizione dei possibili luoghi di atterraggio operata dalla centrale operativa terrestre in base alle immagini ricevute dall'orbiter, la missione del lander era quella di discendere sulla superficie di Marte per dispiegare i suoi strumenti di analisi dell'atmosfera e del terreno.\nPrima del lancio, il lander venne custodito all'interno di un contenitore stagno per evitare il potenziale inquinamento dell'ambiente marziano con microrganismi di origine terrestre.\nStrumentazione di bordo.\nIl lander era costituito da una struttura portante in alluminio a forma esagonale, dai lati lunghi alternativamente 0,56 metri ed 1,09 metri, sostenuta da tre supporti collegati ai lati pi\u00f9 corti; i piedi dei supporti formavano un triangolo equilatero dal lato di 2,21 metri, sul cui lato si giacevano, visti dall'alto, i lati maggiori dell'esagono. La strumentazione era collocata al di sopra della struttura in alluminio.\nLa produzione di energia era assicurata da due generatori termici a radioisotopi contenenti plutonio-238, collocati ai due lati opposti della base del lander e protetti da schermi paravento. Ogni generatore aveva un'altezza di 28\u00a0cm, un diametro di 58\u00a0cm ed una massa di 13,6\u00a0kg ed era in grado di produrre 30 W di corrente continua a 4,4 volt. L'energia in eccesso era accumulata da quattro batterie ricaricabili in nickel-cadmio a 28 volt, da 8 amp\u00e8re-ora ciascuna.\nIl governo dello strumento durante la fase di atterraggio era assicurato da un propulsore monopropellente ad idrazina con 12 ugelli di fuoriuscita, disposte in quattro gruppi di tre, in grado di fornire una spinta massima di 32 N, e di regolare l'assetto, l'orientamento e la rotazione del lander. La parte finale dell'atterraggio prevedeva l'entrata in funzione di tre ulteriori propulsori ad idrazina, ciascuno con 18 ugelli (in modo da minimizzare la contaminazione del terreno), regolabili per fornire una spinta compresa fra 276 N e 2667 N. La massa totale di propellente al lancio era pari ad 85\u00a0kg, contenuti in due serbatoi sferici di titanio montati sui due lati opposti del modulo, al di sotto dei paraventi dei generatori a radioisotopi. La fase di discesa \u00e8 stata governata dallo stesso modulo grazie alla presenza a bordo di un inerziometro, di quattro giroscopi, di un aerodeceleratore, di un altimetro radar, di un radar preposto alla fase finale di discesa e all'atterraggio, e dei propulsori di controllo dell'assetto.\nLe comunicazioni erano assicurate da una trasmittente da 20 W in banda S e due amplificatori TWTA da 20 W. In prossimit\u00e0 di un estremo della base del lander era inoltre collocata un'antenna parabolica ad alto guadagno orientabile su due assi; infine, dalla stessa base si estendeva un'antenna omnidirezionale a basso guadagno in banda S. Entrambe le antenne consentivano le comunicazioni dirette fra il lander e la Terra. Un'ulteriore antenna UHF (a 381\u00a0MHz) consentiva le comunicazioni (a senso unico) con l'orbiter, attraverso una radiotrasmittente da 30 W. I dati erano archiviati su un registratore da 40 Mbit; il computer di bordo aveva una memoria di 6000 parole per archiviare le istruzioni di comando.\nApparecchi scientifici.\nLa strumentazione scientifica del lander mirava essenzialmente a studiare la biologia, la composizione chimica (organica ed inorganica), la meteorologia, la sismologia, le propriet\u00e0 magnetiche e fisiche e l'aspetto della superficie e dell'atmosfera marziana. Su uno dei lati maggiori della base erano montate due fotocamere di forma cilindrica orientabili a 360\u00b0; dal centro dello stesso lato si estendeva il braccio robotico finalizzato al prelevamento di campioni, dotato di un sensore di temperatura e di un magnete. Un'antenna meteorologica, dotata di sensori per rilevare la temperatura, la direzione dei venti e la loro velocit\u00e0, fuoriusciva dalla parte superiore di una delle tre gambe del lander. Dal lato opposto rispetto alle fotocamere, in prossimit\u00e0 dell'antenna ad alto guadagno, si trovavano un sismometro, un magnete e dei bersagli di prova per le fotocamere stesse. Un compartimento interno del modulo, protetto dalle variazioni delle condizioni esterne, era sede degli esperimenti di biologia e dello spettrometro di massa del cromatografo a gas. All'interno della struttura si trovava inoltre uno spettrometro a fluorescenza a raggi X. Un sensore di pressione era collegato al lato inferiore del lander. La massa totale della strumentazione scientifica era approssimativamente pari a 91\u00a0kg.\nSvolgimento della missione.\nDopo il lancio e un viaggio di 304 giorni verso Marte, l'orbiter ha iniziato ad inviare immagini del pianeta a partire da cinque giorni prima dell'ingresso in orbita. \nIl modulo spaziale del Viking 1 si inser\u00ec nell'orbita marziana il 19 giugno 1976 e il 21 giugno si stabilizz\u00f2 in un'orbita di 1513 x 33000\u00a0km, percorsa in 24.66 ore. Inizi\u00f2 la ricerca fotografica di luoghi candidati per l'atterraggio e il sito di discesa fu scelto in base a queste fotografie. Il lander e il modulo orbitante si separarono il 20 luglio alle 08:51 UT. Nel momento del distacco, il lander stava orbitando attorno al pianeta alla velocit\u00e0 di 4\u00a0km/s. \nI razzi del lander si accesero per farlo uscire dall'orbita fino ad allora percorsa. Dopo poche ore e a circa 300\u00a0km dalla superficie, il lander fu orientato per atterrare.\nParametri di atterraggio.\nSegue un prospetto dei dati relativi all'atterraggio del lander."}
{"id": "388580", "revid": "38120", "url": "https://it.wikipedia.org/wiki?curid=388580", "title": "Nou Camp", "text": ""}
{"id": "388582", "revid": "2730", "url": "https://it.wikipedia.org/wiki?curid=388582", "title": "Geografia della Germania", "text": "La Germania \u00e8 situata nell'Europa centrale ed \u00e8 compresa tra i 47\u00b016'15\" N di longitudine e 55\u00b003'33\" N di latitudine.\nL'estensione complessiva fra il punto pi\u00f9 settentrionale del paese e quello pi\u00f9 meridionale \u00e8 pari a 886 km.\nIl punto pi\u00f9 settentrionale \u00e8 situato sulla penisola di Ellenbogen sull'isola di Sylt, mentre il punto pi\u00f9 settentrionale sulla terraferma si trova sulla costa occidentale dello Schleswig-Holstein presso il Rickelsb\u00fcller Koog; il punto pi\u00f9 meridionale \u00e8 il Haldenwanger Eck situato nelle Alpi poco a sud di Oberstdorf (Baviera).\nIl punto pi\u00f9 occidentale \u00e8 nella Renania Settentrionale-Vestfalia nei pressi di Isenbruch, mentre quello pi\u00f9 orientale \u00e8 situato tra Nei\u00dfeaue-Deschka e Nei\u00dfeaue-Zentendorf in un'ansa del fiume Nysa \u0141u\u017cycka. Da est a ovest la distanza fra i due estremi \u00e8 di 656 km.\nIl territorio della Germania copre una superficie di 357.093 km\u00b2, di cui 349.223 km\u00b2 di terre e 7.798 km\u00b2 di superfici d'acqua. \u00c8 il settimo pi\u00f9 grande paese dell'Europa (quarto dell'UE). Di forma simile ad un quadrilatero, si estende dalle alte montagne delle Alpi a sud, fino alle coste del Mare del Nord e del Mar Baltico a nord, a est \u00e8 delimitata dalla confluenza dei fiumi Oder e Nei\u00dfe, mentre a ovest la delimitano il bacino e la valle del Reno.\nIl monte pi\u00f9 alto \u00e8 il Zugspitze, alto 2.963 metri, situato al sud della Germania, sulle Alpi.\nLe coste del mare del Nord sono pianeggianti, con dune sabbiose e fronteggiate da arcipelaghi. Quelle del mar Baltico hanno invece un profilo pi\u00f9 irregolare con numerose lagune che si insinuano in profondit\u00e0 nell'entroterra. Fronteggiano la costa le due isole di R\u00fcgen ed Usedom. Da un punto di vista geografico il territorio tedesco pu\u00f2 essere suddiviso in quattro zone ben distinte:\nDati generali.\nConfini.\nLa Germania confina a nord con la Danimarca (per 67\u00a0km), ad est con la Polonia (442\u00a0km), la Repubblica Ceca (811\u00a0km), a Sud con la Svizzera a sud-est con l'Austria (815\u00a0km senza contare la frontiera interna al lago di Costanza), (316\u00a0km compresa l'exclave di B\u00fcsingen ed escluso il lago di Costanza), a sud-ovest con la Francia (448\u00a0km), a ovest con il Lussemburgo (135\u00a0km) e con il Belgio (156\u00a0km) e a nord-ovest con i Paesi Bassi (567\u00a0km).\nLa lunghezza complessiva dei confini \u00e8 pari a 3.757\u00a0km.\nLo sviluppo costiero complessivo \u00e8 di 2.389\u00a0km isole comprese.\nSuperficie.\nL'unica \"exclave\" della Germania \u00e8 la localit\u00e0 di B\u00fcsingen situata sull'alto Reno e che appartiene al circondario di Costanza nel Baden-W\u00fcrttemberg. La superficie \u00e8 di 7,62 km\u00b2 e confina con i cantoni svizzeri di Sciaffusa, Turgovia e Zurigo.\nEsiste inoltre una cosiddetta enclave \"funzionale\", il Kleinwalsertal, una vallata dell'Austria raggiungibile, sia da terra sia per vie d'acqua, solo dalla Germania.\nMorfologia.\nDa un punto di vista morfologico il paese pu\u00f2 essere diviso in 4 macroregioni: l'area costiera, il bassopiano della Germania settentrionale, i rilievi centrali (Mittelgebirge) e l'area prealpina e alpina.\nL'area costiera affacciata sul mare del Nord \u00e8 caratterizzata dal Wattenmeer, una fascia costiera larga fino a 30\u00a0km fortemente influenzata dalle maree; la costa del Baltico \u00e8 caratterizzata invece da tre profonde baie in corrispondenza delle citt\u00e0 di Flensburg e di Kiel oltre alla baia di Meclemburgo, e dalla presenza di numerose isole.\nIl Bassopiano.\nNella parte settentrionale della Germania, a ridosso della costa e fino ai primi rilievi situati nel centro del paese si estende un'ampia fascia pianeggiante pi\u00f9 stretta verso ovest e che a est si allarga verso l'immensa pianura sarmatica.\nA ovest dell'Elba, nelle aree costiere del mare del Nord, il bassopiano \u00e8 completamente pianeggiante. \u00c8 caratterizzato da una stretta fascia sabbiosa costiera situata a livello del mare e formatasi laddove il progressivo accumulo di sabbia ha strappato la terra al mare e permesso alla vegetazione di ricoprire il terreno, questo particolare ecosistema simile ai Polder olandesi e caratterizzato da acquitrini e torbiere, \u00e8 detto \"Marsch\", in quest'area si trova il punto pi\u00f9 basso del paese, il Wilstermarsch situato a 3,5\u00a0m sotto il livello del mare. Muovendosi verso l'interno segue una zona pianeggiante di origine morenica e relativamente poco fertile detta geest.\nTutta quest'area ha un clima fortemente influenzato dal mare con abbondanti precipitazioni e frequenti nebbie, relativamente mite d'inverno con anomalie termiche positive che raggiungono anche i 20\u00b0 mentre d'estate le temperature corrispondono alle isoterme del parallelo.\nA est dell'Elba si ha una zona pianeggiante nella fascia costiera nella quale si trovano molti stagni detti \"Bodden\", segue un'area pianeggiante e una zona di origine morenica con rilievi che raggiungono i 200\u00a0m. In questa zona il ritiro dei ghiacciai ha formato delle aree con numerosi laghi come ad esempio la Mecklenburgische Seenplatte. Il clima risente in misura molto minore dell'influsso della corrente del Golfo e le temperature invernali sono rigide, muovendosi verso est il clima risente dell'anticiclone siberiano con inverni freddi e nevosi, estati calde e precipitazioni scarse.\nNella fascia centrale sono presenti diversi massicci montuosi di origine ercinica, isolati e con elevazioni che non superano i 1500\u00a0m s.l.m. che nel loro complesso vengono definiti in tedesco Mittelgebirge. I massicci pi\u00f9 noti sono il Massiccio Renano (di cui fanno parte il Taunus, l'Eifel, lo Hunsr\u00fcck), lo Harz, la Selva di Turingia, la Foresta Nera, il Giura Svevo, il Giura Francone, la Selva Francona, la Selva Bavarese, la Selva Boema, i Monti Metalliferi.\nA meridione, appena a sud del corso del Danubio, l'altopiano Svevo-Bavarese rappresenta la transizione fra i rilievi ercinici e le Alpi.\nPrealpi e Alpi.\nLa parte meridionale della Germania \u00e8 caratterizzata da una fascia prealpina che nella parte orientale d\u00e0 luogo alle aree geografiche delle Alpi dell'Algovia, delle Prealpi Bavaresi e di parte delle Alpi Settentrionali Salisburghesi. Qui, nei Monti del Wetterstein si trovano le montagne pi\u00f9 elevate del paese.\nMontagne.\nLe dodici montagne pi\u00f9 elevate del paese sono:\nIsole.\nNel Mar del Nord si allungano le Isole Frisone, una catena di isole basse e sabbiose che la Germania condivide con i Paesi Bassi e Danimarca; tra le isole del Mar Baltico la pi\u00f9 importante l'Isola di R\u00fcgen.\nMare del Nord.\nConsiderando lo sviluppo costiero moderato la Germania ha un consistente numero di isole.\nLe isole del mare del Nord sono per lo pi\u00f9 parte di arcipelaghi costieri. Si dividono in isole Frisone Settentrionali e isole Frisone Orientali. \nNel mare del nord si trovano inoltre l'isola di Helgoland e quella di Neuwerk che fa parte del Land di Amburgo.\nMar Baltico.\nLe isole del Baltico fanno parte della piattaforma continentale tedesca, sono di dimensioni maggiori rispetto a quelle del mare del Nord e hanno un territorio meno pianeggiante.\nL'isola pi\u00f9 grande e, nel contempo, la maggiore isola tedesca \u00e8 R\u00fcgen, seguita da Usedom il cui estremo orientale appartiene alla Polonia. Altre isole minori sono Poel e Hiddensee.\nIsole Interne.\nAlcuni laghi tedeschi hanno delle isole, le pi\u00f9 note sono le isole del lago di Costanza, Mainau, Lindau e Reichenau. Sono inoltre meta turistica le isole del Chiemsee, Herrenchiemsee e Frauenchiemsee.\nIsole principali \nIdrografia.\nFiumi.\nI fiumi della Germania appartengono a sei sistemi fluviali i cui bacini coprono quasi l'intera superficie del paese. I bacini sono Reno, Danubio, Elba, Oder, Weser e Ems. Il fiume pi\u00f9 lungo, e il secondo fiume pi\u00f9 lungo d'Europa, \u00e8 il Danubio, che attraversa la Germania per 647\u00a0km (su 2.888 complessivi).\nGli altri fiumi sfociano nel mare del Nord o nel mar Baltico: la Germania \u00e8 quindi attraversata dallo spartiacque europeo. Il fiume con il percorso pi\u00f9 lungo, in territorio tedesco, \u00e8 il Reno (865\u00a0km dei complessivi 1.320 del suo percorso).\nLaghi.\nI laghi tedeschi sono in gran parte di origine glaciale; la maggior parte dei laghi si trovano quindi ai piedi delle Alpi oppure in aree un tempo ricoperte dai ghiacci. Il lago principale \u00e8 il lago di Costanza che \u00e8 suddiviso fra Austria, Germania e Svizzera\nIl principale lago situato completamente in territorio tedesco \u00e8 il M\u00fcritz, che fa parte dell'area lacustre del Meclemburgo.\nLaghi principali"}
{"id": "388583", "revid": "1926649", "url": "https://it.wikipedia.org/wiki?curid=388583", "title": "Raffaele Costantino (1907)", "text": "\u00c8 stato il primo giocatore della nazionale Italiana ad aver ricevuto la prima convocazione senza aver fino ad allora esordito in Serie A e successivamente emulato da solo sei giocatori: Massimo Maccarone, Marco Verratti, Alex Meret, Nicol\u00f2 Zaniolo, Vincenzo Grifo e Sandro Tonali.\nCarriera.\nGiocatore.\nClub.\nDopo essere cresciuto nel Liberty Bari, nella stagione 1926-1927 venne scartato dal Foggia, dopo aver giocato solo due amichevoli, la prima vinta, contro la Bagnolese, e la seconda pareggiata 1-1, nel primo incontro assoluto dei rossoneri contro il Napoli. Nella sua carriera milit\u00f2 nel , squadra per la quale, a cavallo della Seconda guerra mondiale, fu anche allenatore, intervallato da un periodo di militanza nella Roma. Ha disputato cinque campionati di Serie A con la Roma e quattro con il Bari, totalizzando complessivamente 232 presenze e 58 reti in massima serie.\nNazionale.\nEntr\u00f2 tra gli \"osservati\" dell'allora commissario tecnico della nazionale, Augusto Rangone, gi\u00e0 nel 1928, quando Rangone and\u00f2 a vedere a Foggia il secondo derby d'Apulia della storia, finito 2-1 per i rossoneri. In tale occasione egli non pot\u00e9 visionare l'ala del Bari Costantino, perch\u00e9 alcuni dirigenti foggiani, sapendo che Costantino era militare di leva a Trani, contattarono un maresciallo che gli imped\u00ec di giocare.\nFu uno dei primi giocatori meridionali a giocare stabilmente nella nazionale italiana, a fianco di nomi come Giuseppe Meazza e Angelo Schiavio: ebbe il suo momento di gloria nel 5-0 dell'Italia alla grande Ungheria nel 1930, partita nella quale distribu\u00ec assist per la tripletta di Meazza e segn\u00f2 un gol, e che fu decisiva per la vittoria della Coppa Internazionale 1927-1930.\nTotalizz\u00f2 23 presenze in nazionale, in cui esord\u00ec il 1\u00ba dicembre 1929 in occasione di un match contro il Portogallo; 6 di queste furono disputate mentre militava nel campionato di Serie B.\n\u00c8 stato il primo calciatore italiano ad aver esordito in nazionale senza aver prima giocato nella massima serie del campionato italiano; dopo di lui gli unici ad aver eguagliato tale impresa sono stati Maccarone (nel 2002), Verratti (nel 2012), Zaniolo e Grifo (nel 2018), Meret e Tonali (nel 2019).\nFu il primo calciatore in grado di segnare una doppietta al forte portiere spagnolo Ricardo Zamora, a Bologna il 22 giugno 1930, in - (2-3).\nAllenatore.\nAllen\u00f2 a pi\u00f9 riprese il Bari in diversi campionati tra il 1939 e il 1951. Nella stagione 1946-1947 allen\u00f2 il , subentrando come penultimo in classifica a Pietro Andreoli. Dopo una sorprendente rincorsa alla salvezza, a causa di un torto arbitrale a Catanzaro venne condannato alla retrocessione in Serie C, arrivando al quattordicesimo posto in classifica.\nFu allenatore del Lecce in Serie B nei campionati 1947-1948 e 1948-1949, e in Serie C nel 1954-1955. Tra il 1951 e il 1954 allen\u00f2 l' con cui ottenne una promozione in Serie B. Segu\u00ec poi anche l'Andria e il Molfetta."}
{"id": "388586", "revid": "125989523", "url": "https://it.wikipedia.org/wiki?curid=388586", "title": "Grande Reggio", "text": "Il concetto di Grande Reggio - ovvero la Reggio Calabria che si estende da un capo all'altro tra le spiagge di Pellaro a quelle di Scilla - risale al 1927, quando vennero accorpati nel capoluogo quattordici comuni fino ad allora autonomi e che oggi sono quartieri e sobborghi periferici che, come allora, facevano parte dell'hinterland del centro cittadino e dell'intera area dello stretto calabrese.\nI motivi della conurbazione.\nSituazione demografica ed edilizia.\nDopo il terremoto del 1908, la forte ripresa della citt\u00e0 comport\u00f2 un continuo e progressivo sviluppo demografico-edilizio. Infatti il governo incentiv\u00f2 ogni iniziativa finalizzata a migliorare le condizioni sociali, igieniche e di viabilit\u00e0 della citt\u00e0 pi\u00f9 antica e popolosa della Calabria, incoraggiando lo sviluppo degli strumenti necessari alla gestione del traffico ed il commercio, quindi per lo sviluppo industriale.\nLa nuova citt\u00e0 tendeva infatti ad estendersi lungo il mare, avendo cos\u00ec pi\u00f9 facili le comunicazioni e pi\u00f9 agevoli i commerci. Gli abitanti delle zone montane e delle borgate confluivano verso la zona marina per farne centro dei propri affari. Le norme di ricostruzione antisismica non consentivano lo sviluppo in altezza ai nuovi fabbricati, per cui la nuova estensione della citt\u00e0 fu molto maggiore di quella antecedente al terremoto.\nDunque per vari motivi quali:\nla zona della citt\u00e0 compresa tra il mare e le vicine colline era gi\u00e0 totalmente edificata, trovandosi inevitabilmente compressa dai confini dei comuni limitrofi, i quali nel frattempo continuavano a vivere una vita propria indifferente ad ogni crescita urbanistica e sociale. Il territorio costiero risultava quindi chiaramente insufficiente al profondo sviluppo industriale, commerciale, civile e sociale della citt\u00e0 di Reggio.\nIl comune di Reggio prima della conurbazione.\nLa situazione della circoscrizione territoriale del comune di Reggio prima della conurbazione denotava, a causa degli avvicendamenti storici nei millenni, uno spazio che a monte si fermava alle pendici dell'Aspromonte, arrivando a forma d'imbuto al mare, e delineando una linea costiera di poco pi\u00f9 di 10\u00a0km, ben pi\u00f9 ridotta rispetto alla reale linea costiera dello Stretto.\nL'estensione territoriale di appena 7.751 ettari creando una rete di piccolissimi centri a nord e a sud, e comprimendo quindi il nuovo sviluppo urbano.\nTale territorio infatti non aveva, come gli altri importanti centri comunali, una delimitazione tracciata da confini determinati, quali normalmente sono i corsi di acqua, i monti e le valli.\nDando uno sguardo alla sponda opposta dello Stretto ci si poteva rendere conto che la citt\u00e0 di Messina, il cui territorio comprendeva 48 villaggi, formava una linea ininterrotta da Giampilieri a Capo Faro, per una distesa di 34\u00a0km, svolgendo il suo territorio lungo tutta la costa sicula dello Stretto, mentre l'altrettanto importante territorio della citt\u00e0 di Reggio Calabria guardava sino ad allora una ristretta parte del braccio di mare. Ci\u00f2 era dovuto al fatto che il territorio della zona calabra dello Stretto (da \"Torre Cavallo\" a \"Punta Pellaro\"), era costituito dai piccoli comuni di Gallico, Catona, Villa San Giovanni e Cannitello a nord, ed i territori dei comuni di Gallina e Pellaro a sud, che limitavano l'affaccio costiero della citt\u00e0.\nSi consider\u00f2 dunque che se questi comuni fossero stati compresi in quello di Reggio Calabria, sarebbe esistita uniformit\u00e0 territoriale lungo lo Stretto e tra i comuni di Reggio e Messina, permettendo di mettere in pratica il concetto che gli stretti, come i fiumi, tendono ad essere dominati da uno stesso centro demografico.\nI vecchi comuni limitrofi.\nIl territorio dell'antica citt\u00e0 di Reggio Calabria era compreso tra \"Torre Cavallo\" (Punta Cenide) e \"Punta Pellaro\" lungo la costa, mentre andava dall\"'Altipiano della Melia\" alle pendici dell'Appennino fino al \"monte Basilic\u00f2\" a quota 1.774 m nella zona montana, quindi si ricongiungeva al mare attraverso i campi di Reggio, Gallina e la \"Fiumara di Valanidi\", in prossimit\u00e0 di \"Punta Pellaro\".\nIn un territorio di 24.404 ettari sorgevano quattordici piccoli comuni, una fittissima rete attorno al grande centro, per\u00f2 senza possibilit\u00e0 di espansione, che costituiva un'evidente appendice artificiosa del capoluogo, prodotto di interessi particolaristici.\nPer conoscere anche sommariamente quali erano le condizioni demografiche, territoriali, finanziarie, economiche, industriali e commerciali di questo gruppo di comuni, \u00e8 necessario porre in rilievo per ciascuno brevi cenni corredati da elementi statistici desunti dai bilanci preventivi in quel periodo.\nL'ampliamento territoriale del Comune di Reggio Calabria.\nIl comune di Reggio Calabria avanz\u00f2 richiesta al \"Governo Nazionale Fascista\" che il suo territorio fosse ampliato in modo da comprendere i comuni di Cannitello, Villa San Giovanni, Campo Calabro, Fiumara, Catona, Sal\u00ecce, Villa San Giuseppe, Rosal\u00ec, Sambatello, Gallico, Pod\u00e0rgoni, Cataforio, Gallina e Pellaro.\nNella visione dei fautori, le favorevoli condizioni di clima e di posizione geografica nonch\u00e9 vaste risorse del suolo ed elementi di civilt\u00e0 e progresso, avrebbero potuto ben fruttare in uno spazio non ristretto; tali comuni avrebbero potuto trarre giovamento da un ampliamento ed accentramento ad una vasta organizzazione comunale intenzionata a favorire lo sviluppo urbano e sociale. La formazione di un'unica organizzazione comunale avrebbe cos\u00ec apportato notevoli vantaggi sia alla citt\u00e0 di Reggio che ai comuni aggregati; vantaggi di ordine morale, economico, finanziario, industriale, commerciale, sociale e demografico.\nLe motivazioni in supporto all'ipotesi furono:\nIl progetto della \"Grande Reggio\" ebbe avvio, ma non port\u00f2 i risultati sperati, ne fu causa il rapido distaccamento di Villa San Giovanni e dei centri limitrofi, che non ottennero i risultati promessi.Secondo quanto sostenuto da molti villesi (un esempio \u00e8 lo scritto \" La fine di un comune o meglio di un mandamento di dieci comuni\", lettera di protesta a Mussolini da parte del sacerdote Luigi Nostro), il progetto aveva causato nuove tasse e imposte da parte del maxi-comune, allontanato drasticamente la sede comunale, causando notevoli disagi agli abitanti periferici, e procurato numerosi licenziamenti di impiegati comunali dei vecchi municipi. Luigi Nostro sosteneva che i villesi dovevano pagare annualmente l'enorme cifra di un milione di lire e continuava dicendo che, secondo i suoi calcoli, con tutti gli altri comuni aggregati la cifra saliva a tredici milioni di lire, sempre annui, ma il capoluogo non riusciva ugualmente a pareggiare i bilanci, gravando sul bilancio dello Stato. Egli invocava quindi la fine di quella che chiamava una \u00abingiusta sudditanza\u00bb affermando: \nCon decreto governativo del 26 gennaio 1933 Villa San Giovanni torn\u00f2 a essere comune autonomo, comprendendo da quella data anche Cannitello, Campo Calabro e Fiumara. Nel 1947 Campo Calabro e Fiumara tornarono comuni autonomi.\nOggi, l'argomento \u00e8 tornatato ad essere dibattuto, con il riconoscimento di Reggio come Citt\u00e0 metropolitana e della sua corrispondente Area Metropolitana, oltre che sul progetto dell\"'Area Metropolitana dello Stretto\", che prenda atto di un'unica realt\u00e0 metropolitana data dall'integrazione delle due sponde dello Stretto.\nI nuovi scenari metropolitani per la citt\u00e0.\nNel 2009 grazie ad una legge del parlamento Reggio Calabria entra nel gruppo delle citt\u00e0 metropolitane.\nAgglomerato urbano dello stretto.\nL'area dello stretto, \u00e8 una conurbazione dovuta alla continuit\u00e0 urbana ed alla forte interazione sociale ed economica di alcuni comuni della Citt\u00e0 metropolitana di Reggio Calabria, disposti a ridosso della citt\u00e0 o lungo la sponda orientale dello Stretto di Messina. I comuni che formano quest'area sono uniti anche da accordi di collaborazione per espletare alcuni servizi di interesse sovracomunale.\nI comuni che rientrano nel circondario reggino dello stretto sono 15:\nL'area metropolitana secondo uno studio di settore.\nSecondo uno studio dell\"'Institut d'Estudis Regionals i metropolitans\" di Barcellona, che ha utilizzato e messo a confronto i risultati ottenuti da due diverse metodologie basate sui flussi pendolari (Functional Urban Regions-FUR e Dynamic Metropolitan Areas-DMA), l'area metropolitana reggina secondo la prima delimitazione (FUR) \u00e8 formata da 21 comuni (Bagaladi, Bagnara Calabra, Bova marina, Calanna, Campo Calabro, Cardeto, Condofuri, Fiumara, Laganadi, Melito P.S., Montebello Ionico, Motta S.G., Reggio Calabria, Roccaforte del Greco, Rogudi, S. Lorenzo, S.Roberto, Sant'Alessio in A., S.Stefano in A., Scilla, Villa S. Giovanni) e conta 267.527 abitanti; mentre secondo l'altra metodologia (DMA) \u00e8 formata sempre da 21 comuni (si sostituisce Bagnara C. con Palizzi rispetto alla precedente delimitazione) e conta 259.254 abitanti.\nDi seguito viene riportata la composizione della \"Functional Urban Region\" (FUR) individuata dalla ricerca\nRicerca dell'Universit\u00e0 di Barcellona"}
{"id": "388587", "revid": "116055878", "url": "https://it.wikipedia.org/wiki?curid=388587", "title": "Manipolo (storia romana)", "text": "Il manipolo, nella storia militare di Roma antica, era un'unit\u00e0 tattica della legione romana. Da questi nuclei combattenti, opportunamente addestrati e disposti in coeso e flessibile schieramento, durante l'et\u00e0 repubblicana nacque l'esercito manipolare, che fu l'arma vincente di Roma sui popoli con i quali entr\u00f2 in conflitto. \nEtimologia.\nIl termine manipolo, in latino \"manipulus\", deriva da mano (\"manus\") in quanto la primigenia insegna di queste formazioni, preesistenti alla fondazione di Roma, era costituita da una manata di fieno, fissata in cima a una pertica.\nStoria.\nPeriodo romano antico.\nDurante la seconda guerra sannitica, tra il 321 e il 315 a.C., Roma raddoppi\u00f2 la leva, passando da due a quattro legioni, divise ognuna in 30 manipoli, cio\u00e8 reparti di fanteria di ridotte dimensioni, fatti per muoversi in maniera molto dinamica. Ogni manipolo era composto da due centurie, ciascuna composta da 60-80 soldati. Ogni manipolo era comandato da un \"centurio prior\" (il comandante della centuria pi\u00f9 avanzata) ed un \"centurio posterior\" (il comandante di quella posta in seconda linea), a cui erano affiancati due \"optiones\".\nI manipoli erano a loro volta disposti su tre file a cui si aggiungevano i \"velites\" (40 per manipolo): \"hastati\", \"principes\" e \"triarii\". Nella tattica manipolare la prima linea (gli \"Hastati\") proteggeva la ritirata dei \"Velites\", la seconda aiutava la prima e cos\u00ec via; l'esercito romano era, quindi, molto pi\u00f9 manovrabile degli altri e riusciva a portare anche pi\u00f9 di un assalto, a differenza di quello degli avversari.\nSecondo la tradizione, la tattica manipolare fu introdotta nell'esercito romano da Marco Furio Camillo.\nIl manipolo rimase l'unit\u00e0 base dell'esercito fino alla seconda guerra punica, prima ancora della riforma di Gaio Mario, che cre\u00f2 una nuova unit\u00e0 detta \"cohors\", cio\u00e8 la coorte, ovvero l'unione dei tre manipoli di \"hastati\", \"principes\" e \"triarii\" inclusi i corpi di \"velites\", dove per\u00f2 tutti i soldati erano equiparati nella loro armatura.\nEpoca moderna.\nNell\u2019esercito piemontese del XVIII\u00b0 secolo il manipolo era l\u2019ultima suddivisione del reggimento. \nFascismo.\nIn Italia durante l'epoca fascista il manipolo costituiva il pi\u00f9 piccolo dei reparti della Milizia Volontaria per la Sicurezza Nazionale, comandato da un capomanipolo, da un sottocapomanipolo o da un aiutante, e corrispondente al plotone del Regio Esercito.\nIl Fascismo, tra i molti riferimenti simbolici tributati alla Roma antica, utilizz\u00f2 termini in uso nell'Esercito romano per la suddivisione delle proprie unit\u00e0 militari e paramilitari. Tra questi il \"manipolo\", lemma divenuto subito celebre perch\u00e9 citato da Mussolini durante il Discorso del bivacco, il suo primo discorso tenuto alla Camera dei deputati in veste di presidente del Consiglio il 16 novembre 1922, poco dopo la marcia su Roma."}
{"id": "388590", "revid": "14002", "url": "https://it.wikipedia.org/wiki?curid=388590", "title": "802.5", "text": ""}
{"id": "388592", "revid": "406204", "url": "https://it.wikipedia.org/wiki?curid=388592", "title": "Campionato europeo di calcio 1992", "text": "Il Campionato europeo di calcio UEFA 1992 (in svedese: 1992 UEFA fotbolls -EM), noto anche come UEFA EURO 1992 o Svezia 1992, fu la nona edizione dell'omonimo torneo, l'ultima disputatasi con 8 squadre.\nLa manifestazione sportiva, che si svolse in Svezia dal 10 al 26 giugno 1992, vide la vittoria della , la prima primo titolo nella sua storia calcistica.\nAntefatti.\nL'assegnazione del torneo al paese scandinavo avvenne il 16 dicembre 1988, con la Spagna sconfitta alla candidatura. La risult\u00f2 ammessa d'ufficio, mentre le restanti sette formazioni furono individuate dalla fase eliminatoria: , , , , , e . Gli avvenimenti politici dell'epoca sconvolsero tuttavia il destino di sovietici e slavi: i primi parteciparono sotto il nome di dopo la dissoluzione del precedente Stato, mentre i secondi furono squalificati per fatti bellici e sostituiti dalla (giunta seconda nel raggruppamento).\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nSorteggi.\nI sorteggio si effettuarono a G\u00f6teborg il 17 gennaio 1992. La nazionale svedese venne assegnata d'ufficio al Gruppo A, mentre la nazionale olandese fu inserita nel Gruppo B. Il sorteggio fu libero per le restanti sei nazionali.\nAvvenimenti.\nFase a gironi.\nNel primo girone, spicc\u00f2 l'eliminazione dell'Inghilterra: i britannici, quarti all'ultimo Mondiale, ottennero due pareggi prima di una sconfitta contro i padroni di casa. Analoga sorte tocc\u00f2 alla Francia, anch'essa capace di conquistare soltanto due punti: l'accesso alle semifinali interess\u00f2 svedesi e danesi, ripescati all'ultimo momento.\nL'altro raggruppamento fu invece vinto dai Paesi Bassi, con due punti di margine sui tedeschi (detentori del titolo mondiale); nella giornata conclusiva, la Scozia \u2014 subito eliminata \u2014 sconfisse nettamente gli ex sovietici impedendo loro la qualificazione.\nSemifinali e finale.\nIl primo incrocio oppose i campioni del mondo alla nazione ospitante, risolvendosi in una vittoria della \"Mannschaft\" per 3-2. L'altra sfida vide la Danimarca rinfrancare il proprio ruolo di \"outsider\", piegando ai rigori gli olandesi: l'errore decisivo fu di Marco van Basten, protagonista della finale della precedente edizione.\nL'atto conclusivo fu vinto proprio dai biancorossi, che, imponendosi per 2-0 sui tedeschi, si aggiudicarono il primo trofeo della loro storia.\nPremi.\nMigliori 11.\nFormazione dei migliori 11 giocatori del torneo, selezionata dalla UEFA:"}
{"id": "388593", "revid": "470510", "url": "https://it.wikipedia.org/wiki?curid=388593", "title": "Ptialina", "text": "Nell'apparato digerente si definisce ptialina un secreto delle ghiandole salivari umane in grado di svolgere un'azione amilasica (principalmente alfa-amilasica), permettendo una prima digestione dei carboidrati. Infatti la ptialina pu\u00f2 essere chiamata anche \"amilasi salivare\".\nI carboidrati sono trasformati in zuccheri pi\u00f9 semplici, fino alla sintesi del glucosio, fonte primaria di energia per il corpo umano .\nL'attivit\u00e0 alfa-amilasica varia in funzione del pH, presentando un andamento gaussiano con un picco massimo di attivit\u00e0 a pH intorno a 5.\nL'attivit\u00e0 dell'enzima inizia nel cavo orale, dove tuttavia \u00e8 limitata da un pH elevato e da un tempo di permanenza del bolo troppo breve, e si continua nello stomaco.\nIn questa sede, infatti, il bolo deglutito rimane per un tempo sufficiente affinch\u00e9 si raggiunga gradualmente e progressivamente il valore di acidit\u00e0 ottimale per la funzione enzimatica. Successivamente, per ulteriore acidificazione del contenuto gastrico, si ha inattivazione dell'amilasi. La ptialina provvede alla digestione chimica degli amidi, spezzandola in zuccheri pi\u00f9 semplici, mentre la digestione meccanica \u00e8 affidata ai denti, che sminuzzano il cibo e permettono una corretta digestione.\nLa digestione dei carboidrati si blocca nello stomaco, a causa dell'acidit\u00e0 dei succhi gastrici.\nViene completata nel piccolo intestino dove il pancreas secerne bicarbonato, che neutralizza l'acidit\u00e0 del contenuto gastrico, e l'enzima alfa-amilasi. La mucosa superiore del duodeno assorbe la maggior parte degli zuccheri alimentari semplici (monosaccaridi), prodotti dalla digestione dei carboidrati assunti nel corpo.\nIn termini pi\u00f9 scientifici ptialina \u00e8 definito un enzima idrolitico presente nella saliva, che scinde i polisaccaridi complessi (amido, glicogeno), trasformandoli in polisaccaridi a struttura pi\u00f9 semplice (destrine), i quali vengono poi ulteriormente idrolizzati nell\u2019intestino; agisce in ambiente neutro o debolmente acido, alla temperatura di circa 37\u00a0\u00b0C e in presenza di sali"}
{"id": "388594", "revid": "1803", "url": "https://it.wikipedia.org/wiki?curid=388594", "title": "Falce (araldica)", "text": "La falce in araldica \u00e8 simbolo di \"lavoro operoso\", nella sua veste di strumento agricolo, ma anche di \"punizione\" perch\u00e9 Zaccaria disse che la falce che aveva visto serviva a punire i ladri ed i falsi testimoni. La falce \u00e8 stata spesso assunta nello stemma da chi aveva fatto in un solo giorno grande strage di infedeli.\nPosizione araldica ordinaria.\nLa falce si rappresenta con il manico a sinistra e la lama posta in alto e rivolta a destra. \nAttributi araldici.\n\"Manicata\" \u00e8 la falce con il manico di smalto diverso."}
{"id": "388595", "revid": "125628607", "url": "https://it.wikipedia.org/wiki?curid=388595", "title": "Castello di Milazzo", "text": "Il castello di Milazzo conosciuto anche come Cittadella fortificata di Milazzo, si trova a Milazzo, in provincia di Messina.\nLa fortezza, e tutta l'area compresa nell'ampio recinto delle mura spagnole (citt\u00e0 murata e borgo antico), oggi di propriet\u00e0 comunale, costituisce la pi\u00f9 estesa cittadella fortificata esistente in Sicilia con una superficie di 7 ettari e oltre occupati da edifici.\nStoria.\nLa fortificazione sorge sulla sommit\u00e0 meridionale della penisola di capo Milazzo e sovrasta il Borgo antico di Milazzo. L'insieme dei manufatti e dei sistemi difensivi costituiscono propriamente la \"Cittadella Fortificata\", altrimenti nota come Citt\u00e0 Murata, i cui principali nuclei abitativi che la compongono sono posti a ridosso delle scoscese pareti nord-occidentali del rilievo.\nI manufatti in ordine cronologico seguono uno sviluppo piramidale e concentrico verso il basso, al vertice \u00e8 posta la parte pi\u00f9 antica e via via verso il basso e digradanti verso l'esterno a levante, le varie sovrapposizioni identificabili negli stili delle architetture tipiche delle varie dominazioni. La necropoli e le aree che costituiscono l'agglomerato o i \"castrum\" sono ubicati nelle zone pianeggianti della Cittadella:\nNucleo preistorico.\nNella parte settentrionale dell'area del castello \u00e8 presente una necropoli del neolitico, et\u00e0 di \"Thapsos\". Il commercio della pomice e dei derivati dell'ossidiana d'origine vulcanica utilizzati come schegge, punte di frecce e di lance, lame, congiuntamente all'amena posizione, la fertilit\u00e0 dei territori favorisce l'insediamento delle prime comunit\u00e0 in epoca preistorica grazie agli scambi con le Isole Eolie a settentrione, con la popolosa area dello Stretto di Messina a levante e con le localit\u00e0 del Golfo di Patti a ponente.\nAllo stato attuale, a parte i ritrovamenti di primitivi insediamenti dovuti alle campagne archeologiche di scavi, ai rinvenimenti occasionali stimati alla Cultura dell'Ausonio I e II e all'Et\u00e0 del bronzo medio in zona Sottocastello, i monumentali manufatti difensivi - abitativi visibili e pi\u00f9 antichi sono riconducibili alla dominazione araba. Tali vestigia altomedievali presenti nell'area sommitale della rocca pertanto non precludono o escludono l'esistenza anteriore o l'inclusione o la sovrapposizione di preesistenti fortilizi, torri d'avvistamento o luoghi di culto pagani risalenti a epoche pi\u00f9 remote.\nInsediamento greco-siceliota e romano.\nIn epoca classica la citt\u00e0 \u00e8 formata dalla zona portuale, dall'acropoli dell'antica subcolonia \"Mylai\" presso la Rocca adibita a \"emporion\", il \"phrourion\" e da numerosi villaggi satelliti. Diodoro Siculo nelle sue cronache narra l'assedio e la conquista degli ateniesi.\nSotto Dionisio I tiranno di Siracusa, la rocca \u00e8 conquistata dai messinesi. Agatocle con la sua flotta, scaccia gli occupanti e s'insedia appropriandosene. Gerone II assale Mylai, costringe i difensori del castello alla resa, imprigiona 1500 occupanti, muove contro i mamertini comandati da Cione, sconfiggendoli nella Battaglia del Longano.\nLe prime notizie storiche documentate risalgono per\u00f2 all'et\u00e0 imperiale che narrano della citt\u00e0 definita \"Oppidum Mylae\" quale attivo porto sul mar Tirreno, le cui acque sono teatro dell'epica Battaglia di Milazzo del 260 a.C. e la Battaglia di Nauloco del 36 a.C. condotta per dissidi interni tra Augusto col fedele Marco Vipsanio Agrippa contro Sesto Pompeo Magno Pio. Dall'evento deriva il motto civico \"Aquila mari imposita \u2013 Sexto Pompeo superato\". Al \"castrum\" sulla rocca si contrappongono gli insediamenti urbani ubicati a valle nella zona portuale.\nDai bizantini all'Emirato di Sicilia.\nIn epoca bizantina \u00e8 riconfermata la centralit\u00e0 del \"castrum\" presso la Rocca come fulcro politico amministrativo. Del VII secolo \u00e8 la primitiva Cattedrale ai piedi della Rocca fortificata, nell'area corrispondente all'odierno quartiere di San Papino.\nDurante la battaglia di Milazzo dell'888, nel vano tentativo di recuperare la citt\u00e0 e il possesso della rocca da parte della flotta e armate bizantine, furono prese le navi dei R\u00fbm e uccisi 5000 uomini.\nTra il 836 e l'837 un primo tentativo di conquista \u00e8 effettuato dall'armata di al-Fadl ibn Ya\u02bfq\u016bb sostituito a settembre da un nuovo governatore, il principe aghlabide Ab\u016b l-Aghlab Ibr\u0101h\u012bm b. \u02bfAbd All\u0101h b. al-Aghlab, cugino dell'emiro Ziy\u0101dat All\u0101h. La flotta musulmana, condotta da al-Fadl ibn Ya\u02bfq\u016bb, devasta le Isole Eolie, espugna diverse fortezze sulla costa settentrionale della Sicilia, tra cui la vicina fortificazione di Tyndaris, come riferisce Michele Amari. Nel 843, Le truppe del condottiero Fadhl Ibn Gi\u00e0far radono al suolo il \"castrum\" bizantino e le costruzioni sommitali..\nEpoca del Regno di Sicilia.\nAi nobili del fedeli al Gran Conte Ruggero intervenuti nella riconquista della Sicilia \u00e8 affidata la propriet\u00e0 dei territori del Vallo di Milazzo (\"tenim\u00e9nto\") ovvero il versante settentrionale dei Peloritani compreso tra la penisola di Milazzo e lo spartiacque coi monti Nebrodi, con affido delle castellanie annesse. Infatti Raimondo Berengario III di Barcellona, genero di Roberto il Guiscardo essendo sposo della figlia Matilde d'Altavilla, contessa di Barcellona di Catalogna, \u00e8 discendente Goffredo II Borrell, capostipite della Contea di Barcellona. Quest'ultimo \u00e8 figlio di Goffredo il Villoso, considerato il fondatore della Catalogna.\nGli Altavilla costruirono il \"donjon\" normanno, successivamente ampliato dagli svevi. \u00c8 caratterizzato dalla presenza di torrioni sul fronte di ponente, quello centrale dall'aspetto massiccio e imponente \u00e8 denominato \"Torre Normanna\", quello all'estremit\u00e0 meridionale \"Torrione del Parafulmine\".\nIl viaggiatore e cronista arabo Muhammad al-Idrisi document\u00f2 la grande fortificazione nel 1150. Alla forte rocca della \"Mil\u00e2\u1e63\" araba il poeta Ibn Qal\u0101qis dedic\u00f2 i versi:\nIl castello di \"Federico II\". L'ingresso del primitivo nucleo del castello costituito da un portale ogivale di chiara fattura sveva del XIII secolo, \u00e8 inserito nell'addizione muraria aragonese, formata da una serie di torrioni tondi del XIV secolo. Le torri presentano una decorazione circolare costituita da tarsie laviche, inoltre sono presenti sagome stilizzate di tre tori che sovrastano la decorazione superiore del portale.\nL'architetto di Federico II di Svevia, Riccardo da Lentini, \"praepositus aedificiorum\", ovvero supervisore delle fabbriche regie, come si evince dalla corrispondenza datata 1239, dirige i lavori. Tra le dimore predilette del sovrano quando in Sicilia voleva essere lontano dalla convulsa vita di corte palermitana nel Palazzo dei Normanni.\nDurante il regno federiciano \u00e8 avviato un censimento dei castelli e con il decreto \"Statutum de reparatione castrorum\" (1231 - 1240), si prevede la loro ristrutturazione e manutenzione a carico dei cittadini.\nIl castello \u00e8 inserito nel Castra exempta redatto per volont\u00e0 dell'Imperatore Federico II con la collaborazione di Pier della Vigna stilato nel 1239. In esso non compaiono i palazzi e le residenze di caccia e svago, le \"domus solaciorum\", di pertinenza comunque regia e soprattutto alcuni siti molto noti, spesso sotto il controllo della Curia, che all'epoca non erano ancora stati costruiti o ultimati.\nIl corpo principale della costruzione superiore, al quale si accede mediante una scala a gradoni incassata fra la \"Torre Normanna\" e le \"Segrete\", \u00e8 costituito da una serie di ampi vani delimitati a meridione dal \"Torrione del Parafulmine\", l'ambiente principale \u00e8 denominato \"Sala del Parlamento\"\". Sul finire del 1295 all'interno della grandiosa sala si riunisce una sessione itinerante del Parlamento siciliano dopo i moti dei Vespri siciliani presieduta da Federico III di Sicilia o di Trinacria. Nella fattispecie l'\"\"Assise del Real Parlamento di Sicilia\" \u00e8 dettata da motivi bellici derivanti dalla congiura ordita da Giacomo II d'Aragona nei confronti del fratello monarca di Sicilia, tema del contendere la cessione dell'isola agli Angioini per alto tradimento. La sala presenta una serie di poderosi archi di stile orientale, monofore, maestosi portali, particolare \u00e8 la presenza di un monumentale camino.\n\u00c8 completata la cinta comprendente otto torrioni e i muri di raccordo della piazza d'armi, nel sottosuolo \u00e8 presente una capiente cisterna.\nCinta muraria aragonese. Fu dimora prediletta di Federico III di Sicilia e del fratello Giacomo II d'Aragona, nel periodo in cui era Re di Sicilia. Durante le Guerre del Vespro, la fortezza rientra nuovamente nelle mira di Carlo II d'Angi\u00f2 ma, il tentativo d'assalto frutto della congiura ordita da Giacomo II d'Aragona, \u00e8 arginato con la Battaglia di Capo d'Orlando del 1299. La vicenda \u00e8 legata alla Sala sede dell'\"Assise del Real Parlamento di Sicilia\"\".\nVespri Siciliani: assedi e tumulti. Nell'arco temporale che intercorre tra l'Assedio di Messina, la Pace di Caltabellotta, la Pace di Catania e il Trattato di Avignone, in ambito peloritano si assiste a lotte intestine tra fazione latina e catalana, capeggiate rispettivamente dalle potenti famiglie Chiaramonte, Palizzi, Rosso, Ventimiglia e Alagona, Aragona, Peralta.\nMilazzo e il suo castello furano assaltati il 24 giugno 1282 da una consistente flotta armata di proveniente dalla Calabria. Acquartieratisi in loco, sferrarono l'assedio di Messina, dove furono prontamente respinti dalle truppe di Pietro III d'Aragona che il 22 settembre rioccup\u00f2 la fortificazione milazzese.\nL'iniziale disputa tra Giacomo e Federico III, le successive combinazioni matrimoniali tra componenti di fazioni contendenti, l'entrata in scena di personaggi filo angioini, le cospicue somme di denaro volte a corrompere elementi di coalizioni, degenerarono in guerra civile grazie appunto alle posizioni altalenanti di personalit\u00e0 che parteggiavano e tramavano ora per l'una, ora per l'altra corrente, salvo poi tornar fedeli alla vecchia causa. I componenti di Casa d'Aragona, invisi alla potentissima famiglia Chiaramonte, sono costretti a dimorare nelle fedeli roccaforti di Messina e Catania, e governare con sessioni itineranti del Parlamento Siciliano tenute anche a Taormina, Patern\u00f2.\nNegli anni successivi, Ludovico di Sicilia invi\u00f2 l'esercito regio contro i Chiaramonte, sfidandoli sulla piana di Milazzo. Solo nel 1350 si arriv\u00f2 ad un compromesso di pace. Il breve regno di Ludovico d'Aragona culmin\u00f2 con la morte del sovrano causa epidemia di peste nera. Le sorti della corona furono rette dalla vicaria abadessa Eufemia d'Aragona, reggente del Regno a favore del fratello Federico IV di Sicilia. Le tensioni fra le parti si allentarono solo con l'uccisione e morte del filo angioino Nicol\u00f2 Cesareo, e con esse si concluse la temporanea egemonia di Milazzo sugli altri centri del Vallo (Castroreale, Monforte, Santa Lucia), preludio allo smembramento del territorio.\nSotto il mandato di Alfonso il Magnanimo \u00e8 aggiunta la cinta muraria formata da cinque robuste torri cilindriche che sormontano ciclopiche scarpe troncoconiche raccordate da muraglioni merlati con lo scopo di prevenire futuri attacchi. Le due torri semiaccostate poste a settentrione incorniciano la primitiva porta sveva sormontata dalle insegne della Corona d'Aragona. Lo stemma, un rombo marmoreo, raffigura l'aquila di San Giovanni che regge lo scudo della Spagna unificata con gli emblemi araldici degli antichi regni di Castiglia, Aragona, Leon, Navarra e Granada. Analogo stemma incorniciato da un rilievo lavico \u00e8 inserito sul portale d'ingresso alla \"Piazza d'Armi\". Un sesto torrione \u00e8 posto in posizione pi\u00f9 arretrata, esso definisce un percorso obbligato strategicamente controllato.\nNel 1630 il Torrione meridionale \u00e8 denominato \"Torrione della Cisterna\", pur mantenendo elementi di caratteri difensivo \u00e8 stato trasformato in serbatoio d'acqua.\nEpoca del Viceregno di Sicilia.\nIl nucleo abitativo collocato nella parte pianeggiante della rocca \u00e8 difeso dall'imponente Cinta muraria spagnola a partire dal 1523. I torrioni con base troncoconica a scarpa sono aggiunti durante la dominazione spagnola dell'Imperatore Carlo V, opera del vicer\u00e9 di Sicilia Ettore Pignatelli e del successore Lorenzo Su\u00e1rez de Figueroa y C\u00f3rdoba, duca di Feria. Dell'importanza del castello nel XVI secolo ne sono testimonianza i vari e importanti architetti succeduti alla direzione dei vari cantieri: Pietro Antonio Tomasello di Padova, Antonio Ferramolino, Orazio del Nobile, Camillo Camilliani, Tiburzio Spannocchi, Carlo Maria Ventimiglia e Pietro Novelli, quest'ultimo verosimilmente pi\u00f9 impegnato in ambito civile e artistico nella definizione dei quartieri di San Papino e di San Gennaro Superiore, e militare con la costruzione di baluardi e fortificazioni varie, nel biennio 18 aprile 1643 - marzo 1645.\nLa grande opera difensiva o fortificazione alla moderna consta di baluardi o bastioni: poligonali (triangolari a \"vanga\") o ad \"asso di picche\" (con \"orecchioni\"), batterie, cortine: muri rettilinei, contrafforti, gallerie, garitte di vedetta, merlature, polveriere e santabarbara, ponte levatoio, rivellini di \"mezzaluna\" e di \"controguardia\".\nLa continua caccia ai fratelli Ishak, Elias, \u02bfAr\u016bj e Khayr al-Din Barbarossa (1543), al temibile Dragut (1563), sono eventi che anticipano la Conquista di Tunisi e la trionfale campagna culminata con la Battaglia di Lepanto.\nLe scorrerie su isole, coste e insediamenti interni, si susseguono a ritmi incalzanti. Come si evince dal \"Registro\" delle attivit\u00e0 militari di Milazzo dell'anno 1554, per tale motivo le cittadine di Tripi, Montalbano, Novara di Sicilia, Furnari, Castroreale, Santa Lucia del Mela, Condr\u00f2, San Pier Niceto, Monforte San Giorgio, Rometta, Rocca, Maurojanni, Venetico, Bauso, Saponara, dovevano inviare un contigente di milizie al Castello di Milazzo e predisporre guardie lungo il litorale di competenza. Infatti, all'avvistamento di imbarcazioni non identificate, tanto nel golfo di Patti che nel golfo di Milazzo, il capitano d'armi dava disposizioni al sergente maggiore di fare segnali di fuoco e fumi, al castellano spettava il compito di sparare tre colpi di cannone. Le procedure rientravano nel complesso sistema d'azioni di prevenzione e difesa del territorio attraverso la fitta rete di castelli e torri d'avvistamento costiere e collinari.\nLe continue scorrerie e incursioni barbaresche fanno nel 1571, di Milazzo e Messina porti base per la raccolta delle navi dell'armata cristiana nella Battaglia navale di Lepanto.\nTra il 1674 e il 1676, con Rivolta antispagnola di Messina, il Castello \u00e8 importante piazza d'armi e quartier generale del vicer\u00e9 don Francesco Bazan y Benavides, marchese di Bajona, che attende la resa della citt\u00e0 ribelle con Gregorio Carafa, l'ausilio militare dell'Ordine Gerosolimitano e del nipote di quest'ultimo Carlo Maria Carafa (1651-1695), IV Principe della Roccella. Assieme al suo predecessore Claude Lamoral, I principe di Ligne, \u00e8 avanzata richiesta al governo spagnolo che le fortificazioni fossero adeguatamente risarcite. Durante gli avvenimenti le azioni politiche sono svolte dal vicer\u00e9 Fadrique \u00c1lvarez de Toledo y Ponce de Le\u00f3n, marchese di Villafranca.\nTra gli architetti spicca la figura dell'ingegnere militare fiammingo Carlos de Grunenbergh incaricato per il ripristino delle fortificazioni delle piazze di Milazzo e Agosta.\nGli edifici della cinta muraria.\nCittadella Nuova.\nRegnante Filippo V, vicer\u00e9 e cardinale Francesco del Giudice, fu completata la \"Cortina dai Cappuccini\" attraverso \"Porta Alemanna\", la costruzione di \"Porta San Gennaro\", e il \"Rivellino Giudici\" demolendo la \"Porta San Papino\". Nel 1722 il vicer\u00e9 Gioacchino Fern\u00e1ndez Portocarrero, conte di Palma, promosse la ricostruzione di tutti i manufatti.\nEdifici religiosi:\nPiazzaforte savoiarda e tedesca.\nNel 1713, Il castello \u00e8 base per le armate austro - piemontesi contro gli attacchi spagnoli capitanati dal Vicer\u00e9 Jean Fran\u00e7ois de Bette III Marchese di Lede.\nDal 1718 al 1720, nella \"guerra di successione\" il presidio del castello, composto di truppe inglesi, tedesche e olandesi, resiste valorosamente all'assedio da parte spagnola: la battaglia di Milazzo e quella di Francavilla vanno inserite nel contesto dei conflitti contro la Quadruplice alleanza combattuti dal regno di Spagna contro Inghilterra, Francia, Austria e Paesi Bassi per il predominio sul mar Mediterraneo. Con il trattato dell'Aia l'isola passa da Vittorio Amedeo II a Carlo VI d'Asburgo, termina la parentesi savoiarda e inizia la dominazione austriaca fino al 1734.\nEpoca del Regno di Sicilia durante la dinastia dei Borbone.\nDal 1805 al 1815, diviene piazzaforte inglese nel corso delle guerre napoleoniche, e ospita flotta e truppe a difesa di Ferdinando riparato con la corte borbonica nella reggia di Palermo. A questo periodo risale il rinvenimento della gabbia metallica coi resti dell'irlandese Andrew Leonard durante gli scavi effettuati nel 1928.\nLa Cittadella borbonica.\nNel 1820 l'armata napoletana comandata dal generale Florestano Pepe inviata in Sicilia per sedare i moti separatisti muove dalla cittadella di Milazzo a Palermo.\nDurante i moti risorgimentali della Rivoluzione siciliana del 1848 Milazzo \u00e8 al centro degli avvenimenti legati all'assedio e all'eroica difesa di Messina, ma cade, occupata dal generale borbonico Carlo Filangieri il 9 settembre.\nIl 20 luglio 1860 la citt\u00e0 di Milazzo rappresenta l'ultimo baluardo borbonico prima della conquista di Messina e la definitiva cacciata dalla Sicilia dei Borbone di Napoli. La popolazione ormai stremata ma, rinvigorita dai successi delle imprese Garibaldine, appoggiata dal concreto aiuto delle popolazioni del comprensorio, dopo lo scoppio insurrezionale della vicina Barcellona Pozzo di Gotto e le due Battaglie di Corriolo, affronta la Battaglia di Milazzo per la conquista della Cittadella fortificata. I moti in provincia avevano richiamato il rinforzo delle truppe borboniche capitanate dal colonnello Ferdinando Beneventano del Bosco a sostegno della sparuta guarnigione di stanza nella fortificazione di Milazzo.\nLa pirocorvetta Tukory, moderna unit\u00e0 della marina borbonica, consegnata alla flotta Sarda dal corrotto capitano Amilcare Aguissola, \"invitato\" e \"convinto\" al tradimento dall'ammiraglio Carlo Pellion di Persano, cannoneggia incessantemente il fronte delle forze borboniche, impedendo ogni tentativo di contrattacco e costringendole al temporaneo ritiro e alla successiva resa nella Cittadella fortificata. I segni dei numerosi colpi di cannone sono ancora oggi riscontrabili, infatti, nella parete esterna destra della Chiesa di San Francesco di Paola dove \u00e8 visibile, incastonata in prossimit\u00e0 del portale d'ingresso, una palla di cannone.\nIl 21 luglio, in seguito alla convenzione voluta dal ministro della guerra napoletano Giuseppe Salvatore Pianell, il maresciallo Tommaso de Clary e il generale Giacomo Medici, \u00e8 firmato il piano per l'evacuazione delle truppe borboniche dalla Sicilia, il 25 luglio i reparti guidati dai colonnelli Pironti e del Bosco s'imbarcano per Napoli, lasciando Milazzo e il suo Castello nelle mani di Giuseppe Garibaldi. Solo la cittadella di Messina resister\u00e0 ancora diversi mesi.\nCarcere giudiziario.\nCon l'avvento del Regno d'Italia la citt\u00e0 perde la sua importanza strategico - militare e il Castello nel 1880 \u00e8 declassato da piazzaforte reale a carcere giudiziario. Le segrete e le dipendenze ubicate nelle immediate adiacenze della piazza d'armi interna del primitivo nucleo fortificato, sono adattate a spartane celle per la reclusione dei detenuti. Gi\u00e0 in pieno clima di moti rivoluzionari era stato adibito a bagno penale per essere provvisoriamente destinato a quartiere generale militare.\nDurante la prima guerra mondiale \u00e8 adibito a campo di prigionia per i militari austro-ungarici, mentre nel periodo fascista \u00e8 luogo di detenzione per i condannati per reati di natura politica.\nDopo il 1970 il carcere \u00e8 definitivamente chiuso, per la Cittadella fortificata, il Castello e per il Borgo antico inizia una lunga decadenza architettonica e strutturale interrotta solo negli ultimi tre lustri col restauro generale di tutte le strutture:\nChiesa dell'Annunziata, il \"Baluardo delle Isole\" e il \"Redutto de la Mola\".\nIl castello oggi.\nLa Cittadella fortificata ospita eventi culturali di vario genere tra i quali spiccano:\nMuMa - Museo del Mare.\nSono in corso progetti mirati volti a inserire il castello, la citt\u00e0 murata e il borgo antico tra i siti del patrimonio dell'UNESCO."}
{"id": "388596", "revid": "1516566", "url": "https://it.wikipedia.org/wiki?curid=388596", "title": "Falcetto (araldica)", "text": "Il falcetto in araldica ha la stessa simbolica della falce, ma \u00e8 prevalente il significato di \"lavoro operoso\".\nPosizione araldica ordinaria.\nIl falcetto si rappresenta con il manico a sinistra in basso e la lama con la concavit\u00e0 volta a destra.\nAttributi araldici.\n\"Manicato\" \u00e8 il falcetto con il manico di smalto diverso."}
{"id": "388600", "revid": "289247", "url": "https://it.wikipedia.org/wiki?curid=388600", "title": "Atletica leggera alle olimpiadi estive 1932", "text": ""}
{"id": "388602", "revid": "2373", "url": "https://it.wikipedia.org/wiki?curid=388602", "title": "Meccanismo di Antikytera", "text": ""}
{"id": "388607", "revid": "1516566", "url": "https://it.wikipedia.org/wiki?curid=388607", "title": "Falcone (araldica)", "text": "In araldica il falcone \u00e8 emblema di \"caccia signorile\" e, spesso, indica la carica di Falconiere. Talora simboleggia un animo \"prode\", \"pronto\" e \"accorto\".\nDi norma \u00e8 ritto e fermo, di profilo, spesso incappucciato e talvolta su pugno chiuso di un braccio umano."}
{"id": "388608", "revid": "289247", "url": "https://it.wikipedia.org/wiki?curid=388608", "title": "Atletica leggera alle olimpiadi estive 1936", "text": ""}
{"id": "388609", "revid": "73843", "url": "https://it.wikipedia.org/wiki?curid=388609", "title": "Atletica leggera ai Giochi della XI Olimpiade", "text": "Ai Giochi della XI Olimpiade di Berlino nel 1936 vennero assegnati 29 titoli in gare di atletica leggera, di cui 23 maschili e 6 femminili.\nPartecipazione.\nA Berlino sono presenti 44 nazioni, il numero pi\u00f9 alto raggiunto fino ad allora:\nRispetto a Los Angeles 1932 si contano, nell'atletica leggera:\nInoltre:\nIl punto tecnico.\nI dispositivi di rilevamento elettronico dei tempi non sono ancora utilizzati in Europa. A Berlino ritorna il cronometraggio manuale, in decimi. Per\u00f2 si fa un passo avanti: per la prima volta sono ufficializzati tutti i tempi rilevati.\nI blocchi di partenza non sono ancora apparsi sul vecchio continente; sono usati solo negli USA. Non riconosciuti dall'IAAF, verranno ammessi due anni dopo i Giochi, nel 1938.\nEntra in vigore in questa edizione delle Olimpiadi il regolamento sulla misurazione del vento. Nelle gare di corsa fino a 200 metri e nei salti in estensione, il limite massimo di vento a favore viene fissato a 2 metri al secondo. La norma, per\u00f2 non viene applicata correttamente: alcuni tempi ottenuti con vento superiore ai 2 metri vengono omologati, altri no.\nL'eccezionale 20\"7 di James C. Owens sui 200 metri \u00e8 viziato da vento irregolare, ma viene ugualmente omologato come record olimpico. Non viene invece riconosciuto come record del mondo perch\u00e9 a quel tempo il libro dei record accoglie anche i risultati delle 220 yarde (201,2 metri) in rettilineo, dove il primato \u00e8 gi\u00e0 vicino ai 20\" netti.\nNel 1951 l'IAAF decider\u00e0 finalmente di distinguere la gara con curva dalla gara in rettilineo e inizier\u00e0 a compilare due liste dei record mondiali separate. Per quanto riguarda i 200 metri con curva, la lista parte dal 1914 (21\"1). Il tempo di Owens, pur omologato a suo tempo come record olimpico, non entrer\u00e0 nella lista dei record mondiali.\nCambia il regolamento nelle gare ad ostacoli: vengono introdotti i moderni ostacoli a \"L\", che cadono in avanti se vengono urtati. Inoltre i record vengono riconosciuti e omologati anche se l'atleta ne abbatte qualcuno.\nEntra in vigore la nuova tabella di punteggio del decathlon, elaborata in Finlandia come la precedente ed approvata nel 1934; che durer\u00e0 fino al 1951 compreso."}
{"id": "388610", "revid": "8911", "url": "https://it.wikipedia.org/wiki?curid=388610", "title": "Cornista", "text": ""}
{"id": "388611", "revid": "228587", "url": "https://it.wikipedia.org/wiki?curid=388611", "title": "Atletica leggera maschile ai Giochi della XI Olimpiade", "text": "Ai Giochi della XI Olimpiade di Berlino 1936 sono stati assegnati 23 titoli nell'atletica leggera maschile.\nCalendario.\nIl calendario conferma quello di Amsterdam 1928 e Los Angeles 1932.\nNel programma delle corse si nota una variazione, peraltro difficilmente comprensibile, sui 3000 siepi: tra le batterie e la finale passano ben cinque giorni.\nIl programma dei concorsi \u00e8 identico a quello delle due edizioni precedenti.\nNuovi record.\n\"I sei record mondiali sono, per definizione, anche record olimpici.\"\nIl rapido ricambio dei campioni.\nDei 20 campioni dei Giochi di (i titoli furono 21, ma 100\u00a0m e 200\u00a0m ebbero lo stesso vincitore), la maggior parte non si \u00e8 presentata a Berlino per difendere il titolo. Nessuno dei 12 olimpionici di lingua inglese \u00e8 presente; dieci non hanno continuato l'attivit\u00e0 dilettantistica, mentre dei restanti due:\nSolo quattro sono presenti a Berlino, tutti europei (isole britanniche escluse):\nI restanti 4 non di lingua inglese:"}
{"id": "388626", "revid": "104458", "url": "https://it.wikipedia.org/wiki?curid=388626", "title": "Atletica leggera femminile ai Giochi della XI Olimpiade", "text": "Ai Giochi della XI Olimpiade di Berlino 1936 sono stati assegnati 6 titoli nell'atletica leggera femminile.\nCalendario.\nIl calendario \u00e8 identico a quello di Los Angeles 1932.\nNuovi record.\n\"I due record mondiali sono, per definizione, anche record olimpici.\""}
{"id": "388631", "revid": "122262638", "url": "https://it.wikipedia.org/wiki?curid=388631", "title": "G-14", "text": "Il G-14 \u00e8 stata un'organizzazione di club calcistici europei, fondata nel 1998 e scioltasi nel 2008.\nCreazione.\nFondato nell'ottobre del 1998 dai quattordici club calcistici pi\u00f9 influenti e prestigiosi d'Europa, il G-14 nacque con lo scopo di difendere in modo univoco gli interessi delle squadre appartenenti alla confederazione della UEFA. Nell'agosto del 2002 si unirono al G-14 altri quattro club europei, portando cos\u00ec il numero totale di iscritti a diciotto, sebbene il nome dell'organizzazione rimase invariato. \nI club del G-14 potevano vantare su un palmar\u00e8s complessivo di oltre 250 campionati nazionali e 50 titoli continentali. Inoltre, nelle dieci edizioni della UEFA Champions League svoltesi durante l'esistenza dell'organizzazione, le squadre appartenenti ad essa hanno sempre vinto il trofeo (Manchester United, Real Madrid, Bayern Monaco, Milan, Porto, Liverpool e Barcellona). Il gruppo non era riconosciuto dall'UEFA in quanto lo riteneva elitista.\nDivergenze con la FIFA.\nNell'aprile del 2004 il G-14 apr\u00ec un'inchiesta preliminare ai danni della FIFA poich\u00e9 quest'ultima obbligava i calciatori dei club a partecipare alle competizioni internazionali senza riconoscere loro compensi salariali o indennizzi a seguito di infortuni. Ai richiami esposti dall'organizzazione rispose fermamente il presidente della FIFA, Joseph Blatter, respingendo ogni tipo di accusa.\nIl 5 settembre 2005 il G-14 cit\u00f2 a giudizio la FIFA in seguito ad un infortunio che colp\u00ec il calciatore marocchino Abdelmajid Oulmers nel novembre del 2004: il centrocampista si ruppe il legamento crociato del ginocchio destro durante un'amichevole internazionale contro il Burkina Faso e fu costretto ad uno stop di circa otto mesi, impedendo cos\u00ec al suo club di appartenenza, il Charleroi, di poterlo schierare regolarmente in campo; la squadra belga, che prima dell'infortunio di Oulmers si trovava in testa al campionato, chiuse la stagione al quinto posto in classifica, non riuscendo a qualificarsi alle coppe europee.\nScioglimento.\nIl G-14 venne sciolto il 15 gennaio 2008, quando i club appartenenti all'organizzazione siglarono, a Zurigo, un accordo con la FIFA e con la UEFA che prevedeva contributi finanziari ai calciatori partecipanti ai tornei internazionali maggiori (Europei e Mondiali).\nIl 21 gennaio 2008, a Nyon, fu creata l'European Club Association, sorta della fusione del G-14 con l'European Club Forum, un'unit\u00e0 operativa creata dall'UEFA nel 2002 e composta da 103 club, includendo tutti i club affiliati al G-14: mentre che sia la confederazione europea che la FIFA riconoscono l'ECA come organo a tutela degli interessi delle societ\u00e0 calcistiche europee, essa riconosce l'autorit\u00e0 di entrambi organi di governo sportivo."}
{"id": "388635", "revid": "78273", "url": "https://it.wikipedia.org/wiki?curid=388635", "title": "Aloizije Stepinac", "text": ""}
{"id": "388636", "revid": "121372405", "url": "https://it.wikipedia.org/wiki?curid=388636", "title": "G14", "text": "Il G14 \u00e8 il forum costituito dai paesi che fanno parte del G8 e da altri sei paesi emergenti: il G5 (Brasile, Cina, India, Messico e Sudafrica) e l'Egitto, invitato su proposta dell'Italia e della Francia, che avevano promosso l'espansione del precedente gruppo. Il G14 rappresenta, stando ai dati del 2008, il 56,2% della popolazione e il 70,2% del PIL mondiale, conferendo all'organizzazione un'autorevolezza ed un'efficacia superiori a quelle del G8, la cui importanza nell'economia mondiale \u00e8 andata declinando dai tempi della sua istituzione. L'inserimento nel numero di Sudafrica ed Egitto, tuttavia, \u00e8 dovuto pi\u00f9 a considerazioni politiche ed alla volont\u00e0 di includere un Paese africano ed uno arabo nel processo, piuttosto che alla forza economica di questi due Paesi, che si collocano rispettivamente al 29\u00ba e 40\u00ba posto per la grandezza dell'economia, mentre gli altri membri del gruppo sono 12 delle 13 maggiori economie mondiali.\nStoria.\nIl G14 nasce durante il G8 del 2005, quando Tony Blair, allora presidente di turno del summit, invit\u00f2 ad unirsi ai lavori anche il Brasile, la Cina, l'India, il Sudafrica e il Messico. Da allora questi altri 5 paesi hanno partecipato ai lavori del summit divisi, per\u00f2, dai lavori preliminari rimasti comunque in mano agli otto grandi. La speranza era quella di formare un gruppo con maggiore forza e rappresentativit\u00e0 che avrebbe potuto imprimere una svolta ai negoziati commerciali di Doha e raggiungere un maggiore livello di cooperazione sul tema del cambiamento climatico. Al termine del meeting, i 13 Paesi rilasciarono un comunicato congiunto in cui si esprimeva la volont\u00e0 di dar vita ad un \"nuovo paradigma per la cooperazione internazionale\" in futuro.\nDurante il G8 presieduto dalla Germania nel 2007, la cancelliera tedesca Angela Merkel annunci\u00f2 l'istituzionalizzazione di tale gruppo comprendente i membri del G8 e le cinque economie emergenti. Infine, l'anno successivo, su iniziativa francese, anche l'Egitto fu invitato a partecipare al processo: nacque cos\u00ec il G14.\nTuttavia, non c'\u00e8 stato l'abbandono della formula del G8 in favore di quella del G14 a causa delle divergenze tra i Paesi membri: Stati Uniti e Giappone sono contrari, Regno Unito e Francia sono attivamente a favore, mentre Italia, Germania, Canada e Russia non hanno espresso una posizione ufficiale."}
{"id": "388637", "revid": "287204", "url": "https://it.wikipedia.org/wiki?curid=388637", "title": "Elie Ducommun", "text": ""}
{"id": "388639", "revid": "35813", "url": "https://it.wikipedia.org/wiki?curid=388639", "title": "Maria Carolina d'Austria", "text": ""}
{"id": "388640", "revid": "399", "url": "https://it.wikipedia.org/wiki?curid=388640", "title": "Richard E. Smalley", "text": ""}
{"id": "388642", "revid": "1305772", "url": "https://it.wikipedia.org/wiki?curid=388642", "title": "Battaglia di Torino", "text": ""}
{"id": "388650", "revid": "17351", "url": "https://it.wikipedia.org/wiki?curid=388650", "title": "P-39", "text": ""}
{"id": "388652", "revid": "17351", "url": "https://it.wikipedia.org/wiki?curid=388652", "title": "P-39 Airacobra", "text": ""}
{"id": "388660", "revid": "289247", "url": "https://it.wikipedia.org/wiki?curid=388660", "title": "Atletica leggera alle olimpiadi estive 1948", "text": ""}
{"id": "388661", "revid": "432001", "url": "https://it.wikipedia.org/wiki?curid=388661", "title": "Pannello di controllo (Windows)", "text": "Il Pannello di controllo \u00e8 un componente dell'interfaccia grafica di Windows che permette agli utenti di visualizzare e modificare le impostazioni di base del sistema, come aggiungere componenti hardware, installare/rimuovere software, controllare gli account degli utenti, cambiare le opzioni di accessibilit\u00e0, ecc. \u00c8 dunque uno strumento per l'amministrazione di Windows.\nDescrizione.\nEntrando pi\u00f9 nel merito, \u00e8 opportuno sottolineare che \u00e8 composto in realt\u00e0 da una serie di sottoprogrammi, chiamati applet che ne costituiscono la struttura interna.\nIl pannello di controllo \u00e8 parte integrante del sistema operativo Microsoft Windows a partire da Windows 2.0, con molti degli applet correnti e altri che sono stati aggiunti nelle versioni successive. A partire da Windows 95, il pannello di controllo \u00e8 implementato come una cartella speciale, vale a dire la cartella non esiste fisicamente, ma contiene solo i collegamenti ai vari applet, come \"installazione applicazioni\" e \"opzioni Internet\".\nFisicamente, questi applet sono archiviati come file (con estensione .cpl). Ad esempio, l'applet \"\"Installazione applicazioni\" viene memorizzato sotto il nome appwiz.cpl nella cartella System32. Il pannello di controllo \u00e8 raggiungibile attraverso il menu \"Start (Avvio)\" &gt; \"Impostazioni\" &gt; \"Pannello di controllo\" su Windows 95, 98, Me e direttamente dal menu Start a partire da Windows XP. Pu\u00f2 anche essere raggiunto tramite il comando \"control\".\nIn Windows Vista e versioni successive, il Pannello di controllo ha subito un restyling e risulta pi\u00f9 facile da esplorare e utilizzare avendo la capacit\u00e0 di raggruppare gli elementi per categoria e sottocategoria.\nElenco dei componenti del pannello di controllo.\nGli applet elencati qui sotto sono i componenti del pannello di controllo di Windows, che permettono all'utente di definire una serie di impostazioni del computer, monitorare lo stato dei dispositivi esterni, come stampante e modem, e configurare nuovi componenti hardware, programmi e connessioni di rete. Gli applet esistono nel sistema singolarmente come file (generalmente con estensione .cpl) separati dal programma centrale in cui sono elencati, come cartelle o come DLL la cui posizione \u00e8 memorizzata nel registro di sistema sotto le seguenti chiavi:\nIl pannello di controllo quindi usa questi riferimenti per localizzare gli applet e caricarli nel programma centrale (control.exe) quando viene avviato dall'utente. Inoltre per usare il pannello di controllo, l'utente pu\u00f2 anche invocare gli applet manualmente attraverso il prompt di comandi. Per esempio, con il comando \"control.exe inetcpl.cpl\" o \"control.exe /name Microsoft.InternetOptions\"\" viene eseguito l'applet delle propriet\u00e0 di internet in Windows XP o Windows Vista, rispettivamente (e versioni successive). Mentre entrambi questi comandi sono riconosciuti da Windows Vista, solo il primo \u00e8 riconosciuto da Windows XP.\nMenu ?\nLa barra dei menu di Esplora risorse e pannello di controllo hanno in comune il menu etichettato con un punto di domanda (?). Questo menu (presente in molti programmi informatici ad interfaccia grafica) \u00e8 quello che fornisce le informazioni nominalistiche sul relativo programma (\"Informazioni su ...\": nome, produttore, versione, disclaimer), la guida in linea, il supporto, ecc.\nNel caso di Windows il cosiddetto menu \"help\" fornisce i seguenti comandi:\nGestione dispositivi.\nQuesta opzione del pannello di controllo mostra le periferiche connesse al computer. I dispositivi elencati non offrono un'interfaccia diretta per controllare il loro funzionamento, ma offrono soltanto la possibilit\u00e0 di eseguire compiti di base come la rimozione e collegamenti a procedure guidate (a eccezione di \"Stampanti e fax\").\nFra questi applet sono inclusi;\nApplet di terze-parti.\nRivenditori di software di terze-parti hanno creato molti applet. Sebbene sia impossibile menzionarli tutti, alcuni di essi sono qui elencati:"}
{"id": "388663", "revid": "1414688", "url": "https://it.wikipedia.org/wiki?curid=388663", "title": "Atletica leggera maschile ai Giochi della XIV Olimpiade", "text": "Ai Giochi della XIV Olimpiade di Londra 1948 sono stati assegnati 24 titoli nell'atletica leggera maschile.\nCon l'introduzione della seconda gara di marcia, il programma maschile assume definitivamente la forma attuale.\nCalendario.\nViene rispettata la tradizione inglese che prevede il riposo domenicale. Il calendario perci\u00f2 viene allungato di un giorno, passando da 8 a 9. Il primo giorno di gare \u00e8 un venerd\u00ec mentre l'ultimo \u00e8 un sabato (nella tradizione britannica il sabato \u00e8 la giornata sportiva per eccellenza).\nNonostante il numero di giorni di gara rimanga lo stesso, vengono effettuate delle modifiche. Alcune decisioni appaiono criticabili:\nMigliora invece il calendario dei 3000 siepi. Nelle ultime due edizioni dei giochi passavano ben cinque giorni dalle batterie alla finale. A Londra l'intera competizione si svolge in tre giorni.\nUn po' strano il regolamento della marcia. Sono due le gare del programma: 50 km su strada e 10.000 metri su pista. Per distribuirle ottimamente basta collocare la prima nei primi giorni e la seconda negli ultimi giorni. Invece tra i 50 km e il primo turno dei 10.000 metri ci sono solo due giorni. Poi, dopo ben quattro giorni, si tiene la finale dei 10.000 metri."}
{"id": "388664", "revid": "125658939", "url": "https://it.wikipedia.org/wiki?curid=388664", "title": "Adewale Akinnuoye-Agbaje", "text": "Biografia.\nAdewale Akinnuoye-Agbaje \u00e8 nato a Londra il 22 agosto del 1967, figlio di immigrati nigeriani di etnia yor\u00f9b\u00e1. Akinnuoye-Agbaje ha quattro sorelle e parla fluentemente, oltre l'inglese, altre tre lingue: lo yor\u00f9b\u00e1 (la lingua dei suoi genitori), lo swahili e l'italiano. Ha conseguito un master in legge presso la University of London. \u00c8 un buddhista nichireno praticante, membro della Soka Gakkai International.\nVerso la fine degli anni ottanta e l'inizio degli anni novanta Akinnuoye-Agbaje appare in diversi ruoli in vari videoclip musicali. Uno fra i pi\u00f9 celebri \u00e8 il video di \"Jealousy\". Ma la sua popolarit\u00e0 \u00e8 nata grazie al personaggio di Simon Adebisi, nella serie televisiva \"Oz\" della HBO, nella quale recit\u00f2 per quattro stagioni dal 1997 al 2000 e per il ruolo di Mr. Eko in \"Lost\". Ha acquisito ulteriore popolarit\u00e0 grazie al ruolo del villain Nykwana Wombosi nel film \"The Bourne Identity\".\nAdewale Akinnuoye-Agbaje ha ottenuto due nomination nel 2000 e nel 2001 come miglior attore non protagonista per gli Image Awards grazie al personaggio di Simon Adebisi di \"Oz\" e una nomination sempre come miglior attore non protagonista per gli \"Academy of Science Fiction, Fantasy &amp; Horror Films\", ma stavolta col personaggio di Mr. Eko di \"Lost\". Nel 2006 ha vinto lo Screen Actors Guild Awards insieme al resto del cast di \"Lost\".\nHa partecipato sia nel Marvel Cinematic Universe che nel DC Extended Universe, vestendo i panni dei \"villain\" Kurse e Killer Croc rispettivamente nei film \"\" (2013) e \"Suicide Squad\" (2016).\nDoppiatori italiani.\nNelle versioni in italiano dei suoi film, Adewale Akinnuoye-Agbaje \u00e8 stato doppiato da:"}
{"id": "388667", "revid": "17351", "url": "https://it.wikipedia.org/wiki?curid=388667", "title": "Bell P-39", "text": ""}
{"id": "388668", "revid": "73843", "url": "https://it.wikipedia.org/wiki?curid=388668", "title": "Atletica leggera femminile ai Giochi della XIV Olimpiade", "text": "Ai Giochi della XIV Olimpiade di Londra 1948 sono stati assegnati 9 titoli nell'atletica leggera femminile.\nCalendario.\nDomenica si osserva un turno di riposo poich\u00e9 \u00e8 il giorno festivo."}
{"id": "388669", "revid": "1543377", "url": "https://it.wikipedia.org/wiki?curid=388669", "title": "Carlo VI d'Asburgo", "text": "Biografia.\nI primi anni e la guerra di successione spagnola.\nCarlo Francesco Giuseppe Venceslao Baldassarre Giovanni Antonio Ignazio era il figlio secondogenito di Leopoldo I e della sua terza moglie, Eleonora del Palatinato-Neuburg. Nacque il 1\u00ba ottobre 1685 e suo tutore sin dalla giovane et\u00e0 fu il principe Antonio Floriano del Liechtenstein.\nA seguito della morte di Carlo II di Spagna nel 1700 senza eredi validi a succedergli, Carlo si autoproclam\u00f2 re di Spagna in quanto anch'egli era membro della famiglia Asburgo. Questo fatto port\u00f2 alla Guerra di successione spagnola in quanto Luigi XIV di Francia aveva proposto quale candidato per quel trono il nipote Filippo d'Angi\u00f2, il quale da testamento era stato anche designato erede di quella corona dallo stesso Carlo II il quale non voleva che la Spagna perdesse la propria indipendenza venendo riunita ai domini imperiali. Portogallo, Inghilterra, Scozia, Irlanda e gran parte del Sacro Romano Impero appoggiarono la candidatura di Carlo al trono spagnolo. Acclamato nel 1703 a Vienna come \"Carlo III di Spagna\", giunse in Spagna solo nel 1704 rimanendovi per i sette anni successivi.\nQuesti anni di governo per Carlo furono estremamente difficili in quanto il governo imperiale era appoggiato unicamente dai catalani, i quali avevano occupato Valencia e Barcellona, citt\u00e0 quest'ultima ove assistette ad un grande assedio nel 1706.\nL'ascesa al trono imperiale.\nA cambiare le sorti della guerra fu l'improvvisa morte senza eredi del fratello maggiore di Carlo, l'imperatore Giuseppe I: Carlo dovette tornare in Austria e rinunci\u00f2 quindi al trono spagnolo. Nel 1711 venne incoronato Imperatore del Sacro Romano Impero a Francoforte sul Meno.\nSebbene le fonti dicano che Carlo VI non fosse molto portato per la politica, l'imperatore continu\u00f2 la politica del fratello uniformando la legislazione e la burocrazia, almeno in Austria, Boemia e Fiandre e attuando una politica mercantilistica attraverso l'abolizione dei dazi interni, l'aumento delle imposte dirette rispetto a quelle indirette, l'istituzione di monopoli di stato e lo sviluppo del commercio e in quest'ottica nel 1719 diede lo status di Porto Franco alla citt\u00e0 di Trieste; sempre durante il suo regno l'impero asburgico raggiunse la sua massima espansione. Nel 1713, a seguito del trattato di Utrecht, divenne Re di Napoli, ottenne il Ducato di Milano, il regno di Sardegna e il Ducato di Mantova e successivamente, nel 1720 (trattato dell'Aia) il regno di Sicilia cedendo ai Savoia il regno di Sardegna. Mantenne entrambe le corone fino alla battaglia di Bitonto, nel 1734, quando le truppe spagnole, guidate da Carlo di Borbone, sconfiggendo l'esercito austriaco posero a capo dei due regni di Napoli e di Sicilia la dinastia dei Borbone, che, per la prima volta dal tempo dei sovrani aragonesi, assicur\u00f2 le due corone del Mezzogiorno ad un sovrano non contemporaneamente a capo di un regno esterno.\nNel frattempo, con il Trattato di Vienna del 1731, aveva riconosciuto i diritti sul Ducato di Parma a Carlo di Borbone e Farnese.\nTra il 1716 e il 1718, inoltre, combatt\u00e9 contro i Turchi riuscendo ad ottenere gran parte della Valacchia e della Serbia che vennero annesse al Regno d'Ungheria. Gran parte di questi territori vennero per\u00f2 persi al termine della Guerra russo-turca nel quale venne coinvolto nel 1737.\nNel 1722 Carlo VI fond\u00f2 la Compagnia di Ostenda per aumentare e organizzare i traffici commerciali dell'Austria nelle Indie Orientali e nelle Indie Occidentali oltre che in Africa. La compagnia doveva organizzare operazioni commerciali che venivano parzialmente finanziate dal Sacro Romano Impero, il quale incamerava ogni anno dal 3 al 6% del ricavato. Come era ovvio aspettarsi, la compagnia divenne impopolare presso inglesi e olandesi che avevano simili compagnie che solcavano gli oceani verso Asia e America. Carlo VI dovette quindi sciogliere la Compagna di Ostenda nel 1731 sulla base del Trattato di Vienna in cambio del riconoscimento della Prammatica Sanzione da parte del Regno Unito.\nLa guerra di successione polacca.\nLa Francia continuava ad essere ostile alla politica imperiale e tentava di espandersi in direzione della Germania. Nel 1733 la presenza del trono polacco vacante fu l'occasione per dichiarare guerra all'Austria. Il Sacro Romano Impero e la Russia erano infatti favorevoli all'elezione del principe elettore Federico Augusto II di Sassonia (nipote di Carlo VI per matrimonio), mentre Francia, Spagna e Sardegna proponevano come candidato il polacco Stanislao Leszczy\u0144ski. Quando lo scontro divenne palese, le truppe francesi occuparono Milano e poi tutta la Lombardia giungendo sino a Mantova, mentre le forze spagnole presero possesso dei regni di Napoli e Sicilia; d'altra parte, sulle rive del Reno, passarono alla Francia le citt\u00e0 di Philippsburg e il ducato di Lorena.\nSentendosi attaccato su pi\u00f9 fronti, Carlo VI sigl\u00f2 un accordo preliminare a Vienna nel 1735 (la pace verr\u00e0 conclusa solo nel 1738) con il quale acquist\u00f2 il Ducato di Parma e Piacenza dai Borbone, sacrificando per\u00f2 i regni di Napoli e Sicilia. La Lorena che venne affidata a Stanislao Leszczy\u0144ski il quale da contratto aveva l'obbligo dopo la sua morte di passarla alla Francia. Carlo VI ottenne quindi che il Leszczynski non salisse sul trono polacco, il quale fu invece occupato da Federico Augusto di Sassonia che divenne re col nome di Augusto III. Carlo VI ottenne la compensazione della perdita della Lorena con la cessione del Granducato di Toscana che pass\u00f2 a Francesco Stefano di Lorena il quale poi sar\u00e0 suo successore alla corona imperiale come marito di sua figlia Maria Teresa.\nLa prammatica sanzione e la lotta di successione.\nSposatosi con Elisabetta Cristina di Brunswick-Wolfenb\u00fcttel, ne ebbe due figlie, Maria Teresa e Maria Anna (l'unico maschio, Leopold Johann, era morto a soli sette mesi nel 1716; un'altra figlia, Maria Amalia, nata nel 1724, era morta nel 1730). Nel 1713 tuttavia Carlo VI aveva promulgato la Prammatica Sanzione, con la quale stabiliva che il regno non potesse essere diviso alla sua morte e correggeva quanto stabilito il 12 settembre 1703 dall'imperatore Leopoldo I con il \"Pactum Mutuae Successionis\" a proposito della successione in caso di soli eredi di sesso femminile.\nCarlo VI mor\u00ec il 20 ottobre 1740 alla Neue Favorita di Vienna. La sua morte venne causata da dei funghi che aveva mangiato della specie \"Amanita phalloides\".\nNonostante gli sforzi da lui compiuti per far accettare dalle altre potenze il documento, scoppi\u00f2 la guerra di successione austriaca, conclusasi solo nel 1748 con la definitiva ratifica della successione di Maria Teresa quale regina d'Ungheria e Boemia ed arciduchessa d'Austria; tuttavia, non fu eletta, in quanto donna, imperatrice del Sacro Romano Impero: al suo posto fu incoronato Carlo Alberto di Wittelsbach, col nome di Carlo VII. Alla morte di questi, per\u00f2, il marito di Maria Teresa, Francesco Stefano di Lorena, assunse il titolo di imperatore, assicurando il mantenimento del titolo imperiale alla Casa d'Asburgo.\nAll'epoca della sua morte, le terre degli Asburgo erano sature di debiti: il tesoro imperiale conteneva meno di 100.000 fiorini e la diserzione di molti soldati dall'esercito aveva portato ad una scarsa forza militare.\nProbabilmente in conseguenza dei suoi anni spagnoli, Carlo VI introdusse il cerimoniale di corte spagnolo (\"Spanisches Hofzeremoniell\") a Vienna; tra le sue realizzazioni architettoniche per la capitale la \"Reichskanzlei\" e la Biblioteca Nazionale, in stile barocco.\nCarlo VI fu allievo, da ragazzo, del compositore Johann Joseph Fux: si dilettava in composizione, suonava il clavicembalo e, di tanto in tanto, dirigeva l'orchestra di corte. Ebbe contatti col celebre cantante castrato Farinelli. Lasci\u00f2 una sua autobiografia \"Commenti sulla propria vita\" che venne pubblicata per la prima volta a Bruxelles nel 1862.\nMatrimonio e figli.\nIl 1\u00ba agosto 1708 Carlo, allora re di Spagna, sposa nella Basilica di Santa Maria del Mar di Barcellona la principessa Elisabetta Cristina di Brunswick-Wolfenb\u00fcttel, figlia primogenita del duca Luigi Rodolfo di Brunswick-L\u00fcneburg. La giovane principessa tedesca era considerata una delle pi\u00f9 belle donne al mondo dai contemporanei. I due coniugi ebbero quattro figli, di cui solo due raggiunsero l'et\u00e0 adulta:"}
{"id": "388670", "revid": "1632387", "url": "https://it.wikipedia.org/wiki?curid=388670", "title": "Prada", "text": "Prada S.p.A. \u00e8 una holding di lusso italiana fondata nel 1913 a Milano da Mario Prada e suo fratello Martino Prada con il nome \"Fratelli Prada\". \u00c8 specializzata in borse in pelle, accessori da viaggio, scarpe, pr\u00eat-\u00e0-porter, profumi e altri accessori.\nStoria.\nOriginariamente nota come \"Fratelli Prada\", la casa di moda fu fondata nel 1913 dai fratelli Mario Prada e Martino, i quali aprirono un negozio di cuoio, borse, accessori da viaggio e di lusso nella Galleria Vittorio Emanuele II a Milano. Ben presto, grazie all'alta qualit\u00e0 dei prodotti, la boutique divenne un punto di riferimento per gli acquisti dell'alta borghesia e aristocrazia europea, divenendo nel 1919 fornitore ufficiale della Real Casa di Savoia.\nNessuno dei figli maschi di Mario volle partecipare all'impresa, cos\u00ec fu la figlia Luisa ad entrare nell'azienda e, dopo la morte del padre avvenuta nel 1958, a diventarne la proprietaria. Nel 1971 un'altra donna, Miuccia, figlia di Luisa, entra nell'azienda, diventandone proprietaria nel 1978. Alla fine degli anni settanta, quando Miuccia sal\u00ec alla dirigenza, il giro d'affari del marchio si aggirava intorno ai 450.000$, cifra ben lontana dai fasti dei primi anni; uno dei primi passi mossi dalla nuova presidente, abile stilista, ingegnosa e determinata, ma poco esperta nel campo economico e gestionale, fu siglare un accordo con un imprenditore conosciuto un anno prima, Patrizio Bertelli, proprietario della societ\u00e0 I pellettieri d'Italia (IPI), un'azienda attiva nel mercato del cuoio: la collaborazione combin\u00f2 la fantasia della stilista e la capacit\u00e0 imprenditoriale dell'industriale. L'alleanza dur\u00f2 fino al 2003, anno in cui l'IPI venne definitivamente incorporata nel marchio Prada.\nNegli anni ottanta la sinergia port\u00f2 i due a sposarsi nel 1987; dal punto di vista professionale la creativit\u00e0 della stilista unita alle capacit\u00e0 imprenditoriali di Bertelli, portarono il marchio a riemergere dal periodo di stallo con una serie di borse ed accessori innovativi, e ad un'adeguata campagna pubblicitaria. La prima sfilata del marchio avvenne nel 1988, all'interno della collezione autunno/inverno 1988; cinque anni dopo, nel 1993, Miuccia Prada fonda Miu Miu, con il quale distribuisce capi femminili pi\u00f9 sperimentali e moderni. Nello stesso anno esce anche la prima collezione \"Prada Uomo\". Risale invece al 1997 la prima collezione \"Prada Sport\". L'11 ottobre 1999 acquisisce per 106 milioni \u00a3 il 75,3 % delle azioni dell'azienda inglese Church's, divenendone azionista di maggioranza; dopo un accordo finanziaria e una cessione del 45% nel 2003 alla societ\u00e0 svizzera Equinox, Prada acquista definitivamente il marchio inglese nel 2006.\nNel 2001 viene assorbita nella holding l'azienda tessile Genny, marchio noto a livello mondiale. Tale acquisizione segue lo scopo di rilevare la filiera produttiva di Genny che verr\u00e0 interamente impiegata nella produzione delle linee Prada mentre il marchio, dopo un periodo di fermo, verr\u00e0 ceduto nel 2011.\nDal 1999 Prada \u00e8 lo sponsor ufficiale di \"Luna Rossa\", barca a vela che ha partecipato cinque volte all'America's Cup, vincendo nel 2000 e 2021 il torneo che designa il challenger. Nel 2011 Il Gruppo Prada si quota sui mercati finanziari, collocandosi nella borsa di Hong Kong e cedendo il 20% delle azioni, con una dote di circa 2,14 miliardi di dollari. Nel 2010 amplia ulteriormente il suo portafoglio di marchi con l'acquisizione della Car Shoes di Alberto Moretti.\nIl 14 marzo 2014 Prada annuncia l'acquisto dell'80% della storica pasticceria milanese Marchesi, dopo aver tentato senza successo di acquisire Cova nel 2013, che ha ceduto l'80% delle sue quote al colosso francese del lusso LVMH per 32,8 milioni di euro.\nNei primi mesi del 2007 \u00e8 stato lanciato il \"Prada Phone\", un telefono cellulare nato dalla collaborazione tra il marchio Prada e LG Electronics.\nPrada \u00e8 il principale acquirente della fabbrica di pelletteria turca DESA, che \u00e8 stata giudicata colpevole dalla Corte Suprema turca di licenziamento illegale di lavoratori che hanno aderito a un sindacato. La Clean Clothes Campaign, un'organizzazione per i diritti dei lavoratori con sede in Europa, ha invitato Prada a garantire il rispetto della libert\u00e0 di associazione in fabbrica.\nIl 6 maggio 2011, la Borsa di Hong Kong \u00e8 stata accusata di aver approvato l'IPO di Prada durante il caso di discriminazione di genere. Le ONG femministe e il parlamentare del Consiglio legislativo di Hong Kong Lee Cheuk-yan hanno protestato davanti alla Borsa di Hong Kong.\nIl 24 giugno 2011, il marchio \u00e8 stato quotato alla Borsa di Hong Kong per raccogliere $ 2,14 miliardi, ma non \u00e8 riuscito a soddisfare le aspettative riportate da AAP il 17 giugno 2011 e Bloomberg.\nNel 2015, il fatturato di Prada \u00e8 stato di 3.551,7 milioni di euro, in crescita dell'1% rispetto al 2014, mentre il suo utile operativo lordo \u00e8 sceso del 16,5% a 954,2 milioni di euro.\nA luglio 2016, l'abbigliamento Prada \u00e8 diventato disponibile per l'acquisto online per la prima volta tramite Net-a-Porter e MyTheresa.\nA marzo 2018, le vendite di Prada sono diventate positive dopo essere diminuite dal 2014 e le loro azioni sono aumentate del 14% alla notizia.\nNel febbraio 2020, Miuccia Prada e Patrizio Bertelli hanno nominato il designer belga Raf Simons come co-direttore creativo.\nNell'agosto 2020, la casa di moda ha annunciato che non avrebbe pi\u00f9 utilizzato la pelle di canguro nei suoi prodotti.\nNel 2020, la rivista di moda \"Vanity Teen\" ha promosso la sua campagna Prada Resort 21.\nAmerica's Cup e Prada Cup.\nLa passione di Patrizio Bertelli per la vela ha portato Prada a formare nel 1997 l'imbarcazione Luna Rossa per partecipare alla Coppa America. Vi ha preso parte 5 volte.\nIl 28 settembre 2017 \u00e8 stato annunciato dal Royal New Zealand Yacht Squadron che Prada sar\u00e0 lo sponsor ospitante della Challenger Selection Series all'America's Cup 2021, sostituendo il ruolo di Louis Vuitton iniziato nel 1983.\nLa serie di regate che definisce il challenger prende quindi il nome di Prada Cup, e l'America's Cup Match sar\u00e0 presentata da Prada. Si \u00e8 tenuta ad Auckland, in Nuova Zelanda, nel gennaio 2021.\nDistribuzione.\nIl marchio Prada, grazie ad una capillare catena di boutique monomarca o tramite la grande distribuzione organizzata, distribuisce i propri prodotti sull'intero territorio mondiale. Fra i principali architetti ad aver disegnato le boutique del marchio si possono citare Rem Koolhaas e Herzog &amp; de Meuron. In particolare Rem Koolhaas ha realizzato i negozi di Prada a New York e Los Angeles. \u00c8 una delle marche pi\u00f9 vestite dai vip, una delle pi\u00f9 famose in scala mondiale e una delle pi\u00f9 ricche.\nCellulari LG Prada.\nNel maggio 2007, Prada in collaborazione con LG Electronics ha realizzato il telefono cellulare LG Prada (KE850), prodotto che si colloca nella fascia pi\u00f9 alta del mercato. Nel 2009 la seconda generazione del cellulare LG Prada (KF900) \u00e8 stata lanciata in Europa, che \u00e8 possibile collegare con gli orologi del marchio aziendale dotati di dispositivo bluetooth.\nOrologi.\nLa produzione di orologi inizi\u00f2 nel 2007 poi fu sospesa nel 2012. Uno dei primi modelli, chiamato \"Special Edition Prada Watch\", fu prodotto in mille esemplari numerati sul fondello. Altri modelli alquanto celebri sono quelli della linea \"Prada the link\"; questi orologi, sincronizzati ai telefoni Prada tramite tecnologia bluetooth, offrono notevoli funzioni quali: segnalare le telefonate in arrivo e mostrare i messaggi quindi senza aprire il cellulare nonch\u00e9 informare l'utente, attraverso l'allarme, se il telefono dovesse essere fuori dal raggio di ricezione.\nProfumi.\nIl seguente \u00e8 un elenco incompleto dei profumi prodotti dal marchio Prada.\nTestimonial.\nFra i volti noti ad aver prestato la propria immagine alle campagne pubblicitarie Prada si possono ricordare Linda Evangelista e L\u00e9a Seydoux; altri nel 2020 sono la band sudcoreana dei BTS per Vogue in Giappone. Fra le modelle che hanno aperto le sfilate Prada invece si possono citare Daria Werbowy, Gemma Ward, Suvi Koponen e Sasha Pivovarova.\nFra le celebrit\u00e0 che si sono dichiarate clienti Prada ci sono le attrici Cameron Diaz, Salma Hayek, Maggie Gyllenhaal e lo stilista Azzedine Ala\u00efa.\nArte.\nNel porto olimpico di Valencia \u00e8 stato progettato dal famosissimo architetto Renzo Piano la sede dell'equipaggio e un monumento a Prada, sponsor dell'equipaggio.\nNel 2005, vicino alle citt\u00e0 di Valentine e Marfa, in Texas, il duo artistico scandinavo Elmgreen &amp; Dragset ha realizzato \"Prada Marfa\", una colossale scultura \"camuffata\" da boutique Prada. Nel 2006 \u00e8 stato inaugurato il \"Waist Down\", una mostra interamente dedicata alle creazioni pi\u00f9 belle di Prada.\nFondazione Prada.\nNel 1993 Miuccia Prada e Patrizio Bertelli hanno istituito il progetto \"PradaMilanoArte\". Il progetto promuove inizialmente, attraverso mostre ed esposizioni, opere di scultura contemporanea. In seguito il progetto si \u00e8 riversato nella Fondazione Prada. Ogni anno vengono organizzate mostre dedicate alle opere di arte contemporanea di artisti internazionali, alle quali vengono dedicati alcune pubblicazioni. Nel 2010 Lady Gaga partecipa al Gal\u00e0 del Moca indossando costumi Prada. Nel 2011 \u00e8 stata inaugurata la sede veneziana della fondazione nel palazzo Ca' Corner della Regina sul Canal Grande.\nImmagini Blackface.\nIl 14 dicembre 2018, Prada \u00e8 stata costretta a ritirare una nuova gamma di accessori e display dai suoi negozi a seguito di lamentele secondo cui presentavano \"immagini blackface\". Prada ha demolito i prodotti dopo che l'indignazione si \u00e8 diffusa online quando un newyorkese ha individuato il personaggio nel negozio di Soho di Prada e ha fatto esplodere il marchio per aver usato \"Sambo like imagery\" in un post virale su Facebook.\nPrada ha dichiarato in un tweet in risposta: \"Il Gruppo Prada non ha mai avuto l'intenzione di offendere nessuno e noi aborriamo tutte le forme di razzismo e le immagini razziste. A tal fine ritireremo i personaggi in questione dalla visualizzazione e dalla circolazione\".\nIn risposta all'indignazione, Prada ha riunito un consiglio consultivo sulla diversit\u00e0 e l'inclusione presieduto da Ava DuVernay e Theaster Gates.\nIndagini sull'evasione fiscale.\nA partire dal 2014, Prada era indagato dai pubblici ministeri italiani per possibile evasione fiscale dopo che la societ\u00e0 di beni di lusso aveva rivelato un reddito imponibile non dichiarato. Nell'indagine sono stati nominati il Presidente di Prada SpA Miuccia Prada, l'Amministratore Delegato Patrizio Bertelli e il commercialista Marco Salomoni, che \u00e8 per possibili pretese fiscali non dichiarate o false. La presidente di Prada ha dovuto affrontare un'indagine dopo che \u00e8 stato affermato che la societ\u00e0 ha evitato quasi 400 milioni di sterline di tasse trasferendo servizi all'estero. Nonostante l'accordo, le indagini sono continuate. A partire dal 2016, i pubblici ministeri hanno chiesto che il caso venisse archiviato poich\u00e9 il debito era stato saldato."}
{"id": "388671", "revid": "17351", "url": "https://it.wikipedia.org/wiki?curid=388671", "title": "Serbatoi autosigillanti", "text": ""}
{"id": "388673", "revid": "17351", "url": "https://it.wikipedia.org/wiki?curid=388673", "title": "Serbatoio di carburante autosigillante", "text": ""}
{"id": "388675", "revid": "118551787", "url": "https://it.wikipedia.org/wiki?curid=388675", "title": "M\u00fcritz", "text": "La M\u00fcritz (dallo slavo \"morcze\" = \"piccolo mare\"), con una superficie di 117\u00a0km\u00b2, \u00e8 il secondo lago in ordine di grandezza della Germania dopo il lago di Costanza, e il pi\u00f9 grande tra i laghi interamente tedeschi.\nGeografia.\n\u00c8 situata nel Land del Meclemburgo-Pomerania Anteriore e fa parte del sistema di laghi della Mecklenburgische Seenplatte, una delle tre grandi regioni di laghi a sud del mar Baltico.\nIl lago si \u00e8 formato durante l'ultima glaciazione. A causa della sua forma grossomodo romboidale, il lago ha in pratica una costa orientale e una occidentale. Parte della riva orientale \u00e8 compresa nel parco, vi si trovano canneti e zone umide; la costa occidentale \u00e8 caratterizzata da prati, lievi colline coperte da pascoli e piccoli boschetti.\nIl lago \u00e8 attraversato dall'alto corso del fiume Elde da sud, attraverso il Piccolo M\u00fcritz, a nord ed \u00e8 collegato dal Reeckkanal (detto anche Eldenburger Kanal), lungo due chilometri abbondanti, con il K\u00f6lpinsee.\nIl parco.\nNel 1990 \u00e8 stato costituito il parco nazionale della M\u00fcritz (318\u00a0km\u00b2) che ha caratteristiche di flora e fauna uniche."}
{"id": "388676", "revid": "17351", "url": "https://it.wikipedia.org/wiki?curid=388676", "title": "Serbatoi di carburante autosigillanti", "text": ""}
{"id": "388677", "revid": "1934238", "url": "https://it.wikipedia.org/wiki?curid=388677", "title": "Stendardo presidenziale italiano", "text": "Lo stendardo presidenziale italiano \u00e8 il vessillo distintivo della presenza del Presidente della Repubblica Italiana.\nEsso segue, pertanto, il Capo dello Stato ogni qual volta si allontani dal Palazzo del Quirinale, presso il quale \u00e8 esposto durante la sua presenza. Lo stendardo \u00e8 esposto sui mezzi di trasporto a bordo dei quali sale il presidente, all'esterno delle prefetture quando il presidente \u00e8 in visita ad una citt\u00e0 e all'interno delle sale dove interviene in veste ufficiale. Lo stendardo presidenziale \u00e8 uno dei simboli patri italiani.\nLo stendardo richiama i colori della bandiera nazionale italiana, con particolare riferimento al vessillo della storica Repubblica Italiana del 1802-1805; la forma quadrata e la bordatura blu Savoia, il cui uso fu mantenuto anche in epoca repubblicana, simboleggiano le forze armate italiane, che sono comandate dal presidente.\nStoria.\nIl primo stendardo presidenziale usato provvisoriamente fin dalla proclamazione ufficiale della Repubblica (12 giugno 1946) fu la bandiera nazionale; in seguito, il 22 settembre 1965, fu deciso di istituire uno stendardo presidenziale specifico. Fu subito scartata l'idea iniziale di realizzare, come stendardo, la sovrapposizione dell'emblema della Repubblica con la bandiera nazionale a causa della somiglianza di questa ipotetica composizione con la bandiera messicana.\nCon Foglio d'Ordine n\u00b0 76 del 22 settembre 1965 il presidente Giuseppe Saragat, su impulso del ministero della difesa, scelse il primo stendardo \"modello 1965\", che prevedeva un drappo quadrato blu Savoia caricato con l'emblema della Repubblica, alto 3/5 del lato del drappo, in oro. I colori, secondo la tradizione militare italiana, simboleggiano, rispettivamente, il comando ed il valore.\nNel 1986 fu istituito uno stendardo per il presidente supplente della Repubblica. Tale stendardo, che \u00e8 simile al primo vessillo del presidente, anzich\u00e9 blu, \u00e8 bianco con cornice blu; inoltre, l'emblema della Repubblica, anzich\u00e9 essere color oro, \u00e8 color argento.\nIn seguito, con decreto del presidente della Repubblica del 22 marzo 1990, il presidente Francesco Cossiga adott\u00f2 il secondo stendardo \"modello 1990\", che prevedeva un drappo quadrato tricolore con bordo azzurro, largo 1/8 (alcune fonti riportano 1/6) del lato del drappo, ed introdusse un regolamento d'uso che ne stabiliva l'utilizzo e l'esposizione nelle cerimonie e negli edifici pubblici. Questo modello dur\u00f2 solo due anni.\nInfatti, con decreto del presidente della Repubblica del 29 giugno 1992, il presidente Oscar Luigi Scalfaro ripristin\u00f2 lo stendardo \"modello 1965\", con l'emblema della Repubblica ridotto di dimensione, cio\u00e8 alto 1/3 del lato del drappo: questa versione \u00e8 conosciuta come terzo stendardo \"modello 1992\". Il decreto di adozione recita:\nInfine, con decreto del presidente della Repubblica del 9 ottobre 2000, pubblicato sulla Gazzetta Ufficiale n. 241 del 14 ottobre 2000, il presidente Carlo Azeglio Ciampi introdusse il quarto stendardo \"modello 2000\", stendardo attualmente in uso, che richiama la bandiera della storica Repubblica Italiana del 1802-1805. Questo legame con il vessillo storico citato ha l'obiettivo di richiamare il Risorgimento e la lotta per l'unit\u00e0 nazionale. Il decreto di adozione recita:\nLo stendardo in uso fu portato in orbita a bordo della Stazione Spaziale Internazionale dall'astronauta Umberto Guidoni e mostrato durante la videoconferenza con il presidente Ciampi il 25 aprile 2001.\nCon decreto del presidente della Repubblica del 17 maggio 2001, pubblicato sulla Gazzetta Ufficiale n\u00b0 11 del 22 maggio 2001, si \u00e8 creata, invece, l'insegna distintiva per i presidenti emeriti della Repubblica. Il decreto di adozione recita: \nIl Reggimento Corazzieri di stanza nella caserma \"Alessandro Negri di Sanfront\" (maggiore comandante dei tre squadroni da guerra dei Carabinieri Reali nel celebre episodio della carica di Pastrengo del 30 aprile 1848), che fa parte del complesso di costruzioni monastiche annesse alla chiesa di Santa Susanna alle Terme di Diocleziano in Roma, custodisce, nell'ufficio del colonnello comandante, sia lo stendardo originale in uso che i vecchi vessilli presidenziali, oltre che la bandiera di guerra assegnata al reggimento nel 1878 e l'antica \"bandiera colonnella\", simbolo della sua speciale missione."}
{"id": "388678", "revid": "339392", "url": "https://it.wikipedia.org/wiki?curid=388678", "title": "Head Up Display", "text": ""}
{"id": "388680", "revid": "1501558", "url": "https://it.wikipedia.org/wiki?curid=388680", "title": "FIFA Confederations Cup 2005", "text": "La FIFA Confederations Cup 2005 (in tedesco: FIFA Konf\u00f6derationen-Pokal 2005) fu la settima edizione del torneo. Si svolse dal 15 al 29 giugno 2005 in Germania e vide la vittoria per la seconda volta del .\nFormula.\nLe otto squadre vennero divise in due gironi all'italiana di quattro squadre ciascuno. Le prime due classificate si sarebbero qualificate per la fase ad eliminazione diretta. semifinali, e finale.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nAvvenimenti.\nFase a gironi.\nIl girone A si apre senza sorprese: le favorite Argentina e Germania battono rispettivamente Tunisia (2-1) e Australia (4-3), anche se i tedeschi prevalgono sulla compagine oceaniana solo grazie ad un calcio di rigore realizzato da Ballack. Tre giorni dopo, entrambe le favorite ottengono la qualificazione: l'Argentina supera per 4-3 l'Australia con una tripletta di Figueroa, mentre la Germania sconfigge 3-0 i tunisini. L'ultima giornata vede l'ininfluente successo della compagine africana sugli australiani ed un pari tra argentini e tedeschi.\nIl gruppo B riserva invece delle sorprese: il Brasile sconfigge come da pronostico la Grecia (3-0) mentre il supera per 2-1 il . Nella seconda giornata i messicani si qualificano grazie all'inaspettata vittoria per 1-0 sui brasiliani, e i giapponesi sancisono l'eliminazione dei Campioni d'Europa battendoli 1-0. Nell'ultima gara del girone, il Messico (gi\u00e0 qualificato) pareggia 0-0 contro la Grecia e anche il match tra Brasile e Giappone finisce in parit\u00e0 (2-2) consentendo ai sudamericani di accedere alla semifinale.\nFase ad eliminazione diretta.\nLa prima semifinale tra Germania e Brasile si rivela un incontro spettacolare e combattuto, con ben quattro reti nel primo tempo: nella ripresa \u00e8 Adriano a decidere la gara siglando la doppietta personale al 76'.\nNell'altra partita tra Messico e Argentina, i centroamericani si rivelano un avversario ostico per l'Albiceleste trascinando la gara ai supplementari e andando in vantaggio con Salcido al 104': sei minuti pi\u00f9 tardi, l'Argentina pareggia e poi vince la partita ai rigori.\nLa finale di consolazione vede la vittoria a fatica della Germania sul Messico: dopo essere andati in vantaggio ed essere stati ripresi per tre volte, i padroni di casa realizzano la rete decisiva grazie a Ballack. La finale per il 1\u00ba posto mette di fronte Brasile e Argentina, che l'anno prima si erano affrontate nella finale di Copa Am\u00e9rica: i verdeoro dominano nettamente l'incontro, e grazie anche a due reti di Adriano si aggiudicano la loro seconda Confederations Cup.\nRisultati.\nFase a eliminazione diretta.\n&lt;section begin=Group 3 /&gt;&lt;section end=Group 3 /&gt;"}
{"id": "388682", "revid": "125635599", "url": "https://it.wikipedia.org/wiki?curid=388682", "title": "Incantesimo (serie televisiva)", "text": "Incantesimo \u00e8 una serie televisiva italiana, imperniata sulle vicende della \"Clinica Life\" di Roma e sulle storie sentimentali dei medici, infermieri ed avvocati che in essa lavorano. Inizialmente concepita come soap opera di prima serata, poi nelle ultime due stagioni si \u00e8 deciso di farla divenire una soap opera giornaliera. \u00c8 andata in onda tra 1998 e 2008 in dieci stagioni su Rai 1 e Rai 2.\nIdeatrice e scrittrice del soggetto della serie, dalla prima stagione fino alla settima \u00e8 Maria Venturi. Le musiche sono create da Guido e Maurizio De Angelis. L'interprete della sigla \u00e8 la cantante Alma Manera.\nProduzione.\nLa prima stagione di \"Incantesimo\" \u00e8 andata in onda nell'estate del 1998, delle 26 puntate previste ne vennero prodotte solo 10 da 100' dirette dal regista famoso Gianni Lepre, come programma alternativo di Rai 2 per il pubblico che non seguisse i mondiali di calcio 1998. Contrariamente alle aspettative per\u00f2, la fiction ebbe un inaspettato successo di pubblico con un ascolto medio intorno ai 4 milioni di telespettatori. La protagonista della prima stagione \u00e8 Barbara Nardi, chirurgo estetico di una nota clinica di Roma, la Life. Il filo principale della stagione gira intorno al suo matrimonio sfortunato con l'ambizioso e squattrinato avvocato Roberto Ansaldi (interpretato da Giovanni Guidelli), l'amore proibito che nasce fra lei e l'imprenditore tedesco Thomas Bergher e le vicende che girano intorno alla sua famiglia.\nIn seguito venne quindi girato un secondo ciclo composto da 16 puntate da 100' dirette da Alessandro Cane con l'aiuto di Tomaso Sherman, ormai come appuntamento fisso del secondo canale della Rai per la stagione televisiva 1999-2000. La sceneggiatura della seconda stagione (di fatto seconda parte della prima stagione) \u00e8 notevolmente pi\u00f9 drammatica considerando anche il contorno musicale dei fratelli De Angelis, presente in quasi tutte le scene, con un clima assai teso in ogni puntata, cosa di uso piuttosto raro negli sceneggiati di stampo sentimentale fino a quel punto. Gli ascolti aumentarono ancora di pi\u00f9, arrivando ai 6,5 milioni di telespettatori a puntata. La seconda stagione, a differenza dalla prima, si \u00e8 conclusa con un lieto fine, unendo Barbara e Thomas dopo un lungo filo di tormenti.\nVisti gli alti ascolti, la Rai e i produttori di \"Incantesimo\" decisero di continuare la serie girando una terza stagione di 26 puntate, sempre da 100', nella quale furono effettuati alcuni cambiamenti fondamentali, primo fra tutti il cambio dei protagonisti. I nuovi volti principali sono Alessio Boni nel ruolo del chirurgo Marco Oberon, il quale prende il posto di Barbara Nardi (partita per la Germania con Thomas Bergher) in Clinica Life e Valentina Chico nel ruolo di Caterina Masi - una giovane e misteriosa studentessa di medicina, con gravissimi problemi personali, in cerca di lavoro come infermiera. Nonostante questo rischio e l'uscita dei protagonisti storici delle prime due stagioni, Incantesimo 3 ebbe un successo talmente grande che la Rai decise di spostare la messa in onda del secondo ciclo di puntate della stagione sul primo canale, arrivando cos\u00ec ai picchi d'ascolto intorno agli 8 milioni di telespettatori. \nOrmai usando la formula dimostratasi vincente, viene prodotta anche la quarta stagione con protagonisti Vanessa Gravina e Giorgio Borghetti, la quale riscuote l'ennesimo successo, con ascolti intorno ai 7 milioni di telespettatori. \nNella quinta serie, andata in onda sempre su Rai 1, entrano in scena Lorenzo Flaherty, nel ruolo dell'avvocato Andrea Bini, e Barbara Livi nel ruolo del cardiochirurgo Martina Morante. \u00c8 la prima volta che i protagonisti della storia si conoscono gi\u00e0 e il solito passato oscuro questa volta riguarda entrambi.\nLa sesta stagione di \"Incantesimo\", con protagonisti Lorenzo Ciompi ed Antonia Liskova, \u00e8 stata l'ultima ad usare la sigla originale e ad avere la classica regia \"movimentata\". Con il secondo ciclo di puntate di quella stagione, \"Incantesimo\" \u00e8 tornato su Rai 2, per\u00f2 nonostante questo \u00e8 stato comunque seguito da una media di 5 milioni di telespettatori.\nA partire dalla prima puntata della settima stagione la serie \u00e8 cambiata notevolmente. La sigla iniziale, cos\u00ec come una parte rilevante delle musiche usate nelle scene, sono state cambiate. I toni cos\u00ec come i risvolti si sono avvicinati quasi al massimo allo sfondo soap. La nuova coppia di protagonisti vi \u00e8 composta da Walter Nudo nel ruolo del dottor Antonio Corradi e Samuela Sardo nel ruolo dell'infermiera Giulia Donati (che ricalcano molto gli ex protagonisti della terza stagione Alessio Boni e Valentina Chico). Il pubblico rimase fedele rassicurando cos\u00ec una media di circa 4 milioni di telespettatori durante l'intera stagione. \"Incantesimo 7\" \u00e8 stata la pi\u00f9 lunga delle stagioni in formato fiction di prima serata con 30 puntate da 100' minuti ciascuna.\nNell'ottava stagione, la nuova sceneggiatrice Carlotta Ercolino decise di mettere nuovi elementi nelle storie, uscendo fuori dai soliti risvolti. Walter Nudo e Samuela Sardo rimasero i protagonisti ai quali per\u00f2 venne aggiunto un terzo volto - quello di Carlotta Miti nel ruolo della ginecologa Sara Segre, la quale avr\u00e0 una storia d'amore con Antonio Corradi. Durante la stagione gli ascolti calano, con una media di circa 2 milioni e mezzo di telespettatori nel corso dell'ultimo ciclo. Nel finale dell'ultima puntata, per la prima volta, il protagonista maschile Antonio Corradi (Walter Nudo) viene colpito da un colpo di pistola (non capendo se l'uomo muore o no) e l'ultima inquadratura \u00e8 quella di Giulia Donati in lacrime. \nA partire dalla nona stagione, Incantesimo diventa una soap opera vera e propria e torna su Rai 1 nella fascia pomeridiana. La sceneggiatura \u00e8 ancora una volta di Carlotta Ercolino e si alternano alla regia Cristiano Celeste, Bruno De Paola, Marco Foti, Liliana Ginanneschi, Francesco Pavolini, Italo Pesce Delfino, Stefano Sollima e Raffaele Verzillo. I protagonisti della nona stagione sono Massimo Bulla nel ruolo di Davide Curti, Giorgia Bongianni nel ruolo di Elena, e Alessio Di Clemente che interpreta il ruolo di Alberto Curti, fratello di Davide e marito di Elena. Questa stagione vede l'uscita di scena di due veterani di Incantesimo, ossia della coppia Diego Olivares e Giovanna Medici, interpretati rispettivamente da Giuseppe Pambieri e Paola Pitagora. Nonostante il cambiamento di fascia oraria e la ben nota e consolidata concorrenza della soap opera CentoVetrine, gli ascolti di questa stagione si aggirano attorno ai 2 milioni di telespettatori, buoni per confermare la produzione di una successiva stagione.\nNella decima e ultima stagione, viene dato ampio spazio ad Alberto Curti che, dopo la separazione e la successiva morte della moglie Elena, intreccia una relazione con la misteriosa dottoressa Rossella Natoli, interpretata da Sonia Aquino. Tale stagione inoltre vede il ritorno nel cast di Marco Quaglia, nel ruolo di Massimo Nardi. Gli ascolti di questa stagione non sono lusinghieri e infatti la Rai decide di sospendere la produzione, lasciando gli affezionati della fiction piuttosto delusi per il finale aperto e con Cesare Gomez, il cattivo delle ultime quattro stagioni, nuovo proprietario della clinica Life.\nNel corso delle sue puntate, soprattutto nelle prime sei stagioni, oltre alle storie d'amore e gli intrighi, \"Incantesimo\" affronta anche vari temi sociali e di cronaca, come la tossicodipendenza, la violenza sulle donne (tra cui anche il femminicidio), l'immigrazione, l'omosessualit\u00e0, la burocrazia e altri ancora.\nDurante l'estate del 2000 le prime due serie e le prime 8 puntate della terza stagione vengono riproposti in replica su Raiuno. Ogni puntata in prime time viene suddivisa in due episodi da 50' minuti. Questa suddivisione viene sempre mantenuta in tutte le repliche che negli anni sono trasmesse su RaiPremium. \nAttualmente su RaiPremium alle ore 11 circa \u00e8 in onda la settima stagione. Dal 17 gennaio 2022 verr\u00e0 riproposta l'ottava stagione. \nPersonaggi e interpreti.\nCoppie protagoniste.\nCon cadenza quasi sempre annuale, in \"Incantesimo\" si sono susseguite una serie di coppie protagoniste:\nLe vicende dei protagonisti si concludono dopo uno o al massimo due cicli per coppia, lasciando poi il posto alla coppia successiva. Da considerare che Caterina Masi, interpretata da Valentina Chico, \u00e8 stata l'unica protagonista che appare da sola anche in altre stagioni (nella quarta lei si vede anche dopo l'uscita del cast precedente in quasi tutta la stagione e poi nella sesta ritorna ancora per alcune puntate).\nAltri personaggi principali.\nTra i personaggi pi\u00f9 importanti spiccano Giovanna Medici, interpretata da Paola Pitagora dalla prima alla nona stagione, e Tilly Nardi, interpretata da Delia Boccardo, l'unica a comparire in tutti gli episodi della serie.\nGuest star.\nCi sono state anche varie apparizioni di guest star nel corso delle varie stagioni, tra cui vi sono:\nNella seconda stagione si \u00e8 visto l'esordio televisivo dell'attrice Micaela Ramazzotti.\nAlcuni attori hanno avuto diverse apparenze in diversi ruoli nel corso delle varie stagioni, tra cui Giacomo Piperno che si vede nella prima stagione in un ruolo minore, mentre poi nella settima ed ottava \u00e8 uno dei protagonisti, nel ruolo di Renato Corradi, il padre del dottor Antonio Corradi. Un altro volto notevolmente riapparso \u00e8 David Sef che nella quinta stagione interpreta Yusuf, un paziente che rischia di distruggere la carriera di Diego Olivares per colpa di Cristina Ansaldi, e poi nella nona stagione \u00e8 Amir, il nuovo fidanzato di Sara Segre. Anche Toni Malco, che nella settima stagione interpretava il marito di una donna ricoverata alla Life, nella nona stagione lo ritroviamo nei panni di Ivan, l'amico di Luciano Mauri. Danilo Nigrelli nella prima stagione interpreta un medico e poi nella quarta \u00e8 John Senesi, il marito di Cora. Stefania Barca che nella prima stagione recita il ruolo della madre adottiva di Shoshi, un bambino albanese, e poi nelle ultime due stagioni \u00e8 la dottoressa Vittoria Falco. Gianna Paola Scaffidi, che nella seconda stagione recita il ruolo della madre di Clelia, una ragazza ricoverata alla Life, mentre nella nona stagione \u00e8 Rebecca, l'ex moglie di Luciano Mauri. Saverio Deodato Dionisio nella quarta e quinta stagione \u00e8 uno dei rapitori di Valeria Dupr\u00e9, mentre nella decima \u00e8 Riccardo, uno specializzando della Life. Ettore Belmondo nella prima e nella seconda stagione \u00e8 stato il marito di Luciana Galli, mentre nella nona stagione \u00e8 l'avvocato che si occupa dell'affidamento dei figli di Alberto Curti. Mirta Pepe nella prima stagione ha interpretato il ruolo della madre di una paziente della Life, mentre nella nona stagione entra nel cast nel ruolo di Marisa, la domestica di casa Curti. Infine Vincenzo Alfieri, che nell'ottava stagione recita il ruolo del ragazzo di una paziente di Sara Segre, mentre nella nona e nella decima stagione \u00e8 Dante Liuzzi, il ragazzo di Carolina Mauri.\nVicende giudiziarie.\nLa Procura di Napoli, nell'ambito di un'inchiesta in cui il manager Rai Agostino Sacc\u00e0 \u00e8 accusato di corruzione, ha presentato documentazione che mostra come Camilla Ferranti sarebbe stata raccomandata da Silvio Berlusconi, all'epoca Presidente del Consiglio: senza la raccomandazione del Cavaliere, alla Ferranti sarebbe stata preferita Sara Zanier, giudicata pi\u00f9 brava sia dal produttore, sia dallo story editor di \"Incantesimo\", Mirco Da Lio..\nSacc\u00e0 ha pubblicamente ammesso:"}
{"id": "388684", "revid": "1318658", "url": "https://it.wikipedia.org/wiki?curid=388684", "title": "Curzio Maltese", "text": "Biografia.\n\u00c8 nato a Milano e cresciuto a Sesto San Giovanni, fratello della giornalista sportiva della Rai, Cinzia Maltese, precocemente scomparsa nel 2002. Dopo un periodo tra fabbrica e radio libere si \u00e8 dedicato al giornalismo.\nHa iniziato occupandosi di sport e cronaca per i quotidiani \"La Notte\", \"La Gazzetta dello Sport\" e \"La Stampa\". Per il quotidiano torinese inizia a occuparsi di commenti politici, oltre che di cinema e teatro. Dal 1995 al 2021 \u00e8 editorialista per il quotidiano \"la Repubblica.\" Dal 1996 al 2021 ha curato la rubrica \"Contromano\" sul settimanale \"Il Venerd\u00ec di Repubblica.\" Dal febbraio 2022 \u00e8 editorialista per il quotidiano \"Domani.\"\nNel 2014 si \u00e8 candidato alle elezioni europee come capolista nella circoscrizione del nord-ovest italiano per L'Altra Europa con Tsipras a sostegno della Coalizione della Sinistra Radicale per Alex\u012bs Tsipras come Presidente della Commissione europea, ottenendo 31.980 preferenze. Pur risultando il primo dei non eletti della sua lista \u00e8 entrato nel parlamento europeo grazie alla rinuncia di Moni Ovadia, gi\u00e0 preventivata pubblicamente.\nCome autore televisivo ha collaborato con Corrado Guzzanti nella realizzazione del programma cult \"Il caso Scafroglia\". Ha inoltre collaborato con altri autori, come Maurizio Crozza ed Enrico Bertolino. \nHa ideato e scritto due documentari, rispettivamente su Renzo Piano e Paolo Conte, per Canal+ Italia.\nControversie.\n\"Avvenire\" rispose in varie occasioni (anche con un opuscolo allegato al quotidiano a cura di Umberto Folena dal titolo: \"La vera questua\" il 26 luglio 2008) alle inchieste di Maltese sui costi della Chiesa cattolica a carico dei cittadini e dello Stato italiano, come l'otto per mille o l'insegnamento della religione cattolica in Italia pubblicate in vari articoli su \"La Repubblica\" e poi raccolti nel libro \"La questua\".\nDa europarlamentare \u00e8 stato accusato di assenteismo anche se le statistiche di VoteWatch hanno dimostrato la sua partecipazione al 95% delle votazioni.\n\u00c8 stato criticato di avere un doppio stipendio (europarlamentare e giornalista de \"la Repubblica\") e, nonostante le leggi non lo imponessero, ha rinunciato al suo contratto con il quotidiano."}
{"id": "388687", "revid": "124098768", "url": "https://it.wikipedia.org/wiki?curid=388687", "title": "Fraternit\u00e0 di Comunione e Liberazione", "text": "La Fraternit\u00e0 di Comunione e Liberazione \u00e8 un'associazione laicale, nata nel solco del movimento di Comunione e Liberazione, che l'11 febbraio 1982 venne eretta \"in persona giuridica per la Chiesa universale\" e dichiarata associazione di diritto pontificio tramite un decreto del Pontificio consiglio per i laici. La Fraternit\u00e0 di Comunione e Liberazione si incontra annualmente (in genere nel mese di maggio) per gli esercizi spirituali a Rimini.\nDopo la morte di don Giussani, il sacerdote spagnolo don Juli\u00e1n Carr\u00f3n venne eletto, il 19 marzo 2005, presidente della Fraternit\u00e0 di Comunione e Liberazione. Circa tre anni dopo, nel marzo 2008 \u00e8 stato riconfermato per altri 6 anni alla guida della Fraternit\u00e0.\nA met\u00e0 novembre 2021 Juli\u00e1n Carr\u00f3n si dimette dalla carica di Presidente della Fraternit\u00e0 di Comunione e Liberazione."}
{"id": "388688", "revid": "121442231", "url": "https://it.wikipedia.org/wiki?curid=388688", "title": "Kuhn Loeb &amp; Co.", "text": "La Banca Kuhn, Loeb &amp; Co. \u00e8 stata una banca d'investimento americana, con sede legale a New York, fondata nel 1867 da Abraham Kuhn e Solomon Loeb.\nDopo qualche anno, si aggiunse come socio il finanziere ebreo Jacob Schiff. La banca si interess\u00f2 ai principali investimenti collegati allo sviluppo della rete ferroviaria USA, inserendosi nella \u2018American Smelting and Refining Association\u2019, \u2018Westinghouse Electric\u2019 , alla \u2018Western Union Telegraph\u2019 e alle compagnie d'assicurazioni.\nNel 1977 venne fusa con la banca Lehman Brothers, generando una nuova societ\u00e0 di nome Lehman Brothers Kuhn Loeb &amp; Co.\nStoria.\nLa banca d'affari \"Kuhn, Loeb &amp; Co.\" fu fondata nel 1867 a New York da Abraham Kuhn e Solomon Loeb. Kuhn e Loeb avevano gi\u00e0 dato vita a delle fortunate attivit\u00e0 commerciali a Cincinnati, Ohio, quando decisero di trasferirsi a New York, per approfittare dell'espansione economica americana di quegli anni. Quando Kuhn e Loeb fondarono la loro societ\u00e0 il capitale ammontava a 500.000 dollari. Nel 1875 entr\u00f2 nella societ\u00e0 anche Jacob Schiff, genero di Solomon Loeb. Egli ne divenne successivamente direttore e fece diventare la banca la seconda pi\u00f9 prestigiosa banca d'affari americana, dopo quella di John Pierpont Morgan.\nLa ditta crebbe notevolmente durante l'epoca dell'espansione ferroviaria. La \"Kuhn, Loeb\", come le altre banche d'affari, apportava capitali, ma anche occasioni commerciali. L'ingresso nel settore ferroviario avvenne nel 1877, quando raccolse i fondi per finanziare la \"Chicago and North Western Railroad\"; anni dopo, nel 1881, svolse un ruolo analogo per la \"Pennsylvania Railroad\" e la \"Chicago, Milwaukee &amp; St. Paul Railroad\".\nSchiff ebbe un ruolo decisivo nella riorganizzazione della \"Union Pacific Railroad\" nel 1897, aiutando a dare all'impresa una solida base finanziaria. \nNel 1901, con l'appoggio economico della \"Kuhn, Loeb\", E. H. Harriman sconfisse James Jerome Hill, sostenuto da J.P. Morgan, nella lotta per il controllo della \"Northern Pacific Railway\".\nLa ditta fu a lungo collegata con molti dei colossi emergenti dell'industria americana, fornendo sostegno finanziario alla \"Westinghouse\" e alla \"Western Union\", cos\u00ec come a imprese innovative come la \"Polaroid Corporation\". La Banca godeva di prestigio come affidabile consulente finanziaria anche all'estero, fornendo assistenza a numerosi governi stranieri, come quelli dell'Austria, della Finlandia, del Messico e del Venezuela.\nLa \"Kuhn, Loeb\" oper\u00f2 anche come principale banca d'investimenti per John D. Rockefeller. Rockefeller partecip\u00f2 a vari sindacati di controllo con la Banca, fra cui alcuni delle compagnie ferroviarie, cos\u00ec come partecip\u00f2 alla formazione del \"trust\" degli inscatolatori di carne di Chicago. Le operazioni che Rockefeller condusse oltremare comprendono anche il prestiti della Banca ai governi cinese e giapponese.\nLa ditta costitu\u00ec una societ\u00e0 con Rockefeller nel 1911 per prendere il controllo della \"Equitable Trust Company\" che sarebbe successivamente stata incorporata dalla \"Chase Bank\"\nFra i soci pi\u00f9 celebri della Banca ci furono Otto Kahn, Paul Warburg, Felix Warburg, Mortimer Schiff, Benjamin Buttenwieser, Lewis Strauss e Sigmund George Warburg, fondatore della \"S. G. Warburg &amp; Co.\". \nNei primi anni i matrimoni all'interno della comunit\u00e0 ebraico-tedesca erano comuni, perci\u00f2 i soci della \"Kuhn, Loeb\" erano imparentati con quelli di altre banche d'affari gestite da ebrei di origine tedesca, come \"J &amp; W Seligman\", \"Speyer &amp; Co.\", \"Goldman Sachs\" e \"Lehman Brothers\". Prima della seconda Guerra mondiale era particolarmente stretto anche il rapporto con i soci della banca \"M. M. Warburg &amp; Co.\" di Amburgo.\nLe fortune della societ\u00e0 cominciarono a declinare negli anni successivi alla Seconda Guerra Mondiale. Wall Street stava cambiando abitudini e allontanandosi da un'attivit\u00e0 bancaria basata sulle relazioni e le conoscenze dirette. Il mondo di \"banchieri gentiluomini\" in cui si era sviluppata la \"Kuhn, Loeb\" veniva progressivamente sostituito da un mondo finanziario pi\u00f9 aggressivo, in cui i sottoscrittori degli strumenti finanziari li rivendevano direttamente al pubblico, settore di attivit\u00e0 in cui \"Kuhn, Loeb\" ha sempre ostinatamente rifiutato di entrare. \nNel 1977, di fronte a una crisi finanziaria, la ditta soccombette e si fuse con la \"Lehman Brothers\" per costituire la Lehman Brothers, Kuhn, Loeb Inc.."}
{"id": "388689", "revid": "15756", "url": "https://it.wikipedia.org/wiki?curid=388689", "title": "Serafino De Tivoli", "text": "Biografia.\nNato da Abramo Samuel e Fortunata Moro, nel 1836 si trasferisce con la famiglia a Firenze e dal 1838, con il fratello minore Felice, \u00e8 allievo di K\u00e1roly Mark\u00f3 il Vecchio che lo educa all'arte secondo i principi neoclassici. Nel 1848 si arruola volontario con Giuseppe Garibaldi e partecipa alla Prima guerra d'indipendenza italiana, combattendo nella Battaglia di Curtatone e Montanara unitamente ad altri artisti pervasi da patriottismo quali Silvestro Lega, Giuseppe Bandi e Angiolo Tricca e contribuendo nel 1849 alla difesa di Roma.\nAlla conclusione del suo impegno bellico torna a Firenze, dove avvia la frequentazione con gli artisti del Caff\u00e8 Michelangiolo che dal 1855 origineranno il movimento Macchiaiolo ed espone alla Societ\u00e0 Promotrice di Belle Arti due paesaggi (oggi dispersi), ripetendosi l'anno successivo dove inizia a dedicarsi alla pittura di paesaggio o della natura \"en plein air\", con ambientazioni nelle campagne toscana e laziale.\nSul modello della Scuola francese di Barbizon, nel 1853 fonda la Scuola di Staggia con il fratello Felice, Francesco Saverio Altamura, Lorenzo Gelati, Carlo Ademollo, K\u00e1roly Mark\u00f3 il Giovane e Alessandro La Volpe, comunit\u00e0 nella quale gli artisti si ritrovano all'aperto, spesso rappresentando uno stesso soggetto e con un utilizzo sperimentale del colore mirata alla ricerca della perfetta rappresentazione del vero.\nNel 1855 si reca a Parigi con Francesco Saverio Altamura, dove incontra Domenico Morelli, per seguire le discussioni sorte intorno a Gustave Courbet e ai paesaggisti della Scuola di Barbizon, frequenta gli studi di Alexandre-Gabriel Decamps, Constant Troyon e Rosa Bonheur percependone i nuovi concetti propagati dal naturalismo romantico, legge gli studi di Th\u00e9odore Rousseau e viene affascinato dallo spirito paesaggistico di Jean-Baptiste Camille Corot e di Narcisse Diaz de La Pena..\nNello stesso anno viaggia a Londra, in occasione della Esposizione Universale, dove il fratello Felice si stabilisce dal 1859; il ritorno a Firenze coincide con il periodo di pi\u00f9 attiva produzione pittorica, dove si distacca dall'impronta di K\u00e1roly Mark\u00f3 il Vecchio e diffonde tra i colleghi l'entusiasmo per la nuova pittura realista, contribuendo alla nascita del movimento pittorico dei macchiaioli e partecipando attivamente alle discussioni che si tenevano al Caff\u00e8 Michelangiolo di Firenze.\nNel 1862 partecipa alla Promotrice di Firenze con otto opere e, sulla risma di un'accesa diatriba con il collega Telemaco Signorini che lo accusa di essere eccessivamente legato ai propri interessi economici, torna a Londra dove si ricongiunge con il fratello e diventa maestro di pittura per un ricco inglese.\nNel 1873 \u00e8 a Parigi, dove frequenta gli artisti del Caf\u00e9 Guerbois che da l\u00ec a poco fondano il movimento degli Impressionisti, in particolare Edgar Degas, alla pari dei colleghi Federico Zandomeneghi, Giovanni Boldini e Giuseppe De Nittis.\nLe precarie condizioni economiche, che testimoniano la sua difficile integrazione con il mondo artistico parigino, estremamente votato alla visione commerciale dell'arte e la cecit\u00e0 lo inducono al ritorno a Firenze, dove viene nominato professore della Reale Accademia di Belle Arti.\nStile.\nDi formazione neoclassica come allievo di K\u00e1roly Mark\u00f3 il Vecchio a partire dal 1849, di ritorno dal periodo bellico, frequenta l'ambiente macchiaiolo del Caff\u00e8 Michelangiolo, legando particolarmente con Angiolo Tricca e Vito D'Ancona.\nNel 1848 debutta alla Promotrice fiorentina con \"Paese di composizione\", nel 1849 e nel 1850 vi espone paesaggi laziali, oggi dispersi e un \"Motivo presso il lago di Massaciuccoli\".\nLa fondazione nel 1853 della scuola di Staggia delinea il suo abbandono dell\u2019approccio accademico derivato da K\u00e1roly Mark\u00f3 il Vecchio per avvicinare una visione personale e quotidiana della natura riprodotta dal vivo (unitamente al fratello Felice e all'amico Cristiano Banti nelle ambientazioni della Valle del Serchio, delle campagne fiorentine (\"Poggio di Fiesole visto dal canale del Cionfo\") e delle Alpi Apuane, che conduce da l\u00ec a poco alla visione pittorica propria dei Macchiaioli.\nAlla Promotrice del 1855 presenta quattro paesaggi, \"Motivo delle Cascine di Pisa\", \"Il ponte degli Strulli presso Figline\", \"Paese dal vero a Staggia\" e \"Motivo presso l'Alvernia\": nello stesso anno visita Parigi in occasione dell'Esposizione Universale, dove viene in contatto con i rivoluzionari paesaggisti della Scuola di Barbizon e importa a Firenze questo nuovo gusto pittorico caratterizzato da un approfondito studio della luce e del colore che tende a ripartire le varie superfici, nell'alternanza di luci e ombre\nRisalgono a questo periodo le sue opere pi\u00f9 note, come \"Paesaggio con vacche al pascolo\", \"Il pascolo\", \"Il ponte di Legno\", \"Portico di Villa Toscana\", \"Marina con pescatori\", \"La pesca sul fiume\".\nNel 1861 partecipa alla prima Esposizione nazionale di Firenze con \"Veduta del Val d'Arno\", riesposto nel 1862 alla esposizione della Societ\u00e0 promotrice di belle arti di Torino con il titolo \"Un pascolo, paesaggio con figure\".\nDopo la definitiva rottura con Telemaco Signorini e le critiche di altri colleghi Macchiaioli per l'utilizzo del \"ton gris\" derivato dalla Scuola di Barbizon\nnel 1863 \u00e8 a Parigi per il Salon des Refus\u00e9s e a Londra, nel 1866 espone alla Societ\u00e0 Promotrice di Genova con \"L'innocenza\", alla mostra della British Institution \"Ragazza fiorentina\" e alla Royal Society \"Riposo dopo la danza\", \"Una contadina romana\" e \"'La campagna romana\", ripetuta nel 1867 con \"Il messaggero nero\" e \"Nello Warwickshire\".\nNel periodo parigino espone al Salon des Refus\u00e9s\ncon\"L'antica pescaia a Bougival\", una delle opere meglio conosciute del De Tivoli, viene poi premiato all'Esposizione nazionale di Torino del 1880 con \"La Senna a St.Denis\", anno in cui al Salon parigino viene premiato con \"Lavandaie sulla Senna\", mentre all'Esposizione universale di Parigi del 1889 ottiene una medaglia di bronzo con \"Lavandaia sulla riva della Senna\".\nDopo aver partecipato alla Esposizione triennale di Brera, si ricovera nell'ospizio israelitico di Firenze, dove muore il 1\u00ba novembre 1892."}
{"id": "388692", "revid": "599013", "url": "https://it.wikipedia.org/wiki?curid=388692", "title": "Anderson Varej\u00e3o", "text": "Biografia.\nSuo fratello Sandro \u00e8 anch'egli un cestista.\nCarriera.\nFranca e Barcellona (1998-2004).\nDopo aver trascorso due stagioni (2000-01 e 2001-02) presso la squadra brasiliana del Franca B.C. e aver conquistato il titolo di MVP della lega brasiliana nella stagione 2000-01, Anderson Varej\u00e3o si trasfer\u00ec in Europa, al Barcellona.\nNBA (2004-2017).\nCleveland Cavaliers (2004-2016).\nDurante le tre stagioni trascorse in Spagna (dal 2002 al 2004 compreso), si fece notare per il suo atletismo e la sua grande energia a rimbalzo, qualit\u00e0 che convinsero gli Orlando Magic a sceglierlo nel Draft NBA del 2004 con la 30\u00aa chiamata assoluta (prima chiamata del secondo giro), salvo poi cederlo immediatamente ai Cleveland Cavaliers.\nDurante i primi due anni con la maglia n\u00ba 17 dei Cavs dimostr\u00f2 a pieno le sue qualit\u00e0 di rimbalzista (4,7 rimbalzi di media in carriera, in poco pi\u00f9 di 15 minuti di utilizzo medio) e di giocatore di energia in uscita dalla panchina.\nIl 19 febbraio 2016 venne ceduto via trade dalla franchigia dell'Ohio (dopo 11 anni e mezzo di militanza) ai Portland Trail Blazers che lo tagliarono subito.\nGolden State Warriors (2016-2017).\nIl 23 febbraio 2016 firm\u00f2 con i Golden State Warriors. Con i giallobl\u00f9 arriv\u00f2 in finale NBA (che tra l'altro fu un rematch dell'anno precedente) contro la sua ex-squadra ovvero i Cleveland Cavaliers; per questo fu il primo giocatore di sempre nella storia dell'NBA ad aver giocato nella stessa stagione con le due squadre finaliste. Comunque, esattamente come l'anno precedente, Varej\u00e3o perse, e per la terza volta in carriera non riusc\u00ec a vincere l'anello nonostante la sua squadra fosse arrivata alle NBA Finals (le altre 2 furono nel 2007 e nel 2015, in entrambi i casi con i Cleveland Cavaliers).\nIn estate rinnov\u00f2 il suo contratto con i Golden State Warriors per un altro anno. Nonostante ne avesse diritto, in quanto disput\u00f2 pi\u00f9 di 30 partite con i Cleveland Cavs, rifiut\u00f2 l'anello.\nIl 3 febbraio 2017 venne tagliato dagli Warriors.\nRitorno in patria: Flamengo (2018-2019).\nIl 17 gennaio 2018, dopo quasi un anno d'inattivit\u00e0, torn\u00f2 a giocare nel suo paese natio al Flamengo.\nRitorno a Cleveland (2021).\nIl 4 maggio 2021, dopo due anni d'inattivit\u00e0, fa ritorno ai Cleveland Cavaliers.\nNazionale.\nAnderson Varej\u00e3o fa parte della nazionale brasiliana di pallacanestro, con cui, insieme al fratello Sandro Varej\u00e3o, prese parte sia ai Goodwill Games del 2001 (dove ha vinto la medaglia di bronzo), che ai campionati del mondo di Indianapolis del 2002.\nSoprannomi.\n\u00c8 soprannominato \"Sideshow Bob\" per via della sua capigliatura, molto simile a quella di Telespalla Bob de \"I Simpson\" ma il suo soprannome per i tifosi \u00e8 sempre stato Wild Thing\".\"\nInfortuni.\nAi campionati del mondo disputati in Giappone nel 2006, nella partita contro la Grecia, valida per la prima fase (a gironi), ha rifilato una tremenda gomitata a Nikos Z\u012bs\u012bs, guardia ellenica, rompendogli lo zigomo (con tripla frattura). La federazione ellenica ha richiesto alla FIBA un provvedimento disciplinare in quanto Z\u012bs\u012bs, a causa di quell'infortunio, non ha potuto giocare nelle rimanenti partite del Mondiale.\nUn altro evento sfortunato per il centro dei Cavs avvenne il 18 novembre 2009 in una partita contro i Miami Heat all'AmericanAirlines Arena dove Varej\u00e3o fu scaraventato a terra da una schiacciata di Dwyane Wade, cadendo sulla schiena e sbattendo la testa contro la base di sostegno del canestro. Fortunatamente non ha riportato nessun tipo di danno rialzandosi immediatamente."}
{"id": "388695", "revid": "2074952", "url": "https://it.wikipedia.org/wiki?curid=388695", "title": "Cirith Ungol (gruppo musicale)", "text": "I Cirith Ungol sono un gruppo epic metal statunitense, fondato nel 1972 come Titanic ed accreditati con il nome di Cirith Ungol sin dal 1977.\nEssi traggono il loro nome dal passo di Cirith Ungol, luogo del \"Signore degli Anelli\" di J.R.R. Tolkien, che segna l'ingresso nella terra di Mordor .\nBiografia.\nGli inizi.\nLa storia dei Cirith Ungol comincia nel 1971, quando dalle ceneri del gruppo folk Galligan Family nacque una band chiamata Titanic. La prima formazione comprendeva Grag Lindstrom al basso, Jerry Fogle alla chitarra solista, Robert Garven alla batteria e Pat Galligan alla chitarra ritmica. Inizialmente il gruppo cominci\u00f2 a suonare canzoni dei Beatles, ma ben presto le proposte si spostarono a canzoni di Black Sabbath e Mountain. Questo cambiamento port\u00f2 la band a cercare un nuovo nome, che nel 1972 arriv\u00f2: Cirith Ungol. Con il passare degli anni la formazione ebbe dei cambiamenti: Pat Galligan fu estromesso dal gruppo, Micheal Flint sostitu\u00ec Lindstrom al basso, mentre Tim Baker ricopr\u00ec il ruolo di cantante facendo conseguentemente cambiare a Grag Lindstrom il ruolo all'interno della band. Egli infatti si cominci\u00f2 ad occupare della chitarra ritmica e delle parti di tastiere. Con questa formazione i Cirith Ungol cominciarono la loro carriera, cercando fin dall'inizio un contratto discografico che consentisse loro l'esordio.\nL'interesse discografico tard\u00f2 tuttavia ad arrivare, cos\u00ec, nel 1981 i Cirith Ungol decisero di costituire (a proprie spese) una casa discografica, denominata Liquid Flame per pubblicare l'album d'esordio intitolato \"Frost and Fire\" . I brani in contenuti denotavano ancora una fase embrionale di quello che sarebbe stato il sound epic metal che avrebbe caratterizzato la band e che poi sarebbe stato sviluppato con maggior fortuna da gruppi quali Manowar e Virgin Steele. Nello stesso anno un amico dei componenti della band (Brian Slagel, il successivo fondatore di Metal Blade) che lavorava in un negozio di dischi, li mise in contatto con il distributore: Greenworld Records. Questi, interessato al lavoro, prese in carico la produzione dell'album gi\u00e0 pubblicato \"Frost and Fire\", etichettandolo \"Enigma\" e poi incluse nella compilation \"Metal Massacre Volume 1\" il brano inedito \"Death of the sun\".\nNel 1984 fu pubblicato \"King of the Dead\". Caratterizzato da riff sempre pi\u00f9 pesanti ed incisivi e dalla forte presenza del basso, l'album mette in evidenza l'attitudine metal della band insieme alla voce, a volte sgraziata e stridula, di Tim Baker. L'album fu pervaso da un'atmosfera cupa ed orrorifica, ed il disco ottenne buoni giudizi dalla critica e venne portato a differenti festival e show dove la band si esib\u00ec insieme a Venom e Slayer ma, tuttavia, non fece breccia tra il pubblico. Nello stesso periodo, infatti, venivano pubblicati o erano gi\u00e0 stati dati alle stampe album storici tra cui: \"Powerslave\", \"Sign of the Hammer\", \"Ride the Lightning\", \"The Last in Line\", \"Don't Break the Oath\", \"Bonded by Blood\" e \"Defenders of the Faith\", che misero in secondo piano \"King of the Dead\" e, conseguentemente, anche la band.\nIl 1986 rappresenta l'anno del terzo album: \"One Foot in Hell\". Rispetto ai lavori precedenti, la band decise di tentare di percorrere la strada della velocit\u00e0. Rispetto alle opere precedenti, infatti, il disco \u00e8 caratterizzato dalla presenza di pezzi pi\u00f9 rapidi che si contrappongono a pezzi dall'andatura decisamente pi\u00f9 lenta . Nonostante gli sforzi fatti dalla band l'album non ebbe successo. In quegli anni, infatti, il pubblico stava rivolgendo il proprio interesse verso il neonato genere thrash metal.\nScioglimento.\nDopo cinque anni di inattivit\u00e0, nel 1991 la band pubblic\u00f2 \"Paradise Lost\", il proprio quarto ed ultimo album. Il disco fu stampato in poche copie e, visto lo scarso successo, non pi\u00f9 ristampato. Pubblicato con etichetta Restless Records, per scelta dello stesso discografico, non \u00e8 inoltre stato pi\u00f9 messo in circolazione ed \u00e8 pertanto oggetto di collezione da parte dei fans. In \"Paradise Lost\" la band si present\u00f2 con una line-up modificata. Jim Barraza e Vernon Gren presero il posto di Jerry Fogle e Michael Flint, ma questa sostituzione non port\u00f2 i risultati sperati. Visto l'ennesimo insuccesso, nello stesso anno i Cirith Ungol decisero quindi di mettere la parola fine alla loro sfortunata storia che dal folk li aveva portati al metal .\nNegli anni 2000 viene pubblicata \"Servants of Chaos\" raccolta antologica in tre dischi contenente anche versioni alternative e pezzi dal vivo.\nIn anni recenti voci di corridoio parlarono di una riunione con la pubblicazione di un nuovo album, tuttavia la morte di Jerry Fogle rese di fatto impossibile l'attuazione del progetto.\nI Cirith Ungol rimangono, quindi, un fenomeno underground che ha contribuito a costruire il filone denominato epic metal ma che ha raccolto molto poco in termini di vendite e successo discografico.\nIl ritorno.\nNel 2016 viene annunciata la ristampa di Paradise Lost e una reunion, in qualit\u00e0 di headliner al Frost and Fire festival (dal 7 al 9 ottobre a Ventura, in California), per quello che sar\u00e0 il loro primo concerto dal 13 dicembre 1991. La line-up comprender\u00e0 membri che hanno fatto parte della band in passato.\nNel 2020 il gruppo torna in studio rilasciando l'album Forever Black e segnando cos\u00ec il loro ritorno in scena.\nCopertine e Testi.\nTutte le copertine degli album della band (ad eccezione della raccolta postuma \"Servants of Chaos\") sono tratte dalle illustrazioni ufficiali della saga letteraria Elric di Melnibon\u00e9 di Michael Moorcock .\nTutte queste opere sono dell'artista Michael Whelan .\nL'influenza di Elric di Melnibon\u00e9 \u00e8 presente, pi\u00f9 o meno velatamente, anche in molti testi della band."}
{"id": "388697", "revid": "599013", "url": "https://it.wikipedia.org/wiki?curid=388697", "title": "Kebu Stewart", "text": "Carriera.\n\u00c8 alto 204\u00a0cm e pesa 120\u00a0kg. Nel 2005-06 ha giocato nella Pallacanestro Cant\u00f9, dove \u00e8 arrivato dal Vojvodina Srbijagas. Vanta anche 15 presenze nella NBA, con i Philadelphia 76ers."}
{"id": "388698", "revid": "289247", "url": "https://it.wikipedia.org/wiki?curid=388698", "title": "Atletica leggera alle olimpiadi estive 1952", "text": ""}
{"id": "388699", "revid": "73843", "url": "https://it.wikipedia.org/wiki?curid=388699", "title": "Atletica leggera maschile ai Giochi della XV Olimpiade", "text": "Ai Giochi della XV Olimpiade di Helsinki 1952 sono stati assegnati 24 titoli nell'atletica leggera maschile.\nCalendario.\nLe gare di atletica si svolgono da domenica a domenica, come era gi\u00e0 stato per quattro edizioni consecutive, da Parigi 1924 a Berlino 1936.\nI 1500 metri si disputano per la prima volta in tre giorni (un turno al giorno), come gli 800 m.\nConcorsi: gli organizzatori potrebbero calendarizzare un salto/lancio al giorno (com'\u00e8 sempre stato dal 1924 al 1936), invece decidono di sovrapporre Asta e Lungo e Martello e Giavellotto. \nViene confermata la (per noi strana) consuetudine secondo cui il programma di salti e lanci termina un giorno prima del Decathlon.\nNuovi record.\n\"I cinque record mondiali sono, per definizione, anche record olimpici.\"\nRisultati delle gare.\nDei 22 olimpionici vincitori delle gare individuali di Londra, in nove hanno lasciato l'attivit\u00e0 agonistica. Inoltre il campione uscente del Getto del peso non \u00e8 qualificato ai Trials e il vincitore dei 100 metri si presenta sui 110 ostacoli. Dei rimanenti undici campioni olimpici, solo tre riescono a confermarsi: Malvin Whitfield, Emil Z\u00e1topek e John Mikaelsson. \nSono solo quattro i primatisti mondiali che vincono la loro gara ad Helsinki, nelle seguenti specialit\u00e0: 200 metri, 400 metri, 10.000 metri e Salto triplo.\nDue atleti, Emil Z\u00e1topek (10.000 metri) e Imre N\u00e9meth (Lancio del martello) sono gli unici che si presentano nella veste di campione in carica e di primatista mondiale. Zatopek vince per la seconda volta il titolo."}
{"id": "388700", "revid": "73843", "url": "https://it.wikipedia.org/wiki?curid=388700", "title": "Atletica leggera femminile ai Giochi della XV Olimpiade", "text": "Ai Giochi della XV Olimpiade di Helsinki 1952 sono stati assegnati 9 titoli nell'atletica leggera femminile.\nNuovi record.\n\"I cinque record mondiali sono, per definizione, anche record olimpici.\""}
{"id": "388701", "revid": "599013", "url": "https://it.wikipedia.org/wiki?curid=388701", "title": "Michel Morandais", "text": "Carriera.\nFormatosi cestisticamente nella University of Colorado at Boulder, firma il suo primo contratto da professionista con la storica formazione italiana di Cant\u00f9 nella stagione 2004-05. L'anno successivo passa alla Carpisa Napoli del presidente Mario Maione. Nel club azzurro milita per due stagioni consecutive, contribuendo con le sue prestazioni alla conquista della Coppa Italia e, nella medesima stagione, delle semifinali scudetto, con annessa qualificazione all'Eurolega. Nella stagione 2005-06 \u00e8 stato selezionato per l'All Star Game e la gara delle schiacciate.\nTerminato il sodalizio con il Basket Napoli, ha preferito la destinazione spagnola del Barcelona alle lusinghe della Virtus Bologna di coach Stefano Pillastrini. Terminato l'accordo trimestrale con il club blaugrana si \u00e8 accordato fino al termine della stagione 2007-08 con l'Estudiantes di Madrid, altra formazione militante nella Liga ACB.\nNella stagione 2008-09 gioca nel Stade Lorrain Universit\u00e9 Club Nancy, in Francia, mentre nel 2009-10 si trasferisce alla Pallacanestro Varese."}
{"id": "388703", "revid": "73843", "url": "https://it.wikipedia.org/wiki?curid=388703", "title": "Atletica leggera ai Giochi della XIV Olimpiade", "text": "Ai Giochi della XIV Olimpiade di Londra nel 1948 vennero assegnati 33 titoli in gare di atletica leggera, di cui 24 maschili e 9 femminili.\nPartecipazione.\nGermania e Giappone, Paesi aggressori nella seconda guerra mondiale, non sono invitate ai Giochi.\nA Londra sono presenti 53 nazioni, il numero pi\u00f9 alto raggiunto finora:\n\u00c8 la prima partecipazione assoluta nell'atletica leggera per:\nTra gli stati nati dopo la seconda guerra mondiale \u00e8 la prima presenza nell'atletica leggera per Birmania, Corea del Sud, Pakistan e Sri Lanka.\nRitornano Cuba, Spagna e Turchia, la cui ultima partecipazione risaliva ad Amsterdam 1928.\nL'Irlanda \u00e8 stata reintegrata tra le federazioni riconosciute dall'IAAF.\nRinunciano invece Afghanistan, Bulgaria e Romania.\nEstonia e Lettonia sono state inglobate nell'Unione Sovietica (anche la Lituania, che ha partecipato ai Giochi una sola volta nel 1928).\nIl punto tecnico.\nL'IAAF autorizza finalmente l'utilizzo dei blocchi di partenza per le gare di velocit\u00e0, inventati nell'ormai lontano 1927.\nQuanto alla tecnologia, il sistema di fotofinish, gi\u00e0 usato fin dai Giochi di Los Angeles, viene ulteriormente perfezionato con l'introduzione di cellule fotoelettriche, anche se il suo uso \u00e8 limitato a stabilire il corretto ordine d'arrivo.\nLa nuova macchina, chiamata \"Photosprint\", permette di registrare immagini continue a una velocit\u00e0 modulabile a seconda delle specialit\u00e0. Per l'atletica leggera \u00e8 la soluzione che permette di risolvere i dubbi sull'ordine d'arrivo. Con il \"Photosprint\", inoltre, per la prima volta la pistola dello starter viene collegata ad una macchina. Ci\u00f2 significa che \"Photosprint\" si avvia al momento dello sparo.\nIl sistema, che a Londra viene soprannominato \"Magic Eye\" (\u00abOcchio magico\u00bb), fornisce anche i tempi al centesimo, ma la giuria decide di arrotondare le prestazioni al decimo di secondo, non essendo l'IAAF ancora interessata a questa possibilit\u00e0. I giudici, infatti, continuano a fidarsi dei loro occhi; i dati prodotti dalla macchina vengono usati solamente quando i giudici posti sulla linea d'arrivo non trovano un accordo nel classificare gli atleti. \nSono ufficializzati solo i tempi dei primi tre classificati. Gli altri sono stimati: un passo indietro rispetto all'ultima edizione dei Giochi."}
{"id": "388704", "revid": "287204", "url": "https://it.wikipedia.org/wiki?curid=388704", "title": "Indice dei prezzi di Laspeyres", "text": ""}
{"id": "388706", "revid": "125996576", "url": "https://it.wikipedia.org/wiki?curid=388706", "title": "WWE Raw Tag Team Championship", "text": "Il WWE Raw Tag Team Championship \u00e8 un titolo di wrestling per la categoria di coppia della WWE, esclusivo del roster di \"Raw\", ed \u00e8 detenuto dall'Alpha Academy dal 10 gennaio 2022.\n\u00c8 storicamente il titolo di coppia pi\u00f9 antico della federazione (dopo il World Tag Team Championship), essendo stato introdotto nel 2002, e il terzo pi\u00f9 recente dopo l'NXT Tag Team Championship (introdotto nel 2013) e lo SmackDown Tag Team Championship (introdotto nel 2016).\nStoria.\nIl Raw Tag Team Championship \u00e8 il secondo titolo di coppia pi\u00f9 recente della WWE dopo lo SmackDown Tag Team Championship, mentre quello pi\u00f9 antico \u00e8 l'ormai soppresso World Tag Team Championship. Dopo la divisione del roster WWE in due avvenuta nel 2002, tutti i titoli dovevano essere divisi fra i due nuovi roster \"Raw\" e \"SmackDown\u01c3\". Inizialmente gli allora campioni di coppia (che detenevano il WWE Tag Team Championship), Billy e Chuck, apparivano solo a \"SmackDown\u01c3\". Quando gli Un-Americans (Christian e Lance Storm) divennero campioni, il titolo divenne un'esclusiva del roster di \"Raw\" e venne rinominato World Tag Team Championship. Pertanto, la general manager di \"SmackDown\u01c3\" Stephanie McMahon cre\u00f2 un nuovo titolo di coppia esclusivo per \"SmackDown\u01c3\", il WWE Tag Team Championship appunto, che sarebbe stato messo in palio per la prima volta in un torneo a No Mercy che vide Chris Benoit e Kurt Angle trionfare su Edge e Rey Mysterio.\nIl 5 aprile 2009, a WrestleMania XXV, i Col\u00f3ns (Carlito e Primo), allora detentori del WWE Tag Team Championship (e membri del roster di \"SmackDown\"), sconfissero John Morrison e The Miz, allora detentori del World Tag Team Championship (e membri del roster di \"Raw\"), in un Lumberjack match: i due titoli vennero quindi unificati in un titolo unico noto con il nome di Unified WWE Tag Team Championship, mantenendo per\u00f2 tutte e quattro le cinture. I due titoli di coppia rimasero indipendentemente attivi, ma vennero difesi in ogni roster.\nNella puntata di \"Raw\" del 16 agosto 2010 il General Manager anonimo di \"Raw\" decise di togliere lo Unified WWE Tag Team Championship per sostituirlo con due nuove cinture, rinominate semplicemente WWE Tag Team Championship, presentate da Bret Hart e consegnate agli allora campioni della Hart Dynasty (David Hart Smith e Tyson Kidd); di conseguenza il World Tag Team Championship venne ufficialmente ritirato. Il titolo, pur avendo perso la parola \"Unified\", continu\u00f2 comunque ad essere difeso in entrambi i roster. Dal 29 agosto 2011, con la fine della \"brand extension\", il titolo \u00e8 stato difeso in via definitiva sia a \"Raw\" che a \"SmackDown\".\nCon la Draft Lottery, avvenuta nella puntata di \"SmackDown\" del 19 luglio 2016, il titolo \u00e8 diventato un'esclusiva di \"Raw\" poich\u00e9 gli allora campioni del New Day (Big E, Kofi Kingston e Xavier Woods) furono trasferiti in questo roster. A seguito della creazione dello SmackDown Tag Team Championship per il roster di \"SmackDown\", il 5 settembre 2016 il titolo \u00e8 stato rinominato Raw Tag Team Championship.\nIl 18 dicembre 2016, dopo 483 giorni di regno, i membri del New Day sono diventati i campioni di coppia pi\u00f9 longevi della storia della WWE, avendo superato il record dei Demolition (Ax e Smash), che avevano detenuto l'ormai soppresso World Tag Team Championship per appunto 478 giorni e poich\u00e9 il titolo era stato unificato con il WWE Tag Team Championship nel 2010 questo fa s\u00ec che il regno del New Day sia stato riconosciuto come il pi\u00f9 lungo nella storia della WWE in assoluto.\nIl 9 ottobre, per effetto del Draft, gli SmackDown Tag Team Champions Kofi Kingston e Xavier Woods del New Day sono passati al roster di \"Raw\", rendendo di fatto tale brand detentore di entrambi i titoli di coppia principali della federazione. Tuttavia, il 12 ottobre 2020, i detentori del Raw Tag Team Championship, gli Street Profits (Angelo Dawkins e Montez Ford) sono passati a \"SmackDown\" per effetto del Draft, e dunque hanno scambiato i propri titoli di coppia di \"Raw\" con quelli di \"SmackDown\" di Kingston e Woods del New Day.\nRegni.\nI campioni inaugurali furono Chris Benoit e Kurt Angle. Il titolo \u00e8 stato reso vacante una volta e ci sono stati sessantasette diversi tag team con altrettanti novantotto diversi campioni ufficiali, con il New Day (Big E, Kofi Kingston e Xavier Woods) che detiene il record per il regno pi\u00f9 lungo di sempre con 483 giorni, mentre John Cena e The Miz detengono il record per il regno pi\u00f9 breve con appena nove minuti. Cesaro e Sheamus e il New Day (come gruppo) detengono a pari merito il record per il maggior numero di regni come tag team con 4, mentre Kofi Kingston e Seth Rollins detengono a pari merito il record per il maggior numero di regni come wrestler individuali con 6. Kofi Kingston detiene il record del regno pi\u00f9 lungo come campione individuale con 912 giorni combinati. Il campione pi\u00f9 anziano \u00e8 Billy Gunn, che ha vinto il titolo all'et\u00e0 di 50 anni, mentre il campione pi\u00f9 giovane \u00e8 Nicholas, che ha vinto il titolo all'et\u00e0 di 10 anni. Il New Day, inoltre, detiene il regno per il maggior numero di giorni combinati (come campioni) con 627.\nCintura.\nQuando il titolo venne introdotto nel 2002, il suo design era identico a quello del WWF Tag Team Championship con la differenza che c'era un planisfero al centro di colore azzurro e la scritta \"Tag Team Champions\". Quando, nel 2010, il WWE Tag Team Championship venne unificato col World Tag Team Championship, il design del titolo venne cambiato completamente: la cintura, di cuoio nero, ha una placca rotonda color bronzo al centro con due elmi spartani in posizione uno l'opposto all'altro e due placche laterali rotonde bronzee da ambedue i lati, le prime due con il logo della WWE le altre due con due elmi spartani; sulla placca centrale, decorata in stile greco, vi \u00e8 il logo della WWE e la scritta \"Tag Team Champions\". Nella puntata di \"Raw\" del 19 dicembre 2016 la cintura (che il 5 settembre 2016 era stata rinominata Raw Tag Team Championship) cambia nuovamente design, diventando uguale a quella dello SmackDown Tag Team Championship con la differenza della cintura, che \u00e8 di colore rosso, mentre la placca centrale \u00e8 argentata (come per il titolo di coppia di \"SmackDown\").\nRoster in cui il titolo \u00e8 stato esclusivo.\nLa lista che segue indica le date in cui il titolo \u00e8 diventato esclusivo di uno dei tre differenti \"roster\".\nAlbo d'oro.\nStatistiche aggiornate al . \nLista combinata dei regni.\nTeam.\nStatistiche aggiornate al ."}
{"id": "388707", "revid": "339392", "url": "https://it.wikipedia.org/wiki?curid=388707", "title": "WWE Tag Team Titles", "text": ""}
{"id": "388708", "revid": "73843", "url": "https://it.wikipedia.org/wiki?curid=388708", "title": "Atletica leggera ai Giochi della XV Olimpiade", "text": "Ai Giochi della XV Olimpiade di Helsinki nel 1952 vennero assegnati 33 titoli in gare di atletica leggera, di cui 24 maschili e 9 femminili\nPartecipazione.\nSono riammesse nella famiglia olimpica Giappone e Germania, quest'ultima con una squadra unificata che riunisce il meglio di due Stati. Nel 1949, infatti, si erano costituiti due nuovi stati tedeschi indipendenti sulle ceneri della Germania nazista: la Repubblica Federale Tedesca (BRD) e la Repubblica Democratica Tedesca (DDR). Ai Giochi olimpici i due Paesi partecipano con una squadra unica. Per le gare di atletica leggera, per\u00f2, la DDR non invia ad Helsinki nessun proprio atleta.\nAd Helsinki sono presenti 57 nazioni, il numero pi\u00f9 alto raggiunto finora:\nPrima partecipazione assoluta nell'atletica leggera per:\nTra gli Stati di recente indipendenza, partecipano per la prima volta: Indonesia, Israele, Thailandia e Vietnam.\nRitornano, dopo un'assenza, Bulgaria e Romania.\nRinunciano invece Birmania, Cina, Colombia, Guyana britannica, Iraq, Liechtenstein, Malta, Panama, Per\u00f9 e Trinidad e Tobago.\nIl punto tecnico.\nAnche in questa edizione dei Giochi i tempi vengono rilevati con il cronometraggio elettrico, seppur con mere funzioni di riserva. Questa volta, per\u00f2, i tempi automatici vengono resi di pubblico dominio grazie alla ricostruzione dello statistico inglese Bob Sparks (membro dell'Associazione internazionale degli statistici di atletica leggera, ATFS), che ottiene l'accesso alle pellicole del fotofinish.\nEntra in vigore il nuovo regolamento per stabilire l'ordine d'arrivo del salto in alto. Viene abolito il salto di spareggio. Nel caso in cui nessuno dei concorrenti superi l'ultima misura, viene dichiarato vincitore chi ha valicato la misura precedente al primo salto. In caso di parit\u00e0 si contano gli errori; in caso di ulteriore parit\u00e0 si conta il numero di salti totali. Solo se la parit\u00e0 persiste viene dato un ex aequo.\nEntra in vigore la nuova tabella di punteggio del decathlon, messa a punto dagli svedesi. Durer\u00e0 fino al 1963 compreso."}
{"id": "388709", "revid": "1369234", "url": "https://it.wikipedia.org/wiki?curid=388709", "title": "Mar\u00eda de Buenos Aires", "text": "Maria de Buenos Aires \u00e8 un'opera tango (\"tango operita\") di Astor Piazzolla su libretto di Horacio Ferrer. La sua prima rappresentazione \u00e8 stata eseguita al Teatro Col\u00f3n di Buenos Aires l'8 maggio del 1968.\nLa trama, alquanto surreale, si incentra sulla figura di una prostituta della citt\u00e0 di Buenos Aires, in Argentina; la seconda parte dell'opera si svolge dopo la sua morte.\nI personaggi sono Maria (e, dopo la sua morte, l\"'Ombra di Maria\"), un payador (cio\u00e8 un cantante dell'omonimo genere poetico), vari membri del sobborgo di Buenos Aires, un folletto che fa da voce narrante, alcune marionette sotto il suo controllo, e degli psicanalisti. Taluni elementi del libretto suggeriscono un parallelo tra Maria e la figura della Madonna, o con lo stesso Ges\u00f9.\nLa musica usa il linguaggio del nuevo tango, a cui Piazzolla deve la sua notoriet\u00e0, e l'opera \u00e8 ispirata e dedicata alla cantante italiana Milva. L'organico \u00e8 composto da due cantanti e una voce recitante, e un'orchestra da camera alquanto inusuale, che comprende una chitarra e un bandone\u00f3n o, al limite, una fisarmonica. Spesso all'esecuzione \u00e8 stata associata anche l'esibizione di ballerini. Dell'opera esistono molteplici arrangiamenti, tra cui uno dello stesso Piazzolla ed uno di Pablo Ziegler.\nTrama.\nLa sfortunata Mar\u00eda, nata \"un giorno che Dio era ubriaco\" in un sobborgo povero di Buenos Aires, si dirige verso il centro della citt\u00e0, dove viene sedotta dalla musica del tango e diventa una passeggiatrice. Ladri e tenutari di bordello, riuniti per una messa nera, decidono la sua morte. Dopo la morte, Maria viene condannata ad un inferno che \u00e8 la citt\u00e0 stessa: il suo spettro ora cammina per la citt\u00e0. Ritornata alla verginit\u00e0, viene ingravidata dalla parola del poeta folletto, e alla presenza dei \"tre muratori Magi\" e della \"donna che impasta\" d\u00e0 alla luce una bimba di nome Maria, che potrebbe essere lei stessa.\nStruttura dell'opera.\nL'opera originale di Piazzolla \u00e8 strutturata in due parti di otto quadri ciascuna per un totale di sedici quadri:"}
{"id": "388710", "revid": "125342616", "url": "https://it.wikipedia.org/wiki?curid=388710", "title": "Sebasti\u00e1n Pi\u00f1era", "text": "Biografia.\nNato a Santiago, figlio di Magdalena Echenique Rozas e di un ingegnere al servizio della \"Corporaci\u00f3n de Fomento de la Producci\u00f3n\", Jos\u00e9 Pi\u00f1era Carvalho, che poi fu ambasciatore del Cile in Belgio e negli Stati Uniti. Quarto di cinque figli, ebbe due fratelli e due sorelle: Guadalupe, Jos\u00e9, che fu ministro del lavoro nel governo di Augusto Pinochet, Pablo, Miguel (artista) e Magdalena.\nEducazione e lavoro.\nUn anno dopo la nascita, la famiglia Pi\u00f1era Echenique si trasfer\u00ec in Belgio, poi a New York, dove suo padre era ambasciatore all'ONU.\nRientrato in Cile, frequent\u00f2 il \"Colegio del Verbo Divino\" nel 1955, diplomandosi nel 1967. Si iscrisse poi alla Pontificia Universit\u00e0 Cattolica del Cile, conseguendo la laurea in Economia nel 1971 e ottenendo anche l'encomio con il \"Premio Ra\u00fal Iver Oxley\", elargito ai migliori studenti.\nIn seguito prosegu\u00ec gli studi negli Stati Uniti d'America, presso l'Universit\u00e0 di Harvard. Assieme a un compagno, scrisse l'articolo \"Il Gioco del Vecchio Sud nel Movimento Regionale degli Schiavi\", pubblicato dal \"Giornale della Storia dell'Economia\". Lavor\u00f2 anche come supplente tra il 1975 e il 1976. Tre anni dopo consegu\u00ec il master e dottorato in Economia con tesi dal titolo \"L'Economia dell'Educazione nello Sviluppo dei Paesi\". Nel 1976 ritorn\u00f2 nuovamente nel suo paese.\nAzionista con il 27% della linea aerea LAN Airlines (in passato Lan Chile) e proprietario del canale televisivo \"Chilevisi\u00f3n\", di cui lasci\u00f2 la direzione, divenne uno degli uomini pi\u00f9 ricchi del Cile. La rivista statunitense \"Forbes\" stim\u00f2 il suo patrimonio a oltre 1,2 miliardi di dollari.\nCarriera politica.\nIl fratello Jos\u00e9 Pi\u00f1era, economista di fama mondiale, fu ministro del Lavoro e delle Miniere durante la dittatura instaurata da Augusto Pinochet dopo il golpe del 1973. Durante questo governo vennero assunti i \"Chicago boys\", un gruppo di giovani economisti cileni formati presso l'Universit\u00e0 di Chicago negli anni settanta, sotto l'egida di Milton Friedman e Arnold Harberger.\nAnche Sebasti\u00e1n, in quel momento imprenditore, fu favorevole al regime, per\u00f2 in seguito si schier\u00f2 contro Pinochet nel plebiscito del 1988, votando \"no\" a un nuovo mandato per il generale, che annunci\u00f2 cos\u00ec il suo ritiro.\nNel 1989 capeggi\u00f2 la campagna presidenziale di Hern\u00e1n B\u00fcchi, ex ministro delle finanze nel governo di Pinochet. In quelle elezioni, Pi\u00f1era venne eletto senatore nel collegio di Santiago Est (1990-1998) e, immediatamente dopo, si un\u00ec al partito di centro-destra del Rinnovamento Nazionale.\nIn quella legislatura fu membro della Commissione Finanze del Senato.\nNel 1992 tent\u00f2 di candidarsi alle elezioni presidenziali del 1993, ma fu coinvolto in uno scandalo conosciuto come la \"Pi\u00f1eragate\", \nTent\u00f2 di candidarsi come senatore nel 2001, ma cedette dopo che un componente della sua promozione politica, e membro del partito alleato \"Unione Democratica Indipendente\" (UDI), Joaqu\u00edn Lav\u00edn, chiar\u00ec che non avrebbe mai coadiuvato i candidati del partito di Pi\u00f1era, supportando invece il non pi\u00f9 Ammiraglio Jorge Arancibia.\nDivenne leader del partito \"Rinnovamento Nazionale\", nato nel 1987 durante il Cile di Pinochet.\nIl 14 maggio 2005, si candid\u00f2 per le elezioni presidenziali del 2005 (il partito \"RN\" avrebbe dovuto sostenere il partito UDI di Lav\u00edn), e fu a capo della coalizione di centro-destra \" Alianza por Chile\". Durante la campagna elettorale, auto-defin\u00ec la sua politica come umanista cristiana. Al primo turno elettorale dell'11 dicembre ottenne il 25,4% dei voti, posizionandosi al secondo posto. Il 15 gennaio 2006 perse il ballottaggio contro la socialista Michelle Bachelet, che s'aggiudic\u00f2 la presidenza con il 53% dei voti.\nIl primo mandato presidenziale del 2009.\nPi\u00f1era si ricandid\u00f2 per la presidenza alle elezioni generali del 2009 dove unific\u00f2 le forze di centro-destra nella Coalizione per il Cambiamento (\"Coalici\u00f3n por el Cambio\"). Sin dall'agosto 2009 i sondaggi gli furono favorevoli rispetto agli altri candidati, l'ex presidente Eduardo Frei Ruiz-Tagle, Marco Enr\u00edquez-Ominami e Jorge Arrate, tutti quanti candidati di centro-sinistra.\nAl primo turno del 13 dicembre 2009 ottenne il 44,7% dei voti, prevalendo nei confronti del Eduardo Frei, candidato della coalizione Concertazione dei Partiti per la Democrazia di centro sinistra, che ottenne il 29,06% dei consensi.\nAl secondo turno, svoltosi il 17 gennaio 2010, vinse il ballottaggio con il 51,87% delle preferenze, contro il 48,12% raccolto da Eduardo Frei. \nL'11 marzo 2010 entr\u00f2 quindi in carica.\nGli anni della presidenza.\nAssunto l'incarico di governo, Pi\u00f1era dovette affrontare il periodo della ricostruzione legata al Terremoto del Cile del 2010, che affront\u00f2 con un piano straordinario di crescita delle tasse. Attu\u00f2 anche la privatizzazione di imprese pubbliche, cedendo a privati le partecipazioni statali di miniere e societ\u00e0 dell'elettricit\u00e0.\nNell'agosto 2010 quando avvenne l'Incidente nella miniera di San Jos\u00e9, che intrappol\u00f2 per oltre due mesi dei minatori, poi tutti portati in salvo, Pi\u00f1era appar\u00ec spesso mentre parlava con i minatori intrappolati, portando loro la solidariet\u00e0 del governo, e questo contribu\u00ec inizialmente alla popolarit\u00e0 della sua immagine.\nA partire dal giugno 2011, per\u00f2, presero avvio in tutto il Paese una serie di manifestazioni studentesche, per chiedere una riforma del sistema dell'istruzione scolastica superiore e universitaria, privatizzata negli anni ottanta e ritenuta obsoleta. Venne altres\u00ec criticato l'inserimento del termine \"regime militare\" (gi\u00e0 usato dagli storici ispanofoni) nei sussidiari scolastici di storia, eliminando la definizione \"dittatura militare\" in riferimento al Cile di Pinochet, nonostante il presidente abbia, per il resto, cercato di tagliare i ponti con la scomoda eredit\u00e0 della dittatura. Il consenso di Pi\u00f1era oscill\u00f2 tra il 49% e il 20% durante il suo governo.\nNonostante queste critiche, il Paese, sotto la presidenza Pi\u00f1era, conobbe una crescita economica in controtendenza alla crisi mondiale che in quel periodo colp\u00ec molti paesi industrializzati. Il PIL crebbe del 5,8% nel 2010, del 5,9% nel 2011 e del 5,6% nel 2012. L'inflazione si ridusse all'1,5% nel 2012 e la disoccupazione, scesa al 6,4% nello stesso anno. In totale l'economia ebbe una crescita media del 6% in 4 anni, quasi come quella del cosiddetto periodo degli anni ottanta, noto come \"miracolo del Cile\".\nL'azione politica per\u00f2 non trov\u00f2 il consenso popolare e la coalizione governativa venne sconfitta alle elezioni presidenziali del 2013, a cui Pi\u00f1era non pot\u00e9 candidarsi, per la presenza del divieto costituzionale dei due mandati consecutivi. Durante la campagna elettorale quindi sostenne Evelyn Matthei, gi\u00e0 ministro del suo governo, che venne sconfitta dall'ex presidente socialista Michelle Bachelet, che entr\u00f2 in carica nel marzo 2014.\nTerminato il mandato, Pi\u00f1era cre\u00f2 la formazione politica \"Chile Vamos\" (letteralmente \"Avanza Cile\").\nIl secondo mandato presidenziale del 2017.\nL'elezione.\nNel 2017 comunic\u00f2 la sua ricandidatura alla presidenza alle elezioni del 19 novembre, alla guida della coalizione di centrodestra \"Chile Vamos\", prevalendo al primo turno con il 36,64% dei voti contro il 22,70% del secondo candidato, il radicale Alejandro Guillier. Al ballottaggio del 17 dicembre, Pi\u00f1era vinse con il 54,58% dei voti e venne eletto per la seconda volta Presidente del Cile.\nSi insedi\u00f2 ufficialmente l'11 marzo 2018.\nIl Forum per il progresso e lo sviluppo del Sud America.\nIn accordo con il presidente colombiano Iv\u00e1n Duque M\u00e1rquez, nel 2019 ha dato avvio al \"Forum per il progresso e lo sviluppo del Sud America\" ( PROSUR) con l'intendo creare un organismo di integrazione, in sostituzione dell'Unione delle nazioni sudamericane (Unasur). PROSUR sarebbe un meccanismo sudamericano di coordinamento delle politiche pubbliche, in difesa della democrazia, dell'indipendenza dei poteri, dell'economia di mercato, dell'agenda sociale. Secondo i commentatori, PROSUR si caratterizzerebbe per essere una risposta della destra all'UNASUR, considerato di sinistra. Il primo vertice, tenutosi a Santiago del Cile il 22 marzo 2019, si \u00e8 chiuso con la sottoscrizione da parte dei presidenti di Argentina, Brasile, Cile, Colombia, Ecuador, Paraguay, Per\u00fa e dell'ambasciatore della Guyana in Cile, della \"Dichiarazione di Santiago per il rinnovamento e il rafforzamento del Sud America\" (), che avvia il processo di creazione di PROSUR.\nLe nuove misure economiche e lo scoppio delle proteste.\nIl 18 ottobre 2019, promosse l'approvazione di una legge volta ad aumentare il prezzo del biglietto della Metropolitana di Santiago del Cile con il sostegno dalla maggioranza conservatrice. Contro di lui presero avvio delle proteste sociali pacifiche, che critic\u00f2 da subito con toni molto duri. Le proteste, quindi, si intensificarono, con l'assalto di strutture pubbliche e attivit\u00e0 commerciali. I disordini provocarono tre morti.\nIl 20 ottobre, il governo Pi\u00f1era proclam\u00f2 lo stato d'emergenza; decise di far intervenire l'esercito per sedare le proteste e introdusse il coprifuoco nella capitale, vietando alla popolazione di uscire dalle abitazioni dalle 21 alle 7.\nNuova Agenda Sociale.\nIl 22 ottobre 2019, il Governo ha annunciato le nuove misure prese in risposta alla crisi, denominate Nuova Agenda Sociale, che comprendono: maggiori tutele pensionistiche e sanitarie, lintroduzione di un reddito garantito per i lavoratori a tempo pieno, la riduzione di indennit\u00e0 per i rappresentanti politici, la creazione di un meccanismo di stabilizzazione delle tariffe elettriche. Il Governo ha inoltre assunto nuove misure in tema di rafforzamento della sicurezza: ha presentato dei disegni di legge anti-saccheggio, per inasprire le sanzioni per i reati di rapina commessi dalla folla, misure anti-incappucciamento; un progetto di legge contro i reati che ledono l'ordine pubblico con l'utilizzo di barricate, un disegno di legge che stabilisce uno statuto di protezione per il personale delle forze pubbliche, l'aumento della capacit\u00e0 di sorveglianza aerea dei Carabineros e della Polizia Investigativa, anche attraverso l'intelligence preventiva della polizia.\nIl 24 ottobre la Camera dei Deputati ha approvato il disegno di legge che riduce la giornata lavorativa settimanale a 40 ore, presentato nel 2017 e promosso dai parlamentari del Partito Comunista. L'iniziativa \u00e8 stata approvata con 88 voti favorevoli, 24 contrari e 27 astensioni, dopo un dibattito durato 2 sessioni.\nIl cambio di Gabinetto.\nIl 28 ottobre Pi\u00f1era decise di cambiare otto ministri, tentando di spostare il baricentro del governo verso posizioni meno conservatrici e pi\u00f9 moderate, con lo scopo di assecondare le richieste dei manifestanti. Annunci\u00f2 anche la revoca degli aumenti dei prezzi dei biglietti del trasporto pubblico. Nonostante ci\u00f2 le proteste antigovernative proseguirono, con episodi di vandalismo, sfociati anche in piccoli incendi in alcune delle pi\u00f9 importanti citt\u00e0 cilene.\nL'8 novembre 2019, il nuovo ministro dell'Economia, Ignacio Briones, riesce a concordare, insieme a tutti i partiti dello spettro politico, l'approvazione della riforma fiscale, sbloccata dopo mesi di discussioni, attraverso la trattativa del governo con il parlamento. L'obiettivo di queste misure \u00e8 di ottenere una riscossione delle tasse stimata in 2.000 milioni di dollari USA, promuovendo la crescita e l'imprenditorialit\u00e0 economica con cui poter finanziare il costo della Nuova Agenda Sociale.\nIl 10 novembre 2019, il governo ha indicato che stava preparando un disegno di legge che aumenta le pene e le sanzioni per i reati di corruzione, pratiche monopolistiche, frodi ad alto impatto sociale. Inoltre, tra le alternative, viene esplorata l'opzione di elevare le pene detentive alla collusione quando riguardano beni di base, nonch\u00e9 la valutazione delle personalit\u00e0 giuridiche. Mirando anche ad accelerare i progetti inviati relativi all'integrit\u00e0 pubblica.\nLa prosecuzione delle proteste e la violenta repressione.\nNel frattempo le proteste generalizzate proseguirono e negli scontri con la forza pubblica il bilancio fu di almeno 17 morti, centinaia di feriti e migliaia di arrestati. L'opposizione denunci\u00f2 l'esistenza di gravi abusi da parte della forza pubblica. La stampa e i \"social network\" documentarono l'esistenza di gravi episodi di sopraffazione da parte dell'autorit\u00e0, che per reprimere le proteste fece ricorso alla violenza fisica.\nIl direttore dell\u2019Istituto nazionale per i diritti umani (\"Instituto Nacional de Derechos Humanos\"), Sergio Micco, segnal\u00f2: \nIl 9 novembre 2019 un organismo indipendente di esperti, nominato dall'Organizzazione delle Nazioni Unite intervenne affermando: \nLa riforma costituzionale.\nIl 10 novembre 2019 il Governo, attraverso una dichiarazione del nuovo ministro dell'Interno, Gonzalo Blumel, approva la futura applicazione di un processo per l'istituzione di una nuova Costituzione, attraverso un Congresso costituente con plebiscito ratificante. Due giorni dopo, i quattordici partiti di opposizione al governo emettono una dichiarazione comune in cui si esprimono a favore di un'Assemblea costituente. Durante il 13 e il 14 novembre, i partiti di Chile Vamos e parte dell'opposizione hanno avviato una serie di negoziati al Congresso per escogitare una soluzione per un nuovo processo costituente e la sua forma di partecipazione dei cittadini. Le trattative sono arrivate in porto la mattina presto del 15 novembre, quando \u00e8 stato annunciato un plebiscito nazionale per l'aprile 2020, per definire l'inizio e il meccanismo del processo costituente.\nIl Plebiscito nazionale si \u00e8 tenuto il 25 ottobre 2020 (rinvii dovuti alla pandemia di COVID-19) per chiedere ai cileni se volessero mantenere la costituzione vigente redatta da Augusto Pinochet (opzione \"Rechazo\") o una nuova (opzione \"Apruebo\") e da quale organo dovesse essere scritta questa nuova costituzione, nel caso vincesse l'opzione \"Apruebo\". \u00c8 il primo plebiscito in Cile dal 1989, anno nel quale si tenne un referendum in merito a un massiccio cambiamento alla costituzione pinochetista. Questo \u00e8 stato, pertanto, il primo referendum post-regime militare di Pinochet.\nVita privata.\nPi\u00f1era si \u00e8 sposato con Cecilia Morel nel 1973. Erano vicini di casa in Avenida Am\u00e9rico Vespucio, Santiago. Hanno quattro figli, Magdalena, Cecilia, Sebasti\u00e1n e Crist\u00f3bal. Tutti loro hanno titoli universitari.\nPi\u00f1era \u00e8 anche membro del think tank di Washington D.C., l'Inter-American Dialogue."}
{"id": "388713", "revid": "73322", "url": "https://it.wikipedia.org/wiki?curid=388713", "title": "Sistema caotico", "text": ""}
{"id": "388718", "revid": "2225", "url": "https://it.wikipedia.org/wiki?curid=388718", "title": "Acad\u00e9mie Fran\u00e7aise", "text": ""}
{"id": "388719", "revid": "486946", "url": "https://it.wikipedia.org/wiki?curid=388719", "title": "Fiumara di Muro", "text": ""}
{"id": "388720", "revid": "7336", "url": "https://it.wikipedia.org/wiki?curid=388720", "title": "Jag-Stang", "text": ""}
{"id": "388722", "revid": "74801", "url": "https://it.wikipedia.org/wiki?curid=388722", "title": "Floyd Landis", "text": "Professionista dal 1999 al 2010, vinse il Tour de France 2006, successo che successivamente gli fu revocato per doping.\nCarriera.\nI primi anni.\nNato in una famiglia di religione mennonita divenne campione nazionale junior di mountain bike nel 1993 ed entr\u00f2 nel ciclismo professionistico nel 1999 vestendo i colori della Mercury. Pass\u00f2 alla US Postal Service nel 2002, facendosi notare come gregario di Lance Armstrong fino al 2004, prima di raggiungere la formazione svizzera Phonak nel 2005. I suoi risultati pi\u00f9 importanti tra il 2005 e la prima met\u00e0 del 2006 sono un nono posto in classifica generale al Tour de France 2005 e la vittoria della Parigi-Nizza 2006 e del Tour of California dello stesso anno.\nIl Tour 2006.\nDopo le numerose defezioni al Tour de France 2006 per lo scandalo doping legato all\"Operaci\u00f3n Puerto\", Landis era considerato uno dei favoriti per la vittoria finale. In maglia gialla con 10\" di vantaggio su \u00d3scar Pereiro, lo statunitense accus\u00f2 un crollo nella sedicesima tappa, da Bourg d'Oisans a La Toussuire, terminando a 8'10\" dallo spagnolo. Il giorno successivo Landis part\u00ec in una fuga solitaria verso Morzine-Avoriaz, e dopo vinse con 7'08\" sul rivale Pereiro (che concluse la tappa in settima posizione). Il suo distacco in classifica generale dallo spagnolo scese a 30\" (Landis era terzo poich\u00e9 Carlos Sastre seguiva in classifica il connazionale Pereiro a 12\"). I distacchi rimasero invariati fino alla penultima tappa, una cronometro individuale di da Le Creusot a Montceau-les-Mines. La frazione fu vinta da Serhij Hon\u010dar e Landis stacc\u00f2 di 1'29\" Pereiro e di 3'31\" Sastre. Il giorno dopo la passerella sugli Champs-\u00c9lys\u00e9es incoron\u00f2 il quasi trentunenne statunitense, che sal\u00ec sul podio assieme a Pereiro (secondo a 57\") e al tedesco Andreas Kl\u00f6den (terzo a 1'29\").\nIl 26 luglio, a pochi giorni dalla chiusura del Tour, il quotidiano danese \"Ekstra Bladet\" e l'anti-doping francese annunciarono che un corridore ben posizionato in classifica era stato trovato positivo a un controllo delle urine nella tappa di Morzine. Il giorno successivo fu la Phonak ad annunciare che il corridore in questione era Landis e che le sostanze proibite da lui assunte erano il testosterone e l'epitestosterone. Landis, appresa la notizia, comunic\u00f2 di aver preso le sostanze per i suoi problemi alla tiroide. Il 5 agosto successe l'inevitabile: l'Unione Ciclistica Internazionale rese noto che anche il secondo campione di urine dell'americano era positivo al testosterone; la maglia gialla gli fu revocata e la vittoria del Tour 2006 fu assegnata a Pereiro.\nGli anni seguenti.\nIl 20 settembre 2007 l'Agenzia Antidoping degli Stati Uniti dichiar\u00f2 definitivamente colpevole il corridore, infliggendogli due anni di squalifica. L'UCI conferm\u00f2 la vittoria del Tour da parte di Pereiro e il 30 giugno 2008 il TAS conferm\u00f2 la positivit\u00e0 del corridore americano. Scaduto il periodo di stop, nel 2009 rientr\u00f2 nel mondo delle corse accasandosi all'OUCH presented by Maxxis, team del circuito continentale americano. A giugno 2007 pubblica un libro, dal titolo \"Positively False: The Real Story of How I Won the Tour de France\", in cui professa la sua innocenza.\nMa, in una e-mail datata 30 aprile 2010 e spedita ai vertici del ciclismo statunitense e mondiale, Landis ammise l'uso di sostanze proibite e raccont\u00f2 come ai tempi della US Postal Service il direttore Johan Bruyneel lo istru\u00ec all'uso di Epo sintetica, steroidi e trasfusioni di sangue per sfuggire ai controlli. A spiegargli come funzionava il processo, aggiunse, era stato il sette volte vincitore del Tour Lance Armstrong. Il texano in una prima fase dichiar\u00f2 la sua innocenza, sottolineando la mancanza di prove per tali dichiarazioni, per quanto in un secondo momento fu costretto ad ammettere le sue colpe e venne a sua volta privato dei Tour de France vinti. A gennaio 2011 Landis decide di ritirarsi dalla carriera agonistica."}
{"id": "388724", "revid": "439868", "url": "https://it.wikipedia.org/wiki?curid=388724", "title": "Pontificia universit\u00e0 cattolica del Cile", "text": "La Pontificia universit\u00e0 cattolica del Cile \u00e8 un'universit\u00e0 cilena con sede a Santiago del Cile.\nStoria.\nL'universit\u00e0 fu fondata il 21 giugno 1888 con un decreto dell'Arcivescovado di Santiago del Cile. Monsignor Joaqu\u00edn Larra\u00edn Gandarillas \u00e8 stato il primo rettore.\nDal 2010 \u00e8 rettore dell'istituto Ignacio S\u00e1nchez."}
{"id": "388725", "revid": "11684", "url": "https://it.wikipedia.org/wiki?curid=388725", "title": "Uomo politico", "text": ""}
{"id": "388730", "revid": "913245", "url": "https://it.wikipedia.org/wiki?curid=388730", "title": "Dieudonn\u00e9 Disi", "text": "Biografia.\nIl suo debutto professionistico fu al mondiale di mezza maratona di Veracruz del 2000. Si classific\u00f2 solo 69\u00ba, ma arrivando al traguardo fu il primo atleta ruandese dopo la guerra civile del 1994 a portare a termine una gara.\nDue anni dopo prese parte ai Mondiali di corsa campestre di Dublino e fu il primo ruandese in assoluto a partecipare a quest'evento dopo il genocidio. Tuttavia termin\u00f2 ancora molto indietro. Nel 2003 a Losanna, nella stessa specialit\u00e0, divenne il primo atleta della storia del Ruanda a chiudere una gara d'atletica nei primi 30.\nNel frattempo aveva iniziato a gareggiare su pista; ad fu il primo ruandese ad approdare in una finale olimpica, nei 10000 m. Fin\u00ec 17\u00ba ma la qualificazione in finale lo segnal\u00f2 come una nuova promessa, possibile pretendente alle medaglie per .\nAi Mondiali di Helsinki del 2005 fece lo stesso risultato segnando il primato personale, 27'53\"51. A Fukuoka, nel 2006, ai Mondiali di corsa campestre riusc\u00ec anche a rimanere in testa per qualche centinaio di metri, finendo per\u00f2 poi nelle retrovie."}
{"id": "388732", "revid": "125289665", "url": "https://it.wikipedia.org/wiki?curid=388732", "title": "Accademia musicale Franz Liszt", "text": "Universit\u00e0 di studi musicali Ferenc Liszt (in ungherese: \"Liszt Ferenc Zenem\u0171v\u00e9szeti Egyetem\"), precedentemente e pi\u00f9 comunemente conosciuta come Accademia musicale Ferenc Liszt (in ungherese: \"Liszt Ferenc Zeneakad\u00e9mia\" o pi\u00f9 semplicemente come \"Zeneakad\u00e9mia\") \u00e8 l'accademia musicale di Budapest e della sua sala da concerto.\nL'Accademia fu fondata da Franz Liszt il 14 novembre 1875 e prese il suo nome nel 1925.\nQui si trova la \"collezione Liszt\", con libri e manoscritti donati da Liszt quando era ancora in vita, e lo studio di registrazione AVISO, in collaborazione con i governi di Ungheria e Giappone.\nSedi.\nL'Accademia fu battezzata come \"Reale accademia ungherese di musica\" poi divenne \"Universit\u00e0 della musica\" nel periodo 1919-1925. Questa scuola venne trasferita in un edificio neo-rinascimentale a tre piani progettato da Adolf Lang e costruito nell'attuale via Andr\u00e1ssy fra il 1877 ed il 1879. Questo luogo \u00e8 chiamato \"Vecchia accademia musicale\" ed \u00e8 ricordato da una targa realizzata nel 1934 da Zolt\u00e1n Farkas. Questo edificio fu riacquistato dall'Accademia nel 1980 ed adesso \u00e8 ufficialmente conosciuto come \"Centro di memoria e ricerca Ferenc Liszt\".\nPer sostituire la \"Vecchia accademia musicale\", nel 1907 venne eretto un edificio tra via Kir\u00e1ly e piazza Ferenc Liszt. Viene utilizzato come centro per l'educazione superiore, per insegnamento della musica e come sala da concerto. Lo stile costruttivo dell'edificio \"art nouveau\" lo rende uno dei pi\u00f9 conosciuti a Budapest. Fu ideato da Fl\u00f3ris Korb e K\u00e1lm\u00e1n Giergl e commissionato dal barone Gyula Wlassics, allora Ministro della Cultura.\nLa facciata \u00e8 dominata da una statua di Liszt (scolpita da Alajos Str\u00f3bl). L'interno della costruzione \u00e8 decorato con affreschi, ceramiche Zsolnay e molte statue (fra le quali anche una di B\u00e9la Bart\u00f3k). Originariamente la costruzione aveva anche molte vetrate artistiche realizzate da Miksa R\u00f3th, ma solo alcune sono rimaste. Il tutto in uno splendido e ricchissimo stile \"liberty\", che rende l'edificio unico nel suo genere. L'ultima ristrutturazione completa dell'edificio sia interno che esterno fu eseguita nel 2013 dai maestri artigiani adeguati.\nAltre strutture dell'Accademia sono il \"Collegio per insegnanti di Budapest\", con sede nella \"Prima scuola di musica nazionale\" in via Semmelweis, una scuola superiore (la Scuola secondaria di grammatica e tecnica musicale \"B\u00e9la Bart\u00f3k\"), ed uno studentato."}
{"id": "388736", "revid": "1984945", "url": "https://it.wikipedia.org/wiki?curid=388736", "title": "Ovide Decroly", "text": "Biografia.\nNasce a Ronse (\"Renaix\" in lingua francese) nelle Fiandre orientali (Belgio) il 23 luglio 1871. La figura del padre influenza moltissimo la sua personalit\u00e0, in quanto mette a disposizione sua e dei fratelli un giardino con piante e animali da osservare e curare. Gi\u00e0 da bambino venne educato a svolgere attivit\u00e0 di laboratorio e di gioco finalizzato al lavoro.\nNella scuola secondaria entra in aperto contrasto con gli insegnanti perch\u00e9 non tollerava lo studio di alcune materie che si distaccavano dalla realt\u00e0 e dall'esperienza come ad esempio il latino.\nSi laurea in medicina a Bruxelles nel 1898, con specializzazione in neuropsichiatria ottenuta a Parigi. Affascinato dalle difficolt\u00e0 per lo studio delle malattie mentali, nel 1901 decide di fondare una scuola d'insegnamento per i bambini \"anormali\", oggi detti \"diversamente abili\", poich\u00e9 il primo termine rischia di risultare offensivo e inappropriato. \nAffiliato alla Massoneria, fu membro attivo della Loggia \"Les Amis Philantrophes\" all'Oriente di Bruxelles, all'Obbedienza del Grande Oriente del Belgio.\nNel 1901 fonda \"L'ecole pour enfants irreguliers\" in aperta campagna, e nel 1907 fonda la \"Scuola dell'Ermitage\" a Ixelles poi trasferita ai margini del bosco della Cambre \u00e0 Uccle, su un pendio. Diviene membro di spicco delle associazioni internazionali per le scuole nuove, nel 1920 assume la carica di docente di psicologia infantile all'Universit\u00e0 di Bruxelles.\nNel 1902 viene iniziato in Massoneria, nella Loggia \u00abLes Amis Philantrophes n\u00b02 \u00bb del Grande Oriente del Belgio che poi abbandoner\u00e0 per entrare nell'Ordine massonico Le Droit Humain, nella Loggia \u00abV\u00e9rit\u00e9\u00bb della Federazione belga. \nNel 1932 muore improvvisamente mentre si trova nel giardino della sua scuola.\nPensiero pedagogico.\nDecroly criticava i metodi d'insegnamento delle scuole tradizionali, in quanto non andavano incontro alle capacit\u00e0 ricettive ed elaboratrici dell'alunno, oppure le sviluppava separatamente. Inoltre si opponeva ai dettami della psicoanalisi, contrapponendo ad essi il \"principio della globalizzazione\", che governa non solo le percezioni ma anche le attivit\u00e0 dell'essere umano, e quello di \"interesse\" o \"bisogno\".\nNella sua scuola l'aula come luogo d'insegnamento viene sostituito dall'ambiente esterno all'edificio, un nuovo spazio in cui l'alunno pu\u00f2 coltivare tutti gli aspetti della propria individualit\u00e0 e facilitare l'adattamento naturale e sociale.\nNon fa distinzione tra l'insegnamento dei bambini anormali e dei bambini normali, dichiara che l'educazione \u00e8 un fenomeno unico e che pu\u00f2 differenziare soltanto per quanto riguarda il metodo in rapporto alle esigenze dell'alunno.\nRiprende il pensiero pedagogico di Spencer, di Darwin e di Dewey. Egli stesso riteneva che la campagna era l'ambiente naturale del bambino, perch\u00e9 egli deve ripercorrere lo stesso processo evolutivo della specie umana.\nLa scuola insegna a vivere mediante la vita stessa. I bambini devono adeguare i loro bisogni individuali alle loro esigenze naturali e sociali, per mezzo di un insegnamento unitario delle materie.\nDecroly elencava quelli che sono i bisogni fondamentali che il fanciullo deve riconoscere e soddisfare:\nIl metodo.\nDopo aver fatto riconoscere al bambino i propri bisogni fondamentali, Decroly stabiliva un'idea-perno principale collegata ad uno di tali bisogni, e lo faceva diventare un centro d'interesse attorno al quale si sviluppava l'attivit\u00e0 scolastica.\nSecondo quanto descritto all'interno del libro \"La funzione di globalizzazione e l'insegnamento\", Decroly afferma: \nIl programma scolastico doveva convergere al centro d'interesse e faceva perno attorno a quattro principi principali:\nLa creazione di un centro d'interesse faceva in modo che tutte le attivit\u00e0 fossero finalizzate all'acquisizione di una nozione.\nApplicazione del metodo.\nL'unit\u00e0 della proposta didattica \u00e8 quindi garantita da un programma di idee associate attraverso il riferimento al centro d'interesse.\nL'insegnamento \u00e8 composto da tre punti principali:\nDecroly dava molta importanza alla rappresentazione teatrale, all'igiene, alla morale e al calcolo.\nGlobalizzazione dell'insegnamento.\nOltre ai centri d'interesse Decroly si occupa della teoria della globalizzazione, secondo la quale il bambino ha una capacit\u00e0 specifica che coglie l'insieme delle cose e dei fenomeni. Partendo da questo assunto la globalizzazione viene intesa come una nuova pratica di apprendimento che prevede il trasferimento dal tutto alle parti e una differenziazione delle conoscenze. L'apprendimento parte dal concreto e dalla globalit\u00e0 delle cose, in quanto questa percezione del globale nel bambino \u00e8 innata e spontanea. Il metodo globale di conseguenza presenta da prima il tutto e successivamente guida all'analisi del particolare.\nPer esempio l'insegnamento della lettura prevede prima la presentazione dell'intera parola e successivamente delle sillabe e delle lettere. In questo modo il bambino apprende anche la scrittura senza alcuna difficolt\u00e0.\nQuesto metodo \u00e8 ancora oggi adottato in molte scuole, anche in Italia."}
{"id": "388741", "revid": "324090", "url": "https://it.wikipedia.org/wiki?curid=388741", "title": "Teatro dell'Opera di Stato ungherese", "text": "Il Teatro dell'Opera di Stato ungherese (in ungherese Magyar \u00c1llami Operah\u00e1z) \u00e8 un centro teatrale lirico di Budapest, uno dei maggiori esempi di architettura neorinascimentale. Si trova nel quartiere di Pest, nel distretto di Ter\u00e9zv\u00e1ros, in Andr\u00e1ssy \u00fat 20.\nStoria.\nCostruito da Mikl\u00f3s Ybl tra il 1875 e il 1884, \u00e8 un edificio riccamente decorato, ed \u00e8 considerato uno dei suoi capolavori. In stile neorinascimentale con elementi barocchi, \u00e8 arricchito con affreschi e sculture di Bertalan Sz\u00e9kely, M\u00f3r Than e K\u00e1roly Lotz. Venne inaugurato il 27 settembre 1884 con una capienza di posti.\nDi fronte alla facciata vi sono le statue di Ferenc Erkel, compositore dell'inno nazionale, e del compositore classico Franz Liszt, entrambe di Alajos Str\u00f3bl.\nNel 1886 avviene la prima assoluta del \"Trio per pianoforte e archi n. 3\" di Johannes Brahms, con Jen\u0151 Hubay, David Popper e lo stesso Brahms.\nGustav Mahler ne fu direttore dal 1888 al 1891."}
{"id": "388742", "revid": "4", "url": "https://it.wikipedia.org/wiki?curid=388742", "title": "Association des Etats G\u00e9n\u00e9raux des Etudiants de l'Europe", "text": ""}
{"id": "388748", "revid": "287204", "url": "https://it.wikipedia.org/wiki?curid=388748", "title": "561 (numero)", "text": "Cinquecentosessantuno (561) \u00e8 il numero naturale dopo il 560 e prima del 562."}
{"id": "388749", "revid": "120684624", "url": "https://it.wikipedia.org/wiki?curid=388749", "title": "Storia del Botswana", "text": "La storia del Botswana \u00e8 in generale la storia dell'area del bacino del Kalahari, intermedio tra la savana pi\u00f9 popolata del nord ed est e la steppa meno popolata del sud e dell'ovest. Sin da prima del contatto con gli Europei, il territorio del Botswana \u00e8 stato popolato dagli Tswana (detti anche \"Batswana\"), trib\u00f9 di pastori e contadini. Il territorio divenne protettorato britannico dal 1885 con il nome di Bechuanaland. Il Bechuanaland ottenne l\u2019autogoverno nel 1965 e nel 1966 il paese divenne la Repubblica del Botswana, con Seretse Khama come primo presidente.\nPreistoria e storia antica.\nLa prima occupazione umana dell'area del Kalahari risale al Paleolitico medio, circa 40.000 anni fa. Si trattava di comunit\u00e0 di cacciatori-raccoglitori che vivevano delle risorse naturali che offriva il deserto. I pi\u00f9 recenti di questi abitanti appartenevano al gruppo Khoisan. Il sito archeologico delle colline di Tsodilo, nel Botswana nord-occidentale, contiene reperti che testimoniano l'occupazione dell'area da parte di trib\u00f9 di etnia San ininterrottamente da circa il 17.000 aC a circa il 1650 dC. Col tempo i Khoisan modificarono il loro stile di vita comniciando ad allevare bovini e pecore sui ricchi pascoli dalle zone umide del delta dell'Okavango e del lago Makgadikgadi.\nCirca 400 anni fa, al seguito di un periodo di piogge successivo ad un prolungato periodo di siccit\u00e0, il Kalahari fu raggiunto da popolazioni provenienti da aree limitrofe: agricoltori di lingua kalanga dallo Zimbabwe occidentale e di lingua pedi dal Sudafrica settentrionale, e agricoltori e allevatori di lingua tswana dal Sudafrica occidentale. In particolare l'arrivo degli Tswana diedeinizio ad una trasformazione del Kalahari e dei territori circostanti che diverranno pi\u00f9 tardi il Protettorato del Bechuanaland ed infine il Botswana. I Tswana avevano grandi competenze, una struttura sociale pi\u00f9 elaborata ed erano pi\u00f9 forti dei loro vicini per cui conquistarono ampie porzioni di territorio a spese dei popoli indigeni Bakgalagadi, Basarwa e Bayeyi. Il pi\u00f9 potente dei gruppi Tswana furono i Bakwena che nel XIX secolo sotto il re Sechele I controllavano una vasta area del Kalahari. La loro capitale Molepolole, nel sud-est del paese, era un importante centro per il commercio di avorio, pelli ed altri beni fra il Sudafrica e l'Angola. I Bakwena, con i regni confinanti dei Bangwaketse a sud, i Bangwato a nord e i Batawana a nord-ovest, alla fine del XIX secolo dominanavano tutta l'area del Kalahari.\nIl protettorato britannico.\nIl Botswana diventa un protettorato britannico il 31 marzo 1885, in seguito alle richieste d'aiuto rivolte dal re dei Bangwato (una delle sei trib\u00f9 tswana) Khama III. Negli ultimi decenni dell'Ottocento, infatti, la regione era caratterizzata da un'elevata instabilit\u00e0, dovuta all'immigrazione di trib\u00f9 Ndebele provenienti dal deserto del Kalahari e dalle tensioni con i Boeri provenienti dal Transvaal. Il Botswana corrisponde al territorio del Protettorato del Bechuanaland, mentre la regione meridionale venne incorporata nella Colonia del Capo e attualmente fa parte del Sudafrica.\nQuando nel 1910 viene fondata l\u2019Unione Sud Africana dalla federazione delle principali colonie britanniche della regione, il Bechuanaland, il Basutoland (oggi Lesotho) e lo Swaziland vengono temporaneamente esclusi dall'unione pur in previsione di una successiva integrazione. Nonostante il governo sudafricano avesse richiesto l'annessione dei territori, la consultazione delle popolazioni locali ma soprattutto l'istituzione dell'apartheid che ha portato all'espulsione del Sudafrica dal Commonwealth nel 1961 hanno posto fine qualsiasi rivendicazione di annessione dei territori al Sudafrica.\nIl pi\u00f9 forte radicamento dell'Autorit\u00e0 Centrale britannica e l'evoluzione della forma di governo tribale hanno condotto alla creazione, avvenuta nel 1920, di due organi consultivi rappresentativi degli interessi africani ed europei. Nel 1934 vengono istituzionalizzate le leggi e le autorit\u00e0 tribali. Nel 1951 viene formato un Consiglio consultivo Europeo-Africano e nel 1961 la Costituzione istituisce un Consiglio Legislativo consultivo. Nel giugno del 1964 il Regno Unito accetta la richiesta di autogoverno democratico. Nel 1965 la sede del governo viene trasferita da Mafikeng in Sudafrica a Gaborone. Sempre nel 1965 viene promulgata la Costituzione e si tengono le prime elezioni generali in attesa della proclamazione di indipendenza il 30 settembre 1966.\nDall'indipendenza ad oggi.\nIl leader del movimento per l'indipendenza Seretse Khama viene eletto primo Presidente della Repubblica. Sar\u00e0 confermato per due volte e morir\u00e0 in carica nel 1980. La presidenza viene assunta del vicepresidente Quett Masire che sar\u00e0 confermato dal voto popolare nel 1984 e poi rieletto nel 1989 e nel 1994. Durante la presidenza di Masire, nella seconda met\u00e0 degli anni ottanta, il Paese subisce la pressione militare (attacchi ripetuti nei territori di frontiera) ed economica (boicottaggi) da parte della Repubblica sudafricana. Con il tramonto dell'apartheid e dell'imperialismo bianco in quest'ultimo paese, avvenuto a partire dal 1990 circa, le relazioni fra i due Stati si normalizzano. Nel 1998 Masire si dimette e viene sostituito dal vicepresidente Festus Mogae, confermato nel 1999 e nel 2004.\nNel 2008 Mogae annunci\u00f2 di volersi ritirare ed il 1\u00ba aprile dello stesso anno gli succedette Seretse Ian Khama, figlio di Seretse Khama. Alle elezioni del 16 ottobre 2009 Khama \u00e8 stato poi confermato presidente. In ottobre 2014 il Partito Democratico del Botswana (BDP) vince le elezioni generali con 33 dei 57 seggi, dando a Ian Khama un secondo mandato quinquennale come presidente."}
{"id": "388754", "revid": "287204", "url": "https://it.wikipedia.org/wiki?curid=388754", "title": "Geografia del Botswana", "text": "Segue la descrizione della geografia del Botswana:\nLocalizzazione.\nIl Botswana si trova nell'Africa Australe, al nord del Sudafrica.\nCoordinate geografiche: 22\u00b0S 24\u00b0E\nTerritorio.\nIl territorio \u00e8 prevalentemente pianeggiante con alcuni altopiani. Il deserto del Kalahari si trova a Sud-Ovest. Nel Nord-Ovest del Paese si trova il delta dell'Okavango; si tratta del pi\u00f9 grande delta interno del mondo.\nSuperficie.\n\"totale\": 600.370 km\u00b2\n\"terreno\": 585.370 km\u00b2\n\"acque\": 15.000 km\u00b2\nConfini.\n\"Totale\": 4.013 km\n\"Paesi confinanti\": Namibia per 1.360 km, Sudafrica per 1.840 km, Zimbabwe per 813 km, Zambia per 0 km\nClima.\nSemiarido; inverni miti ed estati calde.\nAltitudini.\nAltitudine minima: 513 m, alla confluenza dei fiumi Limpopo e Shashe.\nAltitudine massima: 1.489 m, Monti Tsodilo.\nRisorse naturali.\ndiamanti, nickel, sale, rame, carbone, ferro, argento.\nUso del terreno.\n\"arabile\": 0,62%\n\"inutilizzabile\": 0,01%\n\"altro\": 99,38% (stima 1998)\nTerreno irrigato: 10 km\u00b2 (stima 1998).\nProblemi e ambiente.\nCalamit\u00e0 naturali.\nIl paese soffre di siccit\u00e0 periodiche. Inoltre, i venti stagionali di agosto portano sabbia e sporcizia dalle regioni occidentali, provocando una diminuzione della visibilit\u00e0.\nProblemi ambientali.\nAllevamento intensivo; desertificazione; limitate risorse idriche.\nTrattati internazionali sull'ambiente.\n\u00c8 parte dei Trattati su: biodiversit\u00e0, cambiamento climatico; desertificazione; specie in via di estinzione; rifiuti tossici; leggi del Mare; bando dei test nucleari; protezione della fascia d'ozono."}
