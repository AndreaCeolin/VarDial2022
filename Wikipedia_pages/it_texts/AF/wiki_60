{"id": "481043", "revid": "1632387", "url": "https://it.wikipedia.org/wiki?curid=481043", "title": "Radio Birdman", "text": "I Radio Birdman sono un gruppo punk australiano. La band si \u00e8 formata nel 1974 a Sydney grazie a Deniz Tek, immigrato in Australia dagli Stati Uniti, e all'allora surfer Rob Younger. Furono il primo gruppo punk australiano ad ottenere un certo successo nella loro terra natale, prima anche dei ben pi\u00f9 noti The Saints.\nStoria.\nIl primo periodo.\nI due amici Deniz Tek e Rob Younger, accomunati da una forte passione per il Detroit sound e soprattutto per band come Stooges e MC5, decidono di assoldare tre musicisti locali e formare insieme una nuova band. I tre sono Chris Masuak (chitarra, piano), Warwick Gilbert (basso) e Ron Keeley (batteria), che formeranno la prima formazione dei Radio Birdman.\nIl gruppo inizia cos\u00ec una serie di concerti che non portano per\u00f2 fama ai cinque. Anzi per i primi due anni di vita della band, i cinque vengono banditi da tutti i locali dove si sono esibiti. Il 1976 \u00e8 per\u00f2 l'anno buono per il quintetto che incide il suo primo EP dal titolo \"Burn My Eye\" per la Trafalgar. Con l'uscita di questo EP si fa risalire la nascita della scena punk australiana. Il disco \u00e8 caratterizzato da un suono grezzo e veloce, molto vicino al rock detroitiano, con le tastiere che seguono le trame velocissime delle due chitarre. Nello stesso anno si aggiunger\u00e0 alla formazione della band, che non subir\u00e0 pi\u00f9 cambiamenti fino allo scioglimento del 1981, Pip Hoyle (organo, piano). Il passo successivo \u00e8 quello di registrare un album e con un contratto con la Trafalgar in mano, la band registra nel 1977 \"Radios Appear\", inizialmente uscito solo in Australia e poi distribuito nel 1978 in tutto il mondo dalla Sire Records, per\u00f2 con una scaletta differente. Mentre in patria il gruppo riscuote molto successo, il disco non trova il successo che merita negli USA e soprattutto in Europa. La frenetica attivit\u00e0 live continua e nel 1978 il gruppo \u00e8 in Galles per registrare il seguito di \"Radio Appear\". Le session sono molto complicate e rispecchiano il pessimo stato di salute del gruppo, ma nonostante ci\u00f2 ne scaturisce l'LP \"Living Eyes\" (Trafalgar/WEA), che verr\u00e0 pubblicato nel 1981, dopo lo scioglimento della band, dovuto ad incopatibilit\u00e0 tra i membri della band.\n1982-1995.\nDopo lo scioglimento della band, Deniz Tek con Rob Younger, Warwick Gilbert, Ron Asheton degli Stooges e Dennis Thompson degli MC5 forma i New Race. A seguire Deniz Tek con Ron Keeley e Pip Hoyle e altri musicisti forma i The Visitors per poi continuare la sua carriera da solista. Rob Younger canter\u00e0 successivamente nei New Christs, formati con membri di Lime Spiders, Celibate Rifles e Hoodoo Gurus. Gli altri membri dei Radio Birman continueranno a suonare in altri gruppi pi\u00f9 o meno conosciuti come i The Barracudas.\nIl secondo periodo.\nLa band si riforma nel 1996, a gennaio, con la formazione originale. I sei si ritrovano in studio per remixare i loro primi due lavori e si accorgono di poter ancora continuare a suonare insieme e che le frizioni tra i componenti della band erano sparite. Il gruppo inizia cos\u00ec a fare un tour in giro per l'Australia che porta alla pubblicazione nello stesso anno del live \"Ritualism\" per la loro etichetta Crying Sun Records. Il disco \u00e8 stato registrato nel maggio del 1996 e contiene due brani inediti, registrati in una session a Melbourne durante il tour.\nNel 2000 avviene un cambio nella formazione: il bassista Warwick Gilbert lascia il posto a Jim Dickson, ex New Christs e Deniz Tek Group. La band gira il mondo in tour e nel 2004 arriva anche in Europa. Proprio durante il tour europeo il batterista Ron Keeley lascia la band per lasciare spazio a Nik Reith, ex Celibate Rifles, Deniz Tek Group e New Christs. Anch'egli viene sostituito dopo sei concerti dal batterista degli You Am I Russell Hopkinson. Nel 2006 viene pubblicato \"Zeno Beach\", un nuovo album in studio a 25 anni di distanza dall'ultima fatica della band \"Living Eyes\". Il disco \u00e8 stato registrato nel dicembre 2005 a Sydney ed \u00e8 stato pubblicato in Australia il 24 giugno dalla Crying Sun Records, mentre nel resto del mondo esce il 22 agosto. Il 27 luglio parte da Sydney il tour mondiale dei Radio Birdman che finir\u00e0 il 7 ottobre a Azkena, in Spagna, dopo essere passato dagli USA e in Italia, il 29 settembre al Live Club di Trezzo e il giorno seguente al Vidia Club di Cesena."}
{"id": "481047", "revid": "3513548", "url": "https://it.wikipedia.org/wiki?curid=481047", "title": "Lazare Nicolas Marguerite Carnot", "text": ""}
{"id": "481049", "revid": "125779745", "url": "https://it.wikipedia.org/wiki?curid=481049", "title": "Le iene (film)", "text": "Le iene (\"Reservoir Dogs\") \u00e8 un film del 1992 scritto e diretto da Quentin Tarantino, al suo esordio assoluto in un lungometraggio.\nIl film \u00e8 interpretato da un cast corale di cui fanno parte Chris Penn, Harvey Keitel, Michael Madsen, Lawrence Tierney, Steve Buscemi e Tim Roth. \"Le Iene\" \u00e8 ritenuto un vero e proprio cult del cinema indipendente, ed ebbe il merito di introdurre i temi identificativi dell'opera di Tarantino. Fra essi ci sono l'ambiguit\u00e0 morale dei personaggi, i dialoghi dalle oscenit\u00e0 elaborate e dal forte black humor, la violenza grottesca e, in particolar modo, la sperimentazione di un nuovo espediente narrativo della storia. Le scene infatti non seguono un ordine perfettamente cronologico, in quanto le vicende si snodano in tre episodi che si intrecciano.\nNel 2008 la rivista \"Empire\" lo inser\u00ec al 97\u00b0 nella lista dei 500 migliori film di tutti i tempi.\nTrama.\nA Los Angeles otto rapinatori, chiamati con dei colori per mascherare la loro vera identit\u00e0, Mr. White, Mr. Orange, Mr. Blonde, Mr. Pink, Mr. Brown, Mr. Blue, il loro capo Joe Cabot e suo figlio Eddie il Bello, prima del colpo che hanno progettato, discutono in un bar di \"Like a Virgin\", musica anni '70 e di mance. La rapina, per\u00f2, si risolve in una strage, e Mr. White e Mr. Orange, quest'ultimo ferito mortalmente e sanguinante, si dirigono in auto al luogo dell'incontro con Joe, sperando in un medico che possa salvare Mr. Orange. Sopraggiunge Mr. Pink e si allontana con Mr. White per chiarire la situazione: i due ricostruiscono i passaggi e si scopre che Mr. Blonde aveva iniziato a sparare sulla folla, e un gruppo di poliziotti, gi\u00e0 presenti sul posto, aveva iniziato a sparare su di lui. Mr. Pink avanza l'ipotesi, per lui ormai una certezza, che il colpo fosse fallito a causa di un agente infiltrato nel gruppo. In un flashback vediamo Mr. White organizzare il tutto con Joe, e scopriamo che, per un periodo, \u00e8 stato con una certa Alabama.\nI due ritornano per vedere come sta Mr. Orange, che trovano ormai moribondo, e Mr. White fa sapere a Mr. Pink che il ragazzo gli aveva chiesto di lasciarlo davanti a un ospedale e si lascia sfuggire che gli ha rivelato anche il suo vero nome. Sopraggiunge poi Mr. Blonde, che provoca Mr. White quando quest'ultimo lo accusa di essere un pazzo per ci\u00f2 che ha fatto, ma Mr. Blonde non d\u00e0 alcuna giustificazione sensata alla sua azione di sparare per primo e Mr. Pink mette al corrente Blonde delle loro supposizioni. Mr. Blonde fa sapere che Eddie il Bello sta arrivando, e porta i due fuori per far vedere qualcosa nel suo bagagliaio: il poliziotto Marvin Nash.\nIn un flashback si va a capire meglio chi sia Mr. Blonde, il cui vero nome \u00e8 Vic Vega. Mr.Blonde aveva fatto visita a Joe Cabot ringraziandolo per averlo sostenuto quando era in prigione e gli aveva fatto sapere che un giudice, Seymour Scagnetti, ce l'ha con lui, per poi offrirsi per fare una rapina insieme a loro. Si ritorna quindi alla situazione attuale, Eddie si sta dirigendo verso il magazzino, e nel frattempo i tre rapinatori picchiano il poliziotto per estorcergli informazioni. Arrivato Eddie, Mr. Pink dice che ha lui i diamanti rubati, e porta Eddie e Mr. White dove li ha nascosti. Lasciato Mr. Blonde solo con il poliziotto, questi inizia a torturarlo, tagliandogli un orecchio con un rasoio e cospargendolo di benzina. Quando sta per dargli fuoco, viene ucciso da Mr. Orange, che rivela a Marvin di essere lui la talpa e che la polizia non arriver\u00e0 fino a che Joe Cabot avr\u00e0 raggiunto il luogo dell'incontro.\nDurante un lungo flashback viene spiegato tutto: Mr. Orange, in realt\u00e0 un poliziotto di nome Freddy Newandyke, si vedeva con Holdaway, che lo aveva aiutato ad infiltrarsi nella banda di Cabot. Durante l'ideazione del piano erano stati assegnati i nomi ai sei per coprirli e, quindi, si passa a quanto accaduto subito dopo la rapina: Mr. White, Mr. Orange e Mr. Brown, quest'ultimo ferito, erano fuggiti e arrivati in una strada secondaria, dove Mr. White aveva ucciso due poliziotti che li inseguivano e Mr. Brown era morto. Scappati, Mr. Orange e Mr. White avevano rubato un'auto, ma Mr. Orange era stato colpito con la pistola della proprietaria dell'auto.\nSi ritorna alla situazione attuale dove Eddie, Mr. Pink e Mr. White sono nel capannone, increduli del massacro avvenuto in loro assenza: Mr. Orange dice a Eddie che Mr. Blonde voleva uccidere tutti per poi scappare coi diamanti, ma Eddie, dopo aver ucciso il poliziotto, gli rivela che Mr. Blonde era un suo amico fidato ed aveva scontato una lunga pena per non aver fatto il nome di suo padre, per cui, furibondo, vuole sapere assolutamente come stanno realmente le cose e non crede alla versione di Mr. Orange. In quel momento arriva Joe Cabot, che rivela ai presenti che Mr. Orange lavora per la polizia di Los Angeles ed afferma perfino che lui ha causato il decesso di Mr. Brown e di Mr. Blue. In seguito, Mr. White chiede a Joe come fa a sapere questo e Joe gli dice che nutriva una forma di sfiducia nei confronti di Mr. Orange e, quindi, decide di assassinare la talpa immediatamente.\nDal canto suo, Mr. White crede al suo compagno e difende Mr. Orange, puntando la pistola su Joe. Eddie, per difendere il padre, punta a suo volta la pistola su Mr. White, creando cos\u00ec una situazione di stallo. Mr. Pink, spaventato, si rifugia nel sottoscala del magazzino.\nA questo punto la situazione degenera velocemente e in pochi secondi Joe spara a Mr. Orange, Mr. White spara a Joe e a Eddie mentre quest'ultimo spara a Mr. White: alla fine solo Mr. White e Mr. Orange, gravemente feriti, sopravvivono. Mr. Pink, uscito dal sottoscala, fugge prendendo con s\u00e9 la borsa con i diamanti, ma come si pu\u00f2 sentire dalle grida dei poliziotti e dagli spari in sottofondo, viene ucciso dalla polizia giunta sul posto appena esce all'esterno del magazzino. Mr. Orange e Mr. White, ancora vivi, si avvicinano e Mr. Orange rivela a Mr. White di essere realmente l'infiltrato.\nI poliziotti irrompono nel locale ed intimano a Mr. White di gettare la pistola che sta puntando sul viso di Mr. Orange; dopo un istante di silenzio, Mr. White uccide Mr. Orange, venendo a sua volta assassinato dai poliziotti.\nProduzione.\nTarantino aveva intenzione di girare il film in pellicola da 16 millimetri con un budget di 30.000 dollari: in questa versione del film, Lawrence Bender - il produttore - avrebbe interpretato Eddie il Bello. Lawrence stava frequentando un corso di recitazione, e la moglie del suo insegnante, venuta a sapere del progettato film, present\u00f2 una copia della sceneggiatura ad Harvey Keitel che ne fu subito entusiasta e si offr\u00ec a Tarantino come coproduttore. Con Keitel nel cast, il fondo di produzione arriv\u00f2 a 1.200.000 dollari.\nIl budget del film era cos\u00ec basso che molti attori usarono semplicemente i vestiti del proprio guardaroba; quello che si nota di pi\u00f9 \u00e8 la giacca da jogging che sfoggia Eddie il Bello. Gran parte del denaro che \u00e8 stato usato per il film \u00e8 stato speso per i vestiti dei sei membri, in particolare per la giacca di Eddie il Bello, per gli stivali neri di Mr. Blonde e per i jeans neri di Mr. Pink. Ne \"Le iene\" i personaggi indossano il modello Wayfarer degli occhiali Ray Ban, mentre i vestiti furono invece creati da Agn\u00e8s B., famosa stilista. Per la realizzazione europea, il distributore us\u00f2 poster differenti per ogni personaggio principale. Questa strategia di marketing \u00e8 divenuta ora largamente utilizzata. I vestiti delle sei iene sono ispirati a quelli dei personaggi di \"A Better Tomorrow II\" di John Woo del 1987 e i Blues Brothers nell'omonimo film del 1980.\nL'idea di usare come soprannomi i colori venne a Tarantino dopo la visione de \"Il colpo della metropolitana\" di Joseph Sargent, in cui i protagonisti si chiamavano \"signor Green\", \"signor Gray\", \"signor Blue\" e \"signor Brown\".\nIl capannone utilizzato nelle riprese era un deposito funebre in costruzione. Mr. Blonde si siede su un carro funebre in una scena. L'automobile di Mr. Blonde \u00e8 una Cadillac Coupe de Ville: l'auto realmente apparteneva all'attore Michael Madsen. Le scene in cui Quentin Tarantino \u00e8 davanti alla macchina da presa sono state girate da Robert Rodriguez.\nIl titolo \"Reservoir Dogs\" \u00e8 \nstato ispirato dalla difficolt\u00e0 che Tarantino ha nel pronunciare il titolo del film \"Au revoir, les enfants\" di Louis Malle, che chiamava \"The Reservoir film\", unito a \"Straw Dogs\" di Sam Peckinpah. All'inizio del film Tarantino definisce \"Like a Virgin\" di Madonna \u00abuna metafora della fava grossa\u00bb. Per tutta risposta Madonna regal\u00f2 all'amico Quentin una copia del suo album \"Erotica\" con la dedica: \u00ab\u00c8 una canzone che parla d'amore, non di fave grosse. Madonna\u00bb. La parola \"fuck\" nel film viene pronunciata 252 volte.\nNell'edizione speciale del DVD uscita negli Usa nel 2002, sono mostrate cinque sequenze che sono state tolte dalla versione finale del film: tre di esse sono linee di dialogo eliminate dal film, tra cui l'unica comprendente un personaggio femminile, un'agente di polizia collega di Mr. Orange. Le altre due sono diverse angolature della tortura di Marvin Nash, mostrata con maggiore uso di effetti splatter: una \u00e8 ripresa da dietro invece che da davanti come nella versione ufficiale, mentre l'altra mostra direttamente l'orecchio venire afferrato e amputato in primo piano dalla mano di Mr. Blonde, accompagnato da un'abbondante fuoriuscita di sangue finto. Nella versione ufficiale non viene mostrata direttamente l'amputazione, perch\u00e9 la cinepresa si sposta sul lato sinistro dello schermo, e viene infine mostrato Mr. Blonde parlare con l'agente in agonia tenendo l'orecchio mozzato in mano.\nDurante la medesima scena, Michael Madsen fu inizialmente messo a disagio dalla frase che Kirk Baltz recita (\"Ho un bambino piccolo\"). Madsen, che era diventato padre da poco tempo, ebbe difficolt\u00e0 a recitare quella scena. Su alcune copie del DVD, non appena Baltz finisce la frase, si pu\u00f2 sentire una voce in sottofondo che dice \"Oh, no, no..\": \u00e8 la voce di Michael Madsen, avverso nel girare la scena.\nAll'inizio della scena in cui Eddie il bello telefona mentre guida, si vede passare un palloncino arancione: Tarantino inser\u00ec questo particolare per fare capire agli spettatori chi era l'agente di polizia che aveva fatto la soffiata.\nCasting.\nGeorge Clooney, Christopher Walken, Edward Norton, Matt Dillon e anche Tim Roth erano stati considerati per la parte di Mr. Blonde. Inoltre Tarantino voleva James Woods per una parte nel film (probabilmente quella di Mr. Orange). Woods non venne mai avvertito del fatto che Tarantino lo aveva contattato: non appena lo venne a sapere licenzi\u00f2 il suo agente - responsabile del fatto. Vincent Gallo, Dennis Hopper, Jon Cryer, Tom Sizemore e anche Michael Madsen furono considerati per la parte di Mr. Pink. Robert Forster, Timothy Carey e Seymour Cassel fecero un'audizione per il ruolo di Joe Cabot, mentre Samuel L. Jackson fece un provino per la parte di Mr. Orange, ma non ottenne il ruolo. Tarantino tuttavia fu cos\u00ec impressionato che lo scrittur\u00f2 per quasi tutti i suoi film successivi. \nLa donna che spara allo stomaco di Mr. Orange \u00e8 interpretata dall'insegnante di dizione di Tim Roth. Edward Bunker, che impersona Mr. Blue, \u00e8 stato un criminale ed ha trascorso gran parte della sua vita in prigione prima di diventare uno scrittore: era uno degli autori preferiti di Tarantino ed ha scritto numerosi best seller, pubblicati anche in Italia, come \"Cane mangia cane\" e \"Come una bestia feroce\". Da quest'ultimo \u00e8 stato tratto il film \"Vigilato speciale\" con Dustin Hoffman.\nColonna sonora.\nLa colonna sonora de \"Le iene\" contiene uno svariato numero di canzoni anni settanta che fanno parte del repertorio musicale col quale Tarantino stesso \u00e8 cresciuto. Il CD, com'\u00e8 abitudine di Tarantino, include anche alcuni dialoghi estratti dal film.\nAccoglienza.\nCritica.\nIl film fu mostrato per la prima volta al Sundance Film Festival di Robert Redford, dove venne subito additato dalla critica come un film rivoluzionario. Il pubblico non vedeva per\u00f2 di buon occhio le grandi scene di violenza che sono presenti nel film, anzi insisteva nel dire che il film di Tarantino trattava di violenza gratuita e eccessiva; il parere del pubblico venne poi riassunto nella critica di Jami Bernard. Tra le schiere di chi non apprezzava il film c'erano anche quelli che accusavano Tarantino di plagio.\nMolte delle scene di \"Le iene\" sono state infatti spesso accusate di aver copiato \"City on Fire\", film del regista cinese Ringo Lam: in questo film \u00e8 presente il triello finale, la rapina andata male, un uomo torturato da un membro della banda; molte delle scene in cui \u00e8 presente Mr. White sono state direttamente spostate dal titolo cinese e trasferite in \"Le iene\". In pratica, \u00e8 come se Tarantino avesse copiato l'ultima parte di \"City on Fire\" per creare per\u00f2 un film autonomo e statunitense al cento per cento. In risposta alle accuse di plagio, Tarantino disse: \"I bravi artisti copiano, i grandi rubano\".\nSul sito Rotten Tomatoes il film detiene il 91% delle recensioni professionali positive, basato su 66 recensioni e con un voto medio di 8.8/10. Su Metacritic il film ha un punteggio del 79 su 100, basato sul parere di 24 critici.\nDivieti.\nIn Italia, il film venne vietato ai minori di 18 anni a causa di \"violenza gratuita\", mentre negli Stati Uniti venne vietato ai minori di 17 anni non accompagnati da un adulto.\nDistribuzione.\nIl film venne presentato il 21 gennaio 1992 al Sundance Film Festival e poi al Festival di Cannes in una proiezione di mezzanotte, successivamente in Giappone al Yubari International Fantastic Film Festival.\nAltri media.\nVideogioco.\nNel 2006, dopo 14 anni dalla pubblicazione del film, la Eidos Interactive ha distribuito il videogioco ispirato al film, per PC, PlayStation e Xbox, nonostante non avesse ottenuto il permesso di ripresentare le figure del film. Oltre Mr. Blonde, infatti, i personaggi del videogioco sono fisicamente diversi da quelli del film. Inoltre, ha una bassa durata, di sedici livelli molto simili fra loro. Oltre i difetti per\u00f2, il videogioco segue la cronologia a intreccio del film e si ripropone per svelare i fatti saltati in questo (come sono scappati i sei dopo l'imboscata della polizia, dove ha nascosto i diamanti Mr. Pink, com'\u00e8 ritornato Mr. Blonde al magazzino con Marvin Nash nel bagagliaio).\nNel videogioco basato sul film, si pu\u00f2 impersonare Mr. Blue e scoprire come muore (\"Pi\u00f9 morto di Dillinger\"): uscito dalla gioielleria, armato di fucile a pompa, il malvivente si fa strada fra le schiere di agenti che cercano di centrarlo; rifugiatosi in un vecchio cinema, Mr. Blue viene sorpreso da una squadra SWAT che gli ordina di gettare l'arma ma lui, in cerca di un \"finale con i fuochi d'artificio\", tenta di sparare, venendo immediatamente crivellato di proiettili.\nMerchandising.\nAction figure.\nDopo il successo ottenuto nelle sale, la \"Mezco Toys\" e la \"Palisades\" hanno messo in commercio delle \"action figure\" rappresentanti i sei \"cani da rapina\".\nIn pi\u00f9 un'altra anteprima ha mostrato i personaggi di Mr. Pink e Mr. Blonde. Durante un'ultima mostra del 2003 \u00e8 stato messo in commercio un set di \"action figure\" che comprendeva il poliziotto Marvin Nash e Mr. Blonde durante la famigerata tortura."}
{"id": "481050", "revid": "44627", "url": "https://it.wikipedia.org/wiki?curid=481050", "title": "Potenza del continuo", "text": ""}
{"id": "481051", "revid": "125235774", "url": "https://it.wikipedia.org/wiki?curid=481051", "title": "Criterio di Eisenstein", "text": "In algebra, il criterio di Eisenstein \u00e8 un criterio per dimostrare l'irriducibilit\u00e0 di alcuni polinomi a coefficienti interi. Prende il nome dal matematico tedesco Gotthold Eisenstein.\nIl criterio.\nSia formula_1 un polinomio primitivo a coefficienti interi\nIl criterio di Eisenstein afferma che:\nSe esiste un numero primo formula_3 tale che:\nAllora formula_1 \u00e8 irriducibile tra i polinomi a coefficienti interi. \nIn altre parole, se valgono le ipotesi non esistono due polinomi a coefficienti interi formula_11 e formula_12 e di grado almeno uno tali che \nPer il lemma di Gauss, non esistono neppure due polinomi formula_14 e formula_12 a coefficienti razionali di grado almeno uno il cui prodotto \u00e8 formula_1.\nIl criterio pu\u00f2 essere generalizzato a qualsiasi dominio a fattorizzazione unica: basta sostituire alla nozione di numero primo quella di elemento primo.\nEsempio.\nConsideriamo ad esempio il polinomio formula_17; a questo si pu\u00f2 applicare il criterio a partire dal primo \"p=5\", che divide 10 e 25, ma non 3; inoltre formula_18 non divide 10. Da questo si pu\u00f2 dedurre che \"P(x)\" \u00e8 irriducibile.\nL'ultima condizione \u00e8 importante: infatti se consideriamo il polinomio formula_19, questo verifica le prime due condizioni, ma non la terza, e non \u00e8 irriducibile: esiste infatti la fattorizzazione formula_20\nDimostrazione.\nSupponiamo per assurdo che esistano due polinomi \"G(x)\" e \"H(x)\" che fattorizzano \"P(x)\" (dove \"P(x)\" verifica le ipotesi del criterio di Eisenstein), di grado rispettivamente \"g\" e \"h\"; scomponiamo quindi \"P(x)\" come\nformula_21\nAbbiamo allora\nformula_22 e quindi formula_23 e formula_24\nda cui a meno di inversioni formula_25 e formula_26, continuiamo \nformula_27 per cui formula_28\nformula_29 per cui formula_30\ndalle espressioni precedenti si deduce formula_31, quindi formula_32, ma questo comporta che formula_33 e dunque l'assurdo formula_34.\nDimostrazione alternativa.\nUn'altra dimostrazione pu\u00f2 essere data usando il campo formula_35 delle classi di resto modulo il primo formula_3. \nConsideriamo il polinomio formula_37, ottenuto dal polinomio formula_38 proiettandone i coefficienti in formula_35; poich\u00e9 per ipotesi formula_3 divide tutti i coefficienti escluso il coefficiente direttore, formula_41 con formula_42, formula_43. Poich\u00e9 in formula_44 vale la fattorizzazione unica, ogni fattorizzazione di formula_38 in formula_44 sar\u00e0 in monomi. Supponiamo ora che formula_38 sia riducibile in formula_48, ovvero che esistano formula_49 tali che formula_50 con formula_51. Si avrebbe che i fattori formula_52 e formula_53, proiettati modulo formula_3, sarebbero monomi, ovvero si avrebbe formula_55 e formula_56, con formula_57, formula_58.\n\u00c8 facile verificare che formula_59 e che formula_60 dunque formula_3 divide formula_62 e formula_63. Ma allora formula_64 divide formula_65 contraddicendo l'ipotesi formula_66. Quindi formula_38 non \u00e8 fattorizzabile in formula_48, e dunque nemmeno in formula_69 per il lemma di Gauss."}
{"id": "481052", "revid": "3513650", "url": "https://it.wikipedia.org/wiki?curid=481052", "title": "Gustave de Coriolis", "text": ""}
{"id": "481056", "revid": "44627", "url": "https://it.wikipedia.org/wiki?curid=481056", "title": "Unione disgiunta", "text": ""}
{"id": "481057", "revid": "3513692", "url": "https://it.wikipedia.org/wiki?curid=481057", "title": "Charles de Coulomb", "text": ""}
{"id": "481058", "revid": "43184", "url": "https://it.wikipedia.org/wiki?curid=481058", "title": "Spazio di Borel standard", "text": ""}
{"id": "481061", "revid": "1226", "url": "https://it.wikipedia.org/wiki?curid=481061", "title": "Star Trek - Il film", "text": ""}
{"id": "481064", "revid": "3513782", "url": "https://it.wikipedia.org/wiki?curid=481064", "title": "Armand-Hippolyte Fizeau", "text": ""}
{"id": "481065", "revid": "339392", "url": "https://it.wikipedia.org/wiki?curid=481065", "title": "Aree metropolitane italiane (economico-funzionali)", "text": ""}
{"id": "481067", "revid": "4175", "url": "https://it.wikipedia.org/wiki?curid=481067", "title": "Parco dei Principi", "text": "Parco dei Principi ( o \"Parc-des-Princes\", pi\u00f9 formalmente \"Stade du Parc des Princes\") \u00e8 il nome di tre impianti sportivi polivalenti di Parigi, capitale della Francia, edificati in successione tra il 1897 e il 1972 sulla stessa area di circa nel XVI \"arrondissement\", nella periferia sudoccidentale della citt\u00e0 al confine con Boulogne-Billancourt.\nLaddove i primi due manufatti erano, oltre che stadi, anche velodromi, tale ultima caratteristica non fu prevista nel pi\u00f9 recente, e tuttora in uso, impianto costruito tra il 1967 e il 1972 su progetto degli architetti Roger Taillibert e Siavash Teimouri, che con i suoi quasi posti a sedere \u00e8 il quinto stadio di Francia per capienza.\nTra il 1972 e il 1997, anno dell'inaugurazione dello Stade de France, il Parco dei Principi fu la pi\u00f9 importante struttura sportiva del Paese in quanto stadio di elezione sia della nazionale francese di calcio che di quella di rugby a 15 che in tale sede disputava gli incontri del Cinque Nazioni.\nNel corso dei suoi 49 anni di operativit\u00e0 a tutto il 2021 ha ospitato, a livello internazionale, due edizioni del campionato europeo (nel 1984, della cui finale fu anche sede, e nel 2016), un'edizione del campionato mondiale di calcio (nel 1998, compresa la finale per il terzo posto) e, pi\u00f9 recentemente, il mondiale di calcio femminile 2019; due edizioni della coppa del Mondo di rugby (nel 1991 e nel 2007, in cui fu sede della finale di consolazione) e un'edizione della coppa del Mondo di rugby a 13 (1972).\nA livello di club invece ha ospitato le finali delle tre maggiori competizioni dell'UEFA (le Coppe dei Campioni 1974-75 e 1980-81, la Coppa delle Coppe 1977-78 e 1994-95 e la Coppa UEFA 1997-98), nonch\u00e9 la finale di Coppa Europa di rugby (2000-01).\nNella configurazione precedente all'attuale aveva ospitato gare del campionato mondiale di calcio 1938 e la finale del campionato europeo di calcio 1960, nonch\u00e9 la finale di coppa dei Campioni 1955-56, quella del Torneo FIRA di rugby a 15 1937 e quella della coppa del Mondo di rugby a 13 1954.\nLo stadio \u00e8 di propriet\u00e0 della municipalit\u00e0 di Parigi che dal 1988 ne delega la gestione alla S.E.S.E. (), una compagnia gi\u00e0 facente parte dal 1992 del gruppo Canal+ e dal 2013 di propriet\u00e0 di Qatar Sport Investments, societ\u00e0 capofila del club calcistico del , che al Parco dei Principi disputa i suoi incontri interni.\nStoria.\nIl Parco dei Principi originale.\nLa zona del Parco dei Principi \u00e8 un'area, oggi facente parte del comune di Boulogne-Billancourt, utilizzata prima della Rivoluzione come terreno privato di caccia e di diporto da parte dei re di Francia e dei principi reali.\nSi ritiene che il nome \"Parc des Princes\" derivi proprio da tale uso, anche una volta che il parco, passato allo Stato, divenne meta della borghesia parigina.\nParte del territorio del parco pass\u00f2 nella giurisdizione della municipalit\u00e0 di Parigi nel 1860 per decreto amministrativo di accorpamento comunale di Napoleone III.\nIl primo stadio del Parco dei Principi fu un velodromo, inaugurato il 19 luglio 1897 sebbene con limitazioni all'accesso per ragioni di sicurezza, cosa che ne ridusse l'ingresso a spettatori; una settimana pi\u00f9 tardi tali limitazioni caddero e la prima riunione di ciclismo che ivi ebbe luogo si svolse davanti a spettatori.\nIl 14 novembre di quello stesso anno ebbe luogo al Parco dei Principi il primo incontro di rugby, un'amichevole tra una selezione cittadina chiamata \"Union athl\u00e9tique du 1er arrondissement\" contro gli inglesi dello Swindon R.F.C. e il 26 dicembre fu la volta del calcio, disciplina nella quale si affrontarono anche in tale occasione una compagine parigina, il Club Fran\u00e7ais, contro una squadra d'Oltremanica, i londinesi English Ramblers.\nLa nazionale francese di rugby esord\u00ec il disputando in tale stadio un \"test match\" contro la ; un anno prima, il quella di calcio vi aveva disputato contro la il suo primo incontro interno, secondo assoluto della sua storia.\nDopo le olimpiadi di Parigi del 1924, in cui il Parco dei Principi non fu utilizzato, il comune di Parigi firm\u00f2 un accordo di concessione quarantennale dello stadio alla rivista sportiva \"l'Auto\" (in seguito confluita nel quotidiano \"L'\u00c9quipe\") con un canone pari al 4% dei ricavi.\nIl secondo Parco dei Principi.\nNell'estate del 1931 iniziarono i lavori per la ricostruzione dello stadio/velodromo, che durarono 9 mesi: il secondo Parco dei Principi, anch'esso dotato di pista da ciclismo lunga , fu inaugurato il 23 aprile 1932.\nLa pista, in cemento, era colorata di rosa per evitare riverberi al sole e quattro mesi pi\u00f9 tardi accolse per la prima volta l'arrivo del Tour de France; fino al 1967, anno in cui arriv\u00f2 per primo Raymond Poulidor, il Parco dei Principi fu sede dell'ultimo atto della \"Grande Boucle\".\nIl 9 ottobre successivo vi si tenne il primo incontro di calcio, un'amichevole tra e gli spagnoli dell' vinto 4-2 dalla compagine parigina, e due settimane pi\u00f9 tardi fu anche la volta della prima gara ufficiale, l'incontro di campionato tra e .\nA marzo 1933 fu la volta della prima partita di rugby nel nuovo impianto, una vittoria per 38-17 della contro la ; nel 1937 Parigi ospit\u00f2 la seconda edizione della Coppa Europa di rugby e la finale, che vide di fronte la squadra di casa, vittoriosa per 43 a 5 contro l', si tenne proprio al Parco dei Principi, nell'unica occasione in cui gli Azzurri giocarono a Parigi prima dell'ingresso nel Sei Nazioni nel 2000.\nNel 1938 lo stadio fu tra quelli che accolsero diversi incontri del III campionato mondiale di calcio organizzato dalla Francia: al Parco dei Principi si svolse, tra le altre partite, una delle due semifinali, quella che vide l' battere 5-1 la .\nIl vecchio Parco dei Principi vide anche discipline normalmente non connaturate alla sua tipologia di impianto all'aperto: il 29 gennaio 1933, infatti, furono di scena gli sport invernali, con un'esibizione di pattinaggio di figura e due incontri di hockey su ghiaccio, uno femminile e uno maschile, grazie alla realizzazione artificiale di una pista congelata; inoltre, il 10 dicembre 1938, vi si svolse un incontro di football americano, disciplina introdotta in Francia dalle truppe statunitensi alla fine della Grande Guerra: due selezioni a stelle e strisce, \"All Stars\" e \"New York\", si sfidarono in amichevole di fronte a spettatori, buona parte dei quali costituiti dalla colonia nordamericana a Parigi.\nDopo la seconda guerra mondiale, il 25 luglio 1948 l'arrivo al Parco dei Principi del Tour de France fu il primo evento sportivo ripreso in diretta televisiva; a vincere quell'edizione fu l'italiano Gino Bartali.\nNel 1951, oltre alla ridiscussione del canone annuale dello stadio, la societ\u00e0 concessionaria dell'impianto si impegn\u00f2 all'elettrificazione dello stesso; ad aprile di quell'anno, grazie a tali lavori, si tenne il primo incontro in notturna nello stadio, un'amichevole di calcio tra il Racing Club e una squadra brasiliana.\nNel 1954 la Francia organizz\u00f2 la prima edizione della Coppa del mondo di rugby a XIII e il Parco dei Principi ospit\u00f2 la gara, originariamente non prevista, di spareggio tra e giunte in testa alla classifica finale a pari punti.\nI padroni di casa furono sconfitti 12-16 davanti a spettatori.\nIl 1956 vide altres\u00ec lo stadio ospitare la finale della prima edizione assoluta della Coppa dei Campioni di calcio: il fu il primo club campione d'Europa battendo 4-3 i francesi dello .\nA luglio 1960 fu altres\u00ec teatro di una delle semifinali e della successiva finale della prima edizione del campionato europeo di calcio: l' si laure\u00f2 campione europeo battendo 2-1 la .\nGli anni tra il 1967 e il 1970 furono quelli di progressivo disarmo dello stadio, ormai destinato alla demolizione \u2014 seppure a fasi successive \u2014 e alla ricostruzione: la pista di ciclismo fu demolita il giorno successivo alla vittoria del citato Poulidor al Tour de France 1967; gi\u00e0 in precedenza, per far posto a un viale di circonvallazione periferico tra le porte di Saint-Cloud e d'Auteuil, era stata abbattuta una delle tribune dell'impianto; inoltre, le nuove esigenze costruttive rendevano impossibile la ricostruzione della pista; il nuovo stadio quindi sarebbe stato destinato solo a sport sull'erba come calcio e rugby.\nLe attivit\u00e0 nell'impianto andarono avanti fino al 1970 con le strutture esterne in fase di progressivo smantellamento e demolizione: l'ultimo incontro in assoluto a esservi disputato prima del definitivo abbattimento fu, il 14 giugno 1970, la finale del campionato nazionale di calcio dilettanti tra i Pierrots di Strasburgo e il Mont\u00e9limar davanti a poco pi\u00f9 di spettatori.\nIl Parco dei Principi attuale.\nIl nuovo stadio, affidato all'esperto architetto francese Roger Taillibert, gi\u00e0 ideatore di altri impianti sportivi nel Paese come il centro di allenamento d'altura a Font-Romeu, e realizzato dall'impresa Bouygues Construction con la collaborazione ingegneristica di Boussiron, esperta in manufatti in cemento armato, apr\u00ec ufficialmente i battenti il 25 maggio 1972 con un incontro delle qualificazioni europee al torneo calcistico delle Olimpiadi di Monaco di Baviera di quell'anno: l'URSS batt\u00e9 3-1 la Francia Olimpica con goal di Ma\u010daidze, primo marcatore ufficiale nell'impianto, e doppietta di Blochin contro un goal francese di Tonnel.\nPoche settimane pi\u00f9 tardi, il 4 giugno, vi si tenne il primo incontro ufficiale di club, la finale di Coppa di Francia che vide l' battere 2-1 il davanti a circa spettatori, ovvero la capienza massima dell'impianto.\nNello stesso giorno, il , si tenne di pomeriggio il primo incontro di rugby a 15 (amichevole tra il e i gallesi del ) e, in serata, il primo e l'unico incontro di rugby a 13 mai disputato al rinnovato Parco, il secondo turno di Coppa del Mondo tra e vinto dai \"Kangaroos\" per 9-5.\nIl Cinque Nazioni 1973 vide esordire nel nuovo impianto anche la del rugby a 15, che bagn\u00f2 il debutto con una vittoria e la successiva conquista del titolo finale bench\u00e9, per la prima e unica volta nella storia del torneo, in condominio con le altre quattro contendenti.\nFu l'avvio di un sodalizio sportivo che dur\u00f2 25 stagioni sportive fino al 1997, durante le quali la disput\u00f2 66 incontri al Parco dei Principi.\nIl 10 ottobre 1973 fu invece il turno della del calcio femminile, nata appena due anni prima, di esordire al Parco dei Principi: avversario per l'occasione fu l', battuta 4-0; marcatrici di giornata furono Armelle Binard, Mich\u00e8le Wolf e Dominique Dewulf (2 goal per lei).\nNel 1974 il club calcistico divenne ufficialmente conduttore dell'impianto, e un anno pi\u00f9 tardi la Coppa dei Campioni vide in tale sede l'atto finale tra e con vittoria 2-0 per i tedeschi.\nSei anni pi\u00f9 tardi ospit\u00f2 la finale dell'edizione di quell'anno della stessa competizione, che vide il vincere la sua terza Coppa dei Campioni battendo il 1-0 grazie a un goal di Alan Kennedy.\nTemporalmente a met\u00e0 esatta tra i due citati eventi anche la Coppa delle Coppe, nel 1978, aveva avuto il suo atto conclusivo nell'impianto parigino: in quell'occasione i belgi dell' vinsero 4-0 sull' con due goal ciascuno da Rensenbrink e Van Binst.\nLa Francia ospit\u00f2 per la seconda volta, nel 1984, il campionato europeo di calcio: il Parco dei Principi fu sede di diverse gare tra cui quella di finale, che i padroni di casa vinsero 2-0 sulla con goal di Platini e Bellone.\nNel 1988 termin\u00f2 la concessione del gruppo Perrier, che nel 1972 era succeduto all\"'\u00c9quipe\"; l'imprenditore Jean-Claude Darmon offr\u00ec alla Perrier di costituire una societ\u00e0 in comune per concorrere alla concessione del Parco dei Principi; il progetto si realizz\u00f2 e nacque cos\u00ec la S.E.S.E. (\"Soci\u00e9t\u00e9 d'Exploitation Sports et Ev\u00e9nements\") che da allora \u00e8 concessionaria dell'impianto; la societ\u00e0 nel 1992 pass\u00f2 al gruppo audiovisivo Canal+.\nBench\u00e9 la fosse stata assegnata all'Inghilterra, tale federazione condivise la logistica della manifestazione con i Paesi limitrofi, e la Francia mise a disposizione alcuni stadi, tra cui lo stesso Parco dei Principi che ospit\u00f2 un solo incontro, quello dei quarti di finale tra l' Paese organizzatore e la squadra di casa nel frangente; gli inglesi in tale circostanza ebbero la meglio e vinsero 19-10.\nNel 1993, quando alla Francia fu affidata l'organizzazione del campionato mondiale di calcio 1998, fu ventilata l'ipotesi di abbattere una terza volta il Parco dei Principi per far spazio a una struttura pi\u00f9 capiente; tuttavia a prevalere fu l'idea di edificare il nuovo stadio in un luogo differente, con la messa in cantiere nella \"banlieue\" dello Stade de France, edificato a Saint-Denis, comune confinante con la Capitale.\nNelle more della costruzione del nuovo stadio, comunque, il Parco dei Principi continu\u00f2 a essere il pi\u00f9 importante impianto sportivo del Paese: nel 1995 accolse la finale di Coppa delle Coppe tra e , che vide gli spagnoli prevalere per 2-1; con il termine dei lavori allo Stade de France inizi\u00f2 lo spostamento delle principali attivit\u00e0 verso tale nuovo manufatto per via dei contratti di fruizione stipulati con le maggiori federazioni sportive francesi: a giugno la nazionale di calcio salut\u00f2 il terreno del Parco dei Principi con un pareggio 2-2 contro l' al Torneo di Francia (marcatori, nell'ordine, Zidane, Casiraghi, Djorkaeff e Del Piero), e a novembre la segu\u00ec quella di rugby a 15 in occasione del \"tour\" europeo del Sudafrica campione del mondo: il congedo coincise con una brutale sconfitta francese per 10-52.\nNonostante la presenza del nuovo stadio a pochi chilometri di distanza, il Parco dei Principi fu tra le sedi designate del mondiale di calcio 1998.\nUn mese prima dell'avvio di tale competizione, tuttavia, fu sede della finale di Coppa UEFA 1997-98, la prima in gara unica di tale competizione, grazie a cui divenne il primo stadio a ospitare, da sede designata, le finali delle tre maggiori competizioni europee dell'epoca.\nProtagonisti di tale gara, la pi\u00f9 recente finale di un torneo UEFA di club ivi tenutasi, furono due italiane, l' e la : il club milanese vinse 3-0 e si aggiudic\u00f2 la sua terza Coppa.\nAl campionato mondiale del 1998 lo stadio contribu\u00ec con l'accoglienza di 4 incontri nella fase a gironi pi\u00f9 due nelle fasi a eliminazione, tra cui la finale per il terzo posto che vide la sconfiggere 2-1 i .\nLa coesistenza con lo Stade de France.\nIl trasferimento delle maggiori attivit\u00e0 internazionali allo Stade de France (Cinque Nazioni, dal 2000 Sei Nazioni, di rugby, incontri della nazionale di calcio, etc.) lasci\u00f2 libero l'impianto per l'attivit\u00e0 di club che aveva svolto ininterrottamente dal 1974 con la prima stagione completa del .\nNel frattempo, il comune di Parigi rinnov\u00f2 nel 1999 la concessione con S.E.S.E.\nMax Guazzini, all'epoca proprietario dello , club di rugby che disputa le sue gare all'adiacente stadio Jean Bouin, propose al Paris Saint-Germain di condividere l'uso del Parco dei Principi al fine di avere sempre una partita in ogni fine settimana; il progetto incontr\u00f2 resistenze per via delle preoccupazioni circa i danni al terreno causati da un incontro di rugby.\nTuttavia, nel 2001 lo stadio riusc\u00ec a ospitare la finale della Heineken Cup, la Coppa Europa per club, equivalente rugbistico della UEFA Champions League, che vide gli inglesi del battere 34-30 proprio lo davanti alla notevole affluenza di spettatori su circa di cui la struttura \u00e8 capace; quando nel 2006 la societ\u00e0 che possiede il Paris Saint-Germain rilev\u00f2 direttamente la S.E.S.E. con tutta la concessione dello stadio, quindi rendendone il club conduttore \"de facto\", si ridussero le opportunit\u00e0 per lo di essere ospitato dalla societ\u00e0 calcistica sua concittadina; se ancora nel 2005 Guazzini era riuscito a organizzare tre incontri, di cui due delle fasi eliminatorie di Coppa Europa, semifinale e finale rispettivamente contro e con pi\u00f9 di spettatori complessivi, nel 2007 il PSG si rifiut\u00f2 di concedere ulteriormente lo stadio al rugby di club, di nuovo con la motivazione di voler proteggere il terreno di gioco, alla quale lo ribatt\u00e9 che prima della successiva partita di calcio del PSG erano in programma circa 30 incontri tra 12 squadre impegnate in un torneo calcistico amatoriale nel recinto dello stadio che avrebbero potuto impattare sull'erba del campo in maniera pi\u00f9 pesante di un singolo incontro di rugby.\nIl rugby internazionale, comunque, torn\u00f2 nello stadio in occasione della disputa della organizzata dalla Francia: il calendario prevedeva al Parco dei Principi la finale per il terzo posto, cui i francesi furono destinati dopo la sconfitta in semifinale contro l': quindi, a distanza di 10 anni dalla loro ultima apparizione pianificata in tale stadio, vi tornarono per esservi sconfitti 10-34 dall'.\nUn mese prima di tale incontro anche la Francia del calcio aveva fatto un'apparizione \"una tantum\" in tale impianto, la partita di qualificazione all'Europeo 2008 che la vinse 1-0, anche se non si tratta della pi\u00f9 recente uscita sul quel terreno: sei anni pi\u00f9 tardi, a ottobre 2013, i francesi vi sconfissero l' 6-0 in un'amichevole di avvicinamento al mondiale 2014 in Brasile.\nUn nuovo tentativo di Guazzini nel 2010 per cercare di ottenere il Parco dei Principi in caso di un'eventuale raggiungimento della sua squadra della semifinale di Heineken Cup fu respinto dal Paris Saint-Germain; in un polemico comunicato lo Stade Fran\u00e7ais stigmatizz\u00f2 la mancanza di solidariet\u00e0 e disponibilit\u00e0 del club calcistico mentre la stampa non manc\u00f2 di ironizzare sul rifiuto sostenendo che grazie allo Stade Fran\u00e7ais il Parco dei Principi avrebbe eventualmente ospitato una semifinale europea che al Paris Saint-Germain sfuggiva all'epoca da 13 anni.\nNel 2010 alla Francia fu affidata l'organizzazione del campionato europeo di calcio 2016, e il Parco dei Principi rientrava tra gli stadi proposti dal comitato organizzatore del torneo in sede di candidatura; essendo, all'epoca, praticamente lo stesso impianto di 38 anni prima, si resero comunque necessarie migliorie e aggiornamenti tecnici.\nCon un comunicato congiunto del giugno 2012 il e il comune di Parigi annunciarono l'intenzione di intraprendere lavori di miglioramento degli spazi destinati ai giocatori (spogliatoi, zone conforto, etc.), abbattimento barriere architettoniche, rinnovo dell'area stampa e razionalizzazione della viabilit\u00e0 esterna all'impianto, comprensiva anche dell'installazione di barriere fonoassorbenti; al contempo il comunicato escluse un ampliamento di capacit\u00e0, riservato altres\u00ec a un secondo momento posteriore alla fine del campionato europeo.\nLo stadio ospit\u00f2 alcuni incontri della fase a gironi e si conged\u00f2 dalla competizione con la gara degli ottavi di finale tra e , decisa a favore di quest'ultimo da un'autorete del nordirlandese Gareth McAuley.\nIl 2019 fu infine l'anno di una grande manifestazione internazionale femminile, il campionato mondiale di calcio che la Francia organizz\u00f2 tra giugno e luglio: al Parco dei Principi, secondo impianto pi\u00f9 capiente del torneo dopo il Parco olimpico di Lione che fu sede della finale, furono riservati 7 incontri, 5 dei quali nella fase a gironi: l'ultimo incontro che ospit\u00f2 fu il quarto di finale tra la e gli : davanti a spettatori le americane si imposero 2-1 con due goal di Megan Rapinoe solo parzialmente contrastato dalla marcatura francese di Wendie Renard.\nCaratteristiche.\nIl progetto di Roger Taillibert presenta pianta perfettamente ellittica, con l'asse maggiore dello stadio pari a e quello minore , per una superficie complessiva dell'edificio pari a circa .\nLe opere cementizie furono realizzate da Bouygues Construction; l'altro costruttore parigino Boussiron forn\u00ec l\"'expertise\" nel cemento armato: il manufatto, infatti, aveva alcuni vincoli costruttivi, non potendo debordare dal perimetro riservatogli; dal punto di vista della struttura le gradinate sono sostenute da 50 cavalletti a portico, visibili dall'esterno, di cemento precompresso di altezza variabile da a e di larghezza variabile da a (i pi\u00f9 alti e i pi\u00f9 larghi alle estremit\u00e0 degli assi inferiori e i pi\u00f9 bassi e piccoli in corrispondenza degli angoli del terreno di gioco).\nTallibert ottenne l'interramento del \"boulevard\" che passa in parte sotto il perimetro dello stadio.\nUna novit\u00e0 assoluta fu la rinuncia ai tralicci di illuminazione per integrare i proiettori nel bordo interno della tettoia di a copertura di ogni ordine di posto: si trattava infatti del primo impianto sportivo d'Europa ad adottare una soluzione del genere.\nPer la realizzazione dello stadio occorsero quasi 30 mesi di lavoro (pi\u00f9 del doppio dei 12 previsti), e il prezzo lievit\u00f2 del 100%, dai circa 75 ai 150 milioni di franchi francesi dell'epoca (circa nominali).\nI maggiori tempi e costi derivarono dalla necessit\u00e0 di costruire la struttura di supporto che permette allo stadio di essere sospeso sulla circonvallazione che lo sottopassa: per costruire il tunnel sotto l'impianto furono necessari di cemento e d'acciaio.\nIn ragione della perfetta ellitticit\u00e0 dell'impianto, le tribune e le curve sono simmetriche.\nLo stadio \u00e8 orientato in direzione nordest - sudovest: le curve a nord e a sud sono chiamate rispettivamente Auteil e Boulogne; la tribuna sotto cui passa il \"boulevard\" di circonvallazione si chiama Paris, e quella principale si chiama Pr\u00e9sidentielle-Francis Borelli.\nLo stadio ha anche una struttura idonea per accogliere concerti musicali: a titolo esemplificativo e non esaustivo, tra il 1988 e il 2010, anno delle pi\u00f9 recenti esibizioni ivi tenutesi, si sono avvicendati artisti e gruppi del livello di Michael Jackson (\"Bad World Tour\", giugno 1988), i Rolling Stones (\"Steel Wheels/Urban Jungle Tour\", giugno 1990), gli U2 (\"PopMart Tour\", settembre 1997), i Red Hot Chili Peppers (\"Roll on the Red Tour\", 2004), gli Iron Maiden (\"Eddie Rips Up the World Tour\", giugno 2005) e altri.\nIl terreno di gioco dello stadio e delle sue pertinenze accessorie per allenamenti, la cui cura \u00e8 affidata dal 2013 a Jonathan Calderwood, gi\u00e0 agronomo dell'inglese , \u00e8 realizzato in erba ibrida GrassMaster, soluzione costata circa nel 2018."}
{"id": "481068", "revid": "1573940", "url": "https://it.wikipedia.org/wiki?curid=481068", "title": "Passo di Monte Oppio", "text": "Il passo dell'Oppio \u00e8 un valico dell'Appennino tosco-emiliano, presso San Marcello Pistoiese, di 821 metri. Il passo si pu\u00f2 considerare uno spartiacque fra il bacino idrografico del versante tirrenico e quello del versante adriatico."}
{"id": "481069", "revid": "287204", "url": "https://it.wikipedia.org/wiki?curid=481069", "title": "Leon Foucault", "text": ""}
{"id": "481072", "revid": "144796", "url": "https://it.wikipedia.org/wiki?curid=481072", "title": "Carlo Oppizzoni", "text": "Biografia.\nAppartenente ad una nobile famiglia milanese, era figlio del conte Francesco e della marchesa Paola Trivulzio. Studi\u00f2 all'Universit\u00e0 di Pavia ove si addottor\u00f2 il 7 giugno 1790 in teologia e in diritto canonico.\nIl 25 maggio 1793 fu ordinato sacerdote e nel 1799 divenne arciprete del Capitolo della Cattedrale milanese. Al Congresso di Lione tent\u00f2 di sistematizzare le condizioni della chiesa nel territorio della Repubblica Cisalpina, difendendo con successo i diritti della chiesa. Declin\u00f2 la nomina propostagli per divenire arcivescovo di Milano.\nIl 20 settembre 1802 divenne arcivescovo di Bologna, venendo consacrato il 21 settembre di quell'anno con la consegna del relativo pallio. A questa cerimonia, svoltasi a Roma nella chiesa di San Carlo ai Catinari, presenziarono il cardinale Giovanni Filippo Gallarati Scotti come celebrante, assistito da Pietro Gravina, arcivescovo titolare di Nicea, nunzio apostolico in Svizzera, e da Benedetto Fenaja, arcivescovo titolare di Filippi, vicegerente di Roma. Nel concistoro del 26 marzo 1804 papa Pio VII lo nomin\u00f2 cardinale con il titolo di cardinale presbitero di San Bernardo alle Terme Diocleziane (28 maggio).\nFu insignito da Napoleone del titolo di senatore del Regno d'Italia e membro dell'ordine della Corona di ferro. Sfruttando la sua posizione privilegiata in seno al nuovo governo francese in Italia, dal 1808 cerc\u00f2 di restaurare i diritti ed il prestigio della chiesa prima ancora dell'autorit\u00e0 politica, ma quando egli si rifiut\u00f2 di assistere alle nozze di Napoleone con Maria Luisa d'Asburgo-Lorena (1810), fu da questi fatto rinchiudere nel castello di Vincennes, esiliato e privato della porpora cardinalizia.\nRitorn\u00f2 a Bologna nel luglio del 1815 e prese parte al conclave del 1823 che elesse papa Leone XII. Arcicancelliere della Pontificia Universit\u00e0 di Bologna dal 1824, prese parte nel 1829 al conclave che elesse papa Pio VIII e nuovamente a quello del 1830-31 che elesse Gregorio XVI. In quell'anno venne nominato anche legato \"a latere\" per le province di Metauro, Bologna, Ferrara, Forl\u00ec e Ravenna, ma diede le dimissioni dopo un mese e mezzo.\nNel 1839 opt\u00f2 per il titolo di San Lorenzo in Lucina e divenne protopresbitero. Partecip\u00f2 al conclave del 1846 che elesse papa Pio IX.\nEsercit\u00f2 un lungo apostolato a Bologna, dimostr\u00f2 grande moderazione nel corso delle repressione delle rivolte emiliano-romagnole del 1831 e appoggi\u00f2 i suoi cittadini durante l'insurrezione del 1848, intervenendo pi\u00f9 volte in loro favore.\nDeceduto all'et\u00e0 di quasi 86 anni, la sua salma fu inumata nella Cappella dedicata a San Carlo nella Cattedrale di Bologna.\nDi Opizzoni traccia un ampio e severo ritratto Giuseppe Rovani in \"Cento anni\" (libro XIX, capitolo IV). Rovani riconosce al prelato \"tutte le qualit\u00e0 che costituiscono i santi; ma i santi senza talento. Il sentimento, il cuore, le intenzioni erano mirabili; ma la mente non era di quelle che Romagnosi, a scrupolo di scienza, chiam\u00f2 sane\". Aveva \"sgomento e avversione di tutto ci\u00f2 che pu\u00f2 rendere pi\u00f9 cara e pi\u00f9 attraente ai mortali la vita mondana\", in particolare nei confronti della bellezza femminile e dell'ingegno. \"Soleva dire che per amar Dio non occorreva tanta sublimit\u00e0 di mente n\u00e8 tanto slancio di fantasia\". Delle arti, detestava la musica, e particolarmente la musica teatrale.\nConclavi.\nDurante il suo cardinalato Carlo Oppizzoni partecip\u00f2 a quattro conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "481076", "revid": "838137", "url": "https://it.wikipedia.org/wiki?curid=481076", "title": "Cipriano Efisio Oppo", "text": "Biografia.\nGli esordi.\nCipriano Oppo si form\u00f2 all'Accademia di Belle Arti di Roma. Inizi\u00f2 la sua carriera come caricaturista per il giornale nazionalista \"L'Idea Nazionale\". Dal 1910 si dedica alla pittura orientandosi verso i \"fauves\", in particolare Henri Matisse. Nel 1913-14 partecipa alle esposizioni della \"Secessione Romana\". In seguito si adegu\u00f2 alla corrente della tradizione nazionale. Nel 1915 parte volontario per il fronte nella prima guerra mondiale. Nel 1916 \u00e8 gravemente ferito durante un assalto alla baionetta verso una trincea austriaca.\nL'organizzatore culturale.\nA partire dal primo Dopoguerra si dedica a un instancabile lavoro di organizzazione della vita culturale e artistica italiana. Oltre a essere un critico d'arte e cinematografico di qualit\u00e0 (scrive per \"L'Idea Nazionale\" e \"La Tribuna\" di Roma), la sua adesione al fascismo lo porta a farsi portavoce delle istanze artistiche nelle Istituzioni del regime. Nel 1926 partecipa alla XV Biennale di Venezia.\nNel 1929 diventa Deputato alla Camera per il PNF e, nel 1932, direttore artistico della \"Mostra della Rivoluzione Fascista\". Viene quindi nominato Segretario del Direttorio Nazionale dei Sindacati delle Arti Plastiche e Segretario del Consiglio Superiore delle Belle Arti.\nMa, in questo campo, la sua opera pi\u00f9 riuscita \u00e8 la Quadriennale di Roma, che nasce da una sua idea e che guider\u00e0, in veste di segretario generale, per le prime quattro edizioni, dal 1931 al 1943. Tra gli anni trenta e gli anni quaranta, ritiene di doversi astenere dall'attivit\u00e0 espositiva in Italia, proprio a causa del suo ruolo politico-amministrativo nel campo dell'arte. Questo non gli impedisce di partecipare a numerose attivit\u00e0 e mostre all'estero: nel 1931 \u00e8 componente della giuria del Premio Carnegie a Pittsubrgh. Sempre negli Stati Uniti, tra il 1931 e il 1932 partecipa alla 'An Exhibition of Contemporary Italian Painting' al Baltimore Museum e al Syracuse Museum of Fine Arts. \nEspone, tra l'altro, ne \"L'art italien des XIX et XX si\u00e8cles\" al Jeu de Paume di Parigi nel 1935, e alla \"World's Fair\" di New York del 1939.\nNel 1934 \u00e8 riconfermato alla Camera e nel 1939 \u00e8 consigliere nazionale della Camera dei fasci e delle corporazioni.\nCon circa 50 rappresentazioni, \u00e8 intensa in questo decennio la sua attivit\u00e0 di scenografo per il Reale Teatro dell'Opera Roma, per il Maggio Musicale Fiorentino e la Scala di Milano. Con Sironi e Santagata affresca la Casa Madre dei Mutilati di Roma. Suoi sono gli affreschi della Cattedrale di Pomezia.\nNel 1937 entra a far parte della commissione incaricata per lo studio del piano regolatore dell'E42 di Roma, prima come Vice Commissario,poi come Commissario Aggiunto, incarico che svolger\u00e0 assieme ai maggiori esponenti della corrente del razionalismo architettonico italiano come Marcello Piacentini, Luigi Piccinato, Ettore Rossi e Luigi Vietti. Nel 1941 \u00e8 nominato Accademico d'Italia. Nel 1941 fonda e dirige, assieme a Gio' Ponti, la prima rivista internazionale italiana di alta moda, \"Bellezza\". Nel 1940 fu presente alla XXII Biennale di Venezia e nel 1942 fu chiamato a ricoprire la cattedra di pittura all'Accademia di Belle arti di Roma\nDopo l'armistizio di Cassibile aderir\u00e0 alla Repubblica Sociale Italiana senza per\u00f2 ricoprirvi alcun incarico politico, ma insegn\u00f2 all'Accademia di Venezia.\nArrestato a Venezia nell'aprile del 1945, viene salvato dal suo ex allievo all'Accademia di Belle Arti, Afro Basaldella, vicecomandante di una brigata partigiana che lo porta in salvo a Roma.\nIl secondo Dopoguerra.\nSi riterr\u00e0 libero di tornare alla Quadriennale come artista, nella V e VI edizione, rispettivamente del 1948 e 1951. Nel 1949-1950, aderisce all'importante progetto della collezione Verzocchi, sul tema del lavoro, inviando, oltre a un autoritratto, l'opera \"La fiorista\". Nel 1960 \u00e8 nominato Accademico di San Luca. \nOpere.\nTra le opere di Oppo presenti in musei ed istituzioni internazionali troviamo: "}
{"id": "481077", "revid": "183694", "url": "https://it.wikipedia.org/wiki?curid=481077", "title": "Theodor von Oppolzer", "text": "Biografia.\nFiglio del medico Johann Ritter von Oppolzer, Theodor nacque a Praga, nell'allora Impero austriaco. Complet\u00f2 i suoi studi universitari in medicina all'Universit\u00e0 di Vienna, conseguendo un dottorato nel 1865. Possedeva anche un importante osservatorio privato ed inizi\u00f2 ad insegnare astronomia teorica e geodesia all'universit\u00e0 nel 1866. Nel 1875 fu nominato professore. Nel 1886 fu eletto presidente dell'Associazione Geodetica Internazionale.\nEra considerato un rinomato astronomo ed un abile matematico. Per esempio, ha la fama di aver memorizzato i valori di 14.000 logaritmi. Nel 1868 guid\u00f2 una spedizione per l'osservazione di una eclissi solare. Pi\u00f9 tardi (1887) fu autore del \"Canone delle eclissi\" (\"Canon der Finsternisse\"), un'autorevole ed imponente raccolta sistematica di 8.000 eclissi solari e 5.200 eclissi lunari dal 1207 a.C. fino al 2163 d.C.. Quest'opera fu riconosciuta come una delle pi\u00f9 grandi imprese di calcolo dell'epoca.\nOppolzer fu autore di oltre 300 saggi e carteggi, di cui la maggior parte riguardanti elementi orbitali, comete e asteroidi. Pubblic\u00f2 anche un manuale in due volumi sulla determinazione delle orbite delle comete e dei pianeti. Entrambi i volumi rappresentarono dei riferimenti nello studio astronomico per molti anni.\nAl momento della sua morte stava lavorando su una migliore teoria riguardo al moto lunare. Suo figlio Egon von Oppolzer fu astronomo come il padre."}
{"id": "481087", "revid": "55254549", "url": "https://it.wikipedia.org/wiki?curid=481087", "title": "Agglomerazioni urbane italiane", "text": ""}
{"id": "481099", "revid": "110157", "url": "https://it.wikipedia.org/wiki?curid=481099", "title": "Arcidiocesi di Pescara-Penne", "text": "Larcidiocesi di Pescara-Penne () \u00e8 una sede metropolitana della Chiesa cattolica appartenente alla regione ecclesiastica Abruzzo-Molise. Nel 2019 contava 299.300 battezzati su 304.100 abitanti. \u00c8 retta dall'arcivescovo Tommaso Valentinetti.\nI patroni della diocesi sono san Cetteo (per Pescara) e san Massimo Levita (per Penne).\nTerritorio.\nIl territorio dell'arcidiocesi corrisponde alla porzione marittima della cosiddetta area vestina, dal nome dell'antica popolazione che vi abitava in epoca preromana, e copre un totale di 41 comuni abruzzesi:\nSede arcivescovile \u00e8 la citt\u00e0 di Pescara, dove si trova la cattedrale, intitolata a \"San Cetteo e a tutti i Santi Pontefici\", che \u00e8 il \"Tempio Nazionale della Conciliazione\", costruito a partire dal 1933 per celebrare la firma dei Patti Lateranensi. A Penne ha sede la concattedrale intitolata a \"San Massimo\", le cui reliquie vi vennero traslate nell'anno 868.\nVicariati e parrocchie.\nLa diocesi si estende su 1.600\u00a0km\u00b2 ed \u00e8 suddivisa in 123 parrocchie, raggruppate in 12 vicariati foranei: Castiglione Messer Raimondo, Cepagatti, Cermignano, Citt\u00e0 Sant'Angelo, Montesilvano, Penne, Pescara Centrale, Pescara Nord, Pescara Porta Nuova, Pescara Sud, Spoltore e Torre de' Passeri.\nProvincia ecclesiastica.\nLa provincia ecclesiastica di Pescara-Penne, istituita nel 1982, comprende una sola diocesi suffraganea, la diocesi di Teramo-Atri.\nStoria.\nSecondo la tradizione, la diocesi di Penne sarebbe stata fondata da uno dei 72 discepoli di Ges\u00f9, san Patras, inviato ad evangelizzare queste terre da san Pietro. Un'altra tradizione riferisce che durante la persecuzione di Diocleziano avrebbero subito il martirio a Casauria i santi Massimo, Venanzio, Luciano e Donato, le cui reliquie sarebbe state trasferite nel duomo di Penne dal vescovo Giraldo nell'868. Non vi sono tuttavia riscontri storici a supporto di queste tradizioni.\nIncerta \u00e8 anche l'attestazione del primo vescovo di Penne. Ughelli e altri eruditi locali assegnano alla diocesi il vescovo Romano menzionato negli atti del concilio del 499 come \"episcopus ecclesiae Pitinatium\", che tuttavia gli editori identificano con \"Pitinum\", ossia Pettino presso L'Aquila. Secondo Lanzoni, \u00e8 probabile che la diocesi di Penne sia anteriore al VII secolo, ma la sua serie episcopale inizia solo in epoca carolingia, nella prima met\u00e0 del IX secolo, con il vescovo Amadeo, destinatario di un diploma dall'imperatore Lotario I nell'837, e che prese parte al concilio romano dell'844.\nTra IX e X secolo sorsero nel territorio diocesano due importanti abbazie benedettine: l'abbazia di San Clemente a Casauria, fatta edificare da Ludovico II nell'871, e l'abbazia di San Bartolomeo di Carpineto. Le \"Cronache\" redatte dai monaci di queste due istituzioni rappresentano ancora oggi le principali fonti per la storia civile e religiosa dell'Abruzzo.\nIl 15 marzo 1252 la diocesi di Penne venne unita \"aeque principaliter\" a quella di Atri, istituita l'anno precedente, con la bolla \"Licet ea\" di papa Innocenzo IV. Il primo vescovo delle due sedi unite \u00e8 Beraldo, chiamato anche \"Berallus\", documentato dal 1252 al 1263. L'unione \u00e8 perdurata fino al 1949.\nLe due diocesi erano immediatamente soggette alla Santa Sede. Il 1\u00ba giugno 1526 papa Clemente VII con la bolla \"Super Universas\" la rese suffraganee dell'arcidiocesi di Chieti. Tuttavia questo provvedimento ebbe vita breve: infatti nel 1539, su richiesta della duchessa di Penne Margherita d'Austria, papa Paolo III le rese nuovamente indipendenti dalla giurisdizione di un metropolita.\nNella seconda met\u00e0 del Cinquecento si distinsero in particolare due vescovi pennesi: Jacopo Guidi (1561-1568), che prese parte al concilio di Trento e che ha lasciato due diari sulle sessioni conciliari e sui suoi interventi; e Paolo Odescalchi (1568-1572), fondatore del seminario (1570) e legato pontificio, che benedisse le navi in partenza per la battaglia di Lepanto.\nTra il 1651 ed il 1681 le diocesi di Penne e Atri vissero una grande crisi religiosa: vi fu una flessione dei \"comunicati\" di circa il 20% (in buona sostanza si pass\u00f2 dal 95% dei fedeli che puntualmente ricevevano i sacramenti, come da precetto, al 77% del 1680). Le cifre furono talmente ragguardevoli che il vescovo Giuseppe Spinucci decise di tenere il primo sinodo diocesano nel 1681. Grazie a quest'assise nel 1702 coloro che si confessavano regolarmente a Pasqua e Natale e prendevano parimenti la comunione tornarono ad essere pi\u00f9 del 96% dei parrocchiani.\nTra Ottocento e la prima met\u00e0 del Novecento, le due diocesi furono occupate da vescovi dal lungo episcopato, come Domenico Ricciardone (1818-1845), Vincenzo D'Alfonso (1847-1880) e Carlo Pensa (1912-1948), che si impegnarono per la ristrutturazione della diocesi e della curia vescovile e per un attivo impegno pastorale.\nA seguito della fondazione della citt\u00e0 di Pescara (1927), il 1\u00ba luglio 1949 in forza della bolla \"Dioecesium circumscriptiones\", papa Pio XII riorganizz\u00f2 la diocesi nel modo seguente: fu sciolta l'unione con la diocesi di Atri, che venne unita \"aeque principaliter\" alla diocesi di Teramo; fu annessa alla diocesi di Penne parte del territorio della diocesi di Chieti corrispondente alle cinque parrocchie del soppresso comune di Castellammare Adriatico; la diocesi assunse il nome di diocesi di Penne-Pescara a seguito del trasferimento a Pescara della cattedra diocesana, della sede vescovile, del capitolo dei canonici, degli uffici di Curia e del seminario; infine, la chiesa di San Massimo di Penne divenne concattedrale della diocesi, che rest\u00f2, come in precedenza, immediatamente soggetta alla Santa Sede.\nPrimo vescovo della nuova diocesi fu Benedetto Falcucci (1949-1959). Nuova cattedrale della diocesi fu la chiesa di San Cetteo, edificata tra il 1933 e il 1939 con il titolo di \"Tempio Nazionale della Conciliazione\".\nIl 24 gennaio 1950 la diocesi di Penne-Pescara cedette alla diocesi di Teramo 27 parrocchie corrispondenti ai comuni di Castelli, Fano Adriano, Pietracamela, Isola del Gran Sasso, Tossicia e Colledara. Il 21 marzo 1977 la diocesi inglob\u00f2 nel proprio territorio la parrocchia di Villa Oliveti nel comune di Rosciano, gi\u00e0 appartenuta all'abbazia territoriale di Montecassino.\nIl 3 dicembre 1952, con la lettera apostolica \"Augusta Dei\", papa Pio XII proclam\u00f2 la Beata Maria Vergine dei Sette Dolori patrona principale della diocesi, assieme ai Santi Cetteo di Amiterno e Massimo d'Aveia.\nDall'11 al 18 settembre 1977 Pescara ospit\u00f2 il XIX Congresso eucaristico nazionale italiano, a cui intervenne come legato pontificio il cardinale Giovanni Colombo.\nLa diocesi \u00e8 stata elevata al rango di arcidiocesi metropolitana il 2 marzo 1982 con la bolla \"Ad maiorem quidem\" di papa Giovanni Paolo II, e contestualmente ha assunto l'attuale nome.\nIl 31 maggio 2010 la parrocchia di Maria Santissima Madre di Dio, in frazione Pretaro (comune di Francavilla al Mare), \u00e8 stata aggregata all'arcidiocesi di Chieti-Vasto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 304.100 persone contava 299.300 battezzati, corrispondenti al 98,4% del totale."}
{"id": "481100", "revid": "767487", "url": "https://it.wikipedia.org/wiki?curid=481100", "title": "Milano-Vignola 1961", "text": "La Milano-Vignola 1961, nona edizione della corsa, si svolse il 15 agosto 1961 lungo un percorso totale di 236\u00a0km. Fu vinta dal belga Willy Vannitsen che termin\u00f2 la gara in 5h46'00\"."}
{"id": "481103", "revid": "767487", "url": "https://it.wikipedia.org/wiki?curid=481103", "title": "Frantz Funck-Brentano", "text": "Fu uno dei principali collaboratori della Biblioteca dell'Arsenale a Parigi. Fu autore del catalogo degli archivi della Bastiglia (1892-1895).\nPubblic\u00f2 vari scritti storici sulla Francia dell\"'Ancien r\u00e9gime\", tutti antirepubblicani: \nDa \"L'affare della collana\", nel 1946 venne tratta la sceneggiatura di Charles Spaak per il film di Marcel L'Herbier \"La collana della regina\" (\"L'affaire du collier de la reine\")"}
{"id": "481104", "revid": "767487", "url": "https://it.wikipedia.org/wiki?curid=481104", "title": "Milano-Vignola 1962", "text": "La Milano-Vignola 1962, decima edizione della corsa e intitolata anche \"Memorial Fantini\", si svolse il 12 agosto 1962 lungo un percorso totale di 235\u00a0km. Fu vinta dall'italiano Vendramino Bariviera che termin\u00f2 la gara in 5h44'00\"."}
{"id": "481105", "revid": "729019", "url": "https://it.wikipedia.org/wiki?curid=481105", "title": "Milano-Vignola 1963", "text": "La Milano-Vignola 1963, undicesima edizione della corsa, si svolse il 4 agosto 1963 lungo un percorso di 235\u00a0km. Fu vinta dall'italiano Adriano Durante che termin\u00f2 la gara in 6h55'00\".\nEra valida come terza prova dei campionati italiani di ciclismo su strada a squadre."}
{"id": "481106", "revid": "207192", "url": "https://it.wikipedia.org/wiki?curid=481106", "title": "Francia '98", "text": ""}
{"id": "481107", "revid": "322321", "url": "https://it.wikipedia.org/wiki?curid=481107", "title": "Arcidiocesi dell'Aquila", "text": "Larcidiocesi dell'Aquila () \u00e8 una sede metropolitana della Chiesa cattolica in Italia appartenente alla regione ecclesiastica Abruzzo-Molise. Nel 2019 contava 112.500 battezzati su 117.413 abitanti. \u00c8 retta dall'arcivescovo cardinale Giuseppe Petrocchi.\nTerritorio.\nL'arcidiocesi comprende 28 comuni della provincia dell'Aquila: Acciano, Barete, Barisciano, Cagnano Amiterno, Campotosto, Capitignano, Caporciano, Collepietro, Fagnano Alto, Fontecchio, Fossa, L'Aquila, Lucoli, Montereale, Navelli, Ocre, Pizzoli, Poggio Picenze, Prata d'Ansidonia, Rocca di Cambio, Rocca di Mezzo (tranne la frazione di Rovere, che appartiene alla diocesi di Avezzano), San Demetrio ne' Vestini, San Pio delle Camere, Sant'Eusanio Forconese, Scoppito, Tione degli Abruzzi, Tornimparte e Villa Sant'Angelo.\nSede arcivescovile \u00e8 la citt\u00e0 dell'Aquila, dove si trova la cattedrale dei Santi Massimo e Giorgio. In citt\u00e0 sorgono anche tre basiliche minori: la basilica di San Giuseppe Artigiano, la basilica di Santa Maria di Collemaggio e la basilica di San Bernardino. A Poggio di Roio, frazione dell'Aquila, si trova il santuario della Madonna di Roio, mentre vicino ad Assergi, anch'essa frazione del capoluogo, quello di San Pietro della Ienca, dedicato il 18 maggio 2011 al santo papa Giovanni Paolo II.\nIl territorio si estende su 1.516 km\u00b2 ed \u00e8 suddiviso in 148 parrocchie.\nProvincia ecclesiastica.\nLa provincia ecclesiastica aquilana, istituita nel 1972, comprende 2 suffraganee:\nStoria.\nDiocesi di Forcona (fino al 1256).\nIl territorio oggi compreso nell'arcidiocesi dell'Aquila fin dall'epoca tardo-romana era occupato da diverse antiche sedi vescovili. Sono infatti attestate la diocesi di Amiterno, nei pressi di San Vittorino, con vescovi documentati nel V e nel VI secolo, quella di \"Pitinum\", che si vuole identificare con l'odierna frazione aquilana di Pettino, il cui unico vescovo noto prese parte al concilio romano del 499, e quella di Aveia, nel territorio di Fossa, il cui vescovo Gaudenzio figura tra i padri del concilio romano del 465.\nDopo il VI secolo non si hanno pi\u00f9 notizie di queste antiche diocesi. Pettino fu probabilmente assorbita da Amiterno, a sua volta scomparsa e integrata nel territorio della diocesi di Rieti. Secondo Francesco Lanzoni, alla sede di Aveia, distrutta e abbandonata, sarebbe succeduta la diocesi di Forcona (o Forconio), corrispondente all'odierna frazione aquilana di Civita di Bagno, il cui primo vescovo conosciuto \u00e8 Floro, che fu presente al sinodo romano del 680 indetto da papa Agatone per condannare l'eresia monotelita. Bisogna poi salire al IX secolo per conoscere i nomi di altri vescovi di Forcona, la cui serie episcopale arriva fino a met\u00e0 del XIII secolo. Tra questi vescovi si possono ricordare Giovanni I, che figura nei concili romani dell'853 e dell'861; Albino, vissuto in epoca incerta, il cui cenotafio si conserva nella cattedrale dell'Aquila; san Raniero, lodato da papa Alessandro II per aver difeso i diritti della Chiesa contro gli usurpatori; Pagano, che nel 1178 ricevette un breve da papa Alessandro III con il quale la Chiesa di Forcona venne sottoposta alla protezione della Santa Sede. Al 1204 risale invece una bolla di papa Innocenzo III, con la quale vennero confermati i possedimenti della diocesi, retta in quegli anni da Giovanni II, parente del pontefice. Nel 1252 fu nominato vescovo della citt\u00e0 Berardo da Padula, ma ormai il centro era in irreversibile decadenza; nel 1254, infatti, avvenne, per volont\u00e0 di diverse decine di castelli della zona, la fondazione dell'Aquila, nuova citt\u00e0 posta tra Forcona e Amiternum. Questo evento port\u00f2 al definitivo abbandono delle antiche citt\u00e0 di origine romana della zona.\nDiocesi dell'Aquila (1256-1876).\nAccogliendo le istanze delle nuove autorit\u00e0 civili aquilane, con la bolla \"Purae fidei\" del 22 dicembre 1256, papa Alessandro IV concesse al centro di recente fondazione lo \"status\" di citt\u00e0 e la dignit\u00e0 episcopale, ordinando il trasferimento della sede di Forcona, con tutti i suoi onori e i suoi diritti, nella chiesa cattedrale intitolata ai Santi Massimo e Giorgio; alla nuova diocesi fu unito anche il territorio dell'antica Amiterno, sottratto alla diocesi di Rieti. Per prevenire possibili rivendicazioni da parte dei vescovi reatini, e in accordo con gli arcipreti amiternini, il 20 febbraio 1257 il pontefice eman\u00f2 una seconda bolla, anch'essa intitolata \"Purae fidei\", con il medesimo contenuto della prima, ma con l'aggiunta di un frase che defin\u00ec i confini della diocesi, che comprendevano cos\u00ec anche l'antico contado amiternino.\nBerardo da Padula divent\u00f2 cos\u00ec il primo vescovo aquilano, ma dovette ben presto lasciare la sua sede e rifugiarsi nuovamente a Forcona, quando la citt\u00e0 dell'Aquila venne rasa al suolo nel 1259 da Manfredi di Sicilia. Tra gli eventi che segnarono in modo particolare la vita della diocesi, dopo la ricostruzione della citt\u00e0 nel 1266, \u00e8 la fondazione nel 1288 della basilica di Santa Maria di Collemaggio ad opera di Pietro da Morrone, che proprio in quella basilica venne incoronato papa con il nome di Celestino V nel 1294. Tra i primi vescovi si ricordano Niccol\u00f2 da Sinizzo, che fece arrivare in citt\u00e0 gli Agostiniani con la fondazione del convento e della chiesa di Sant'Agostino, Bartolomeo Conti, che prese parte al concilio di Vienne nel 1312, durante il quale fu accusato di simonia, e Filippo Delci, che dovette far fronte al violento terremoto del 1315.\nUn ulteriore periodo di crisi fu vissuto durante lo scisma d'Occidente, tra XIV e XV secolo; la sede aquilana fu stabilmente occupata da vescovi dell'obbedienza avignonese, mentre i vescovi nominati da Roma non riuscirono mai a prenderne possesso. Tra questi vescovi si pu\u00f2 ricordare la tragica fine di Stefano Sidonio: nominato dal papa romano, pass\u00f2 ben presto all'obbedienza avignonese; fuggito dall'Aquila, si rifugi\u00f2 a Perugia, ma venne raggiunto e ucciso da sicari inviati da papa Urbano VI. Stessa tragica sorte tocc\u00f2 al vescovo avignonese Berardo da Teramo, ucciso durante alcuni tumulti nel 1391. Lo scisma ebbe fine con il vescovo Jacopo Donadei, che nel 1413 fece trasferire le reliquie del patrono san Massimo da Aveia nella cattedrale aquilana; abile uomo politico ed esperto militare, non disdegn\u00f2 di mettersi alla testa di un esercito per difendere la propria citt\u00e0. Tra gli altri vescovi del XV secolo, sono da ricordare Amico Agnifili (1431-1472), primo vescovo aquilano a diventare cardinale, e Giovanbattista Gaglioffi (1486-1493), che prese parte alla congiura dei Baroni napoletani e per questo venne assassinato mentre si trovava a Roma.\nUn altro \"casus belli\" coinvolse la diocesi di Valva e quella dell'Aquila, che pretendeva di avere giurisdizione su diversi castelli, che dipendevano dal punto di vista ecclesiastico dalla diocesi valvense, ma che dal punto di vista amministrativo civile erano sottomessi alla citt\u00e0 aquilana. La controversia, che ebbe anche momenti drammatici, fu vinta dalla diocesi aquilana, che nel 1426 annett\u00e9 al proprio territorio diciotto centri, tra cui Collepietro, Bominaco, Navelli e Civitaretenga.\nNella prima met\u00e0 del XVI secolo fu nominato vescovo dell'Aquila Giovanni Franchi, appartenente a una nobile famiglia cittadina. Caso inusuale, ma non raro a quell'epoca, \u00e8 che questo vescovo, quando venne eletto, non aveva ricevuto nessun ordine sacro, e non si preoccup\u00f2 di riceverli nemmeno durante gli otto anni in cui govern\u00f2 la sede aquilana; di fatto, quindi, dal 1515 al 1523 la diocesi fu retta da un \"episcopus electus\", che vescovo non lo fu mai, ma solo un laico. Quando si dimise nel 1523, Giovanni Franchi intraprese la carriera militare. Dopo di lui la diocesi fu affidata a cardinali romani in qualit\u00e0 di amministratori apostolici, fino al 1537.\nNella seconda met\u00e0 del XVI secolo i vescovi aquilani si distinsero per l'applicazione dei decreti di riforma del concilio di Trento. Tra questi lo spagnolo Juan de Acu\u00f1a (1561-1578), che fond\u00f2 il seminario vescovile, ingrand\u00ec ed arricch\u00ec la cattedrale ed istitu\u00ec l'Accademia dei Fortunati; Mariano de Racciaccaris (1579-1592), originario di Tivoli, che indisse nel 1581 il primo sinodo diocesano; Basilio Pignatelli (1593-1599), che fece venire in citt\u00e0 i Gesuiti.\nL'inizio del Seicento vedi l'arrivo in diocesi di numerosi ordini e congregazioni religiose, tra cui i Fatebenefratelli, i barnabiti, i cistercensi, i cappuccini e i minimi. Il secolo si chiuse con l'episcopato di Ignacio de la Cerda (1683-1702), che entr\u00f2 in contrasto con il vicer\u00e9 di Napoli, suo cugino, e per questo sub\u00ec gravi ritorsioni, che lo costrinsero a lasciare L'Aquila e rifugiarsi a Rieti dove mor\u00ec.\nMentre l'arcidiocesi, rimasta vacante, veniva amministrata dal vicario capitolare Francesco Antonelli, appartenente alla nobile famiglia aquilana, L'Aquila e la regione furono devastati da un catastrofico terremoto, che rase quasi totalmente al suolo la citt\u00e0 e che, nella scossa del 2 febbraio 1703, caus\u00f2 anche la morte del vicario Antonelli. La sede venne quindi affidata al vicario capitolare Domenico de Benedictis, fino al 1712, e poi al vicario apostolico Francesco Maria Tansi, fino all'8 maggio 1719. In quella data, infatti, si insedi\u00f2 il vescovo Domenico Taglialatela, nominato nel giugno dell'anno precedente, dopo sedici anni di vacanza.\nNel 1818 papa Pio VII e il re delle Due Sicilie Ferdinando I conclusero il concordato in seguito al quale, con la bolla \"De utiliori\", il papa decret\u00f2 la soppressione della diocesi di Cittaducale per la deficienza delle rendite e l'annessione del suo territorio alla sede dell'Aquila. Nel 1836 furono annessi alla diocesi aquilana, con un breve di papa Gregorio XVI, anche alcuni centri su cui gli abati di Farfa esercitavano la giurisdizione spirituale, tra cui San Pio di Fontecchio, San Lorenzo di Beffi e il monastero di Santa Maria a Graiano.\nArcidiocesi dell'Aquila (dal 1876).\nPer premiare la devozione alla persona del pontefice della sua popolazione e le benemerenze del vescovo Luigi Filippi, con la lettera apostolica \"Suprema dispositione\" del 19 gennaio 1876 papa Pio IX insign\u00ec la sede aquilana della dignit\u00e0 arcivescovile, pur mantenendola nell'immediata soggezione alla Santa Sede.\nIn ossequio alle disposizioni del Concilio Vaticano II, papa Paolo VI con la lettera apostolica \"Cum cognitum\" del 15 agosto 1972 elev\u00f2 la sede arcivescovile dell'Aquila a sede metropolitana e insign\u00ec l'allora arcivescovo Costantino Stella del titolo di metropolita della nuova provincia ecclesiastica comprendente, oltre all'arcidiocesi dell'Aquila, quelle suffraganee dei Marsi (con sede ad Avezzano) e di Valva e Sulmona.\nCon il decreto \"Quo aptius\" del 21 giugno 1976 emanato dalla Congregazione per i vescovi, per conformare i confini diocesani con quelli delle province civili, l'arcidiocesi dell'Aquila sub\u00ec un ultimo e definitivo riassetto territoriale: le 25 parrocchie che formavano l'antica diocesi di Cittaducale vennero accorpate alla diocesi di Rieti, mentre 21 parrocchie gi\u00e0 reatine furono assegnate all'arcidiocesi dell'Aquila.\nNel 2006 l'arcidiocesi celebr\u00f2 la ricorrenza del 750\u00ba anniversario della sua fondazione. La cattedrale, il palazzo arcivescovile e molte chiese dell'Aquila e dintorni subirono poi gravi danni a causa del terremoto dell'Aquila del 2009. Papa Benedetto XVI visit\u00f2 l'arcidiocesi gi\u00e0 il 28 aprile 2009, recandosi, tra l'altro, a pregare sulle spoglie di Celestino V nella basilica di Santa Maria di Collemaggio, danneggiata dal sisma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSanti patroni.\nL'arcidiocesi ha quattro patroni, che sono: san Massimo, levita e martire, gi\u00e0 protettore della diocesi di Forcona, soppressa nel 1256, da cui quella dell'Aquila \u00e8 derivata; sant'Equizio, abate, le cui spoglie sono collocate nella chiesa di Santa Margherita all'Aquila; san Pietro Celestino, eremita, papa e confessore, sepolto nella basilica di Santa Maria di Collemaggio; san Bernardino da Siena, religioso, il cui corpo \u00e8 situato nella basilica di San Bernardino all'Aquila.\nStatistiche.\nL'arcidiocesi nel 2019 su una popolazione di 117.413 persone contava 112.500 battezzati, corrispondenti al 95,8% del totale."}
{"id": "481108", "revid": "207192", "url": "https://it.wikipedia.org/wiki?curid=481108", "title": "Mondiali di calcio Germania 1974", "text": ""}
{"id": "481110", "revid": "1565034", "url": "https://it.wikipedia.org/wiki?curid=481110", "title": "Arcidiocesi di Lanciano-Ortona", "text": "Larcidiocesi di Lanciano-Ortona (in latino: \"Archidioecesis Lancianensis-Ortonensis\") \u00e8 una sede della Chiesa cattolica in Italia suffraganea dell'arcidiocesi di Chieti-Vasto appartenente alla regione ecclesiastica Abruzzo-Molise. Nel 2019 contava 83.780 battezzati su 87.891 abitanti. \u00c8 retta dall'arcivescovo Emidio Cipollone.\nNe sono patroni la Vergine (per Lanciano), invocata con il titolo di \"Madonna del Ponte\" (commemorata il 16 settembre), e l'apostolo Tommaso (per Ortona), di cui si custodiscono le reliquie dal XIII secolo, celebrato la I domenica di maggio (festa del Perdono) e il 3 luglio.\nTerritorio.\nL'arcidiocesi di Lanciano-Ortona occupa la parte centro-orientale della provincia di Chieti e comprende i comuni di Ari, Arielli, Canosa Sannita, Castel Frentano, Crecchio, Frisa, Lanciano, Mozzagrogna, Ortona, Poggiofiorito, San Vito Chietino (in parte), Santa Maria Imbaro, Tollo e Treglio.\nSede arcivescovile \u00e8 la citt\u00e0 di Lanciano, dove si trova la cattedrale della Madonna del Ponte. A Ortona sorge la concattedrale di San Tommaso Apostolo. Tra gli edifici pi\u00f9 importanti dell'arcidiocesi \u00e8 la chiesa di San Francesco, dove sono conservate le reliquie del miracolo eucaristico di Lanciano.\nIl territorio si estende su 305,63\u00a0km\u00b2 ed \u00e8 suddiviso in 42 parrocchie.\nStoria.\nL'attuale arcidiocesi nasce nel 1986 dall'unione di due precedenti sedi: quella di Ortona, documentata a partire dalla fine del VI secolo e restaurata nel 1570; e la sede di Lanciano, eretta nel 1515.\nLanciano.\nSu istanza della cittadinanza lancianese, soprattutto dei notabile e del clero locale, che mal sopportava la sottomissione ecclesiastica a Chieti, gi\u00e0 nel 1499 papa Alessandro VI aveva reso indipendente l'arcipretura di Lanciano rendendola immediatamente soggetta alla Santa Sede; essa era retta dall'arciprete di Santa Maria maggiore, che era anche contestualmente vicario generale della diocesi di Chieti.\nTuttavia l'esenzione non fu sufficiente. Cos\u00ec il 27 giugno 1515 papa Leone X eresse la diocesi di Lanciano, ricavandone il territorio dalla diocesi di Chieti; la diocesi, in origine immediatamente soggetta alla Santa Sede, venne resa da papa Clemente VII suffraganea di Chieti quando quest'ultima fu elevata a sede metropolitana il 1\u00ba giugno 1526.\nLa nuova sottomissione ecclesiastica imposta dall'appartenenza alla provincia ecclesiastica di Chieti, suscit\u00f2 nuove polemiche, dispute e dissidi. Cos\u00ec, su istanza del vescovo Leonardo Marini, il 9 gennaio 1561 papa Pio IV con la bolla \"Super universas\" elev\u00f2 Lanciano alla dignit\u00e0 metropolitana senza suffraganee e la sottrasse alla giurisdizione dell'arcidiocesi teatina.\nI vescovi di Lanciano occuparono posti di prim'ordine nel governo della Chiesa o dello Stato Pontificio: Leonardo Marini fu nunzio apostolico presso l'imperatore Carlo V; il cardinale Egidio Canisio fu nunzio e legato pontificio in Spagna, nella repubblica di Venezia e nel regno di Napoli; Mario Bolognini fu governatore di Ancona. Il vescovo Francisco Romero istitu\u00ec nel 1619 il seminario diocesano, che fu dotato di copiose rendite dai suoi successori Andrea Gervasi e Francesco Antonio Carafa.\n\u00abVanno segnalati tra i vescovi pi\u00f9 illustri, il pio Paolo Tasso (1588-1607) morto in concetto di santit\u00e0; l'illuminato, austero e dotto Antonio Ludovico Antinori (1745-1754), a tutt'oggi il pi\u00f9 autorevole storiografo della diocesi e dell'intera regione; il saggio Francesco Maria Petrarca (1872-1895) che a buon diritto pu\u00f2 esser considerato il fondatore della biblioteca diocesana per il copioso patrimonio librario lasciato in eredit\u00e0; il \"santo\" Pietro Tesauri (1939-1945) morto in estrema povert\u00e0, benemerito per la sua attivit\u00e0 filantropica e per avere, nell'ottobre 1943, salvato dalla repressione la citt\u00e0 insorta contro le angherie naziste.\u00bb\nOrtona.\nLa sede vescovile di Ortona \u00e8 di origini antiche. Tre sono i vescovi noti dell'antichit\u00e0. Due di essi, Blando e Calunnioso, appaiono nelle lettere di Gregorio Magno della fine del VI secolo. Un altro vescovo, Viatore, partecip\u00f2 ad un concilio lateranense del 649 indetto da papa Martino I contro il monotelismo. Pietro, che Cappelletti e Gams chiamano Giovanni, \u00e8 indicato da D'Avino tra i partecipanti al concilio di Altheim del 916 come legato pontificio; in realt\u00e0 questo vescovo non appartiene alla diocesi di Ortona, ma a quella di Orte.\nIn seguito della diocesi non si conosce pi\u00f9 nulla fino a quando venne restaurata da papa Pio V il 20 ottobre 1570 come suffraganea di Chieti e con territorio smembrato da quello dell'arcidiocesi lancianese.\nFu dichiarata cattedrale della nuova diocesi, la basilica di San Tommaso Apostolo. La primitiva chiesa, distrutta da Normanni nel 1060, venne ricostruita e dedicata il 10 novembre 1127 a Santa Maria degli Angeli. Dal 1258 custodiva le reliquie di san Tommaso apostolo, che divenne ben presto il titolare dell'edificio sacro. Danneggiata pi\u00f9 volte, \u00e8 stata ricostruita dopo i bombardamenti del 1943.\nIl 12 maggio 1600 ad Ortona venne unita \"aeque principaliter\" la neoeretta diocesi di Campli la quale, bench\u00e9 distante e non contigua a quella ortonese, era, come Ortona, dominio farnesiano in Abruzzo.\nTra i vescovi di Ortona e Campli si ricorda in modo particolare il teatino Giovanni Vespoli-Casanatte (1675-1716), che istitu\u00ec il seminario diocesano, visit\u00f2 pi\u00f9 volte le due diocesi ed in entrambe celebr\u00f2 i sinodi diocesani, secondo le direttive del concilio di Trento; a lui si deve inoltre il restauro della cattedrale di Ortona e della sua cupola, danneggiati durante un terremoto. Da segnalare anche il vescovo Domenico de Dominicis (1766-1791), \u00abprelato insigne per santit\u00e0 di costumi e per dottrina\u00bb, che si impegn\u00f2 in particolare a favore del seminario e nella ricostruzione del palazzo vescovile.\nIn seguito al concordato del 1818 tra papa Pio VII e Ferdinando I delle Due Sicilie, in forza della bolla \"De utiliori\" del 27 giugno 1818 le diocesi di Ortona e di Campli furono soppresse per deficienza di rendite: Campli e il suo distretto vennero accorpate alla diocesi di Teramo, mentre Ortona fu annessa a Lanciano.\nLanciano-Ortona.\nLa diocesi di Ortona venne nuovamente ripristinata il 19 febbraio 1834 con la bolla \"Ecclesiarum omnium\" di papa Gregorio XVI e affidata, in regime di amministrazione perpetua, all'arcivescovo di Lanciano. La bolla inoltre assegnava alla diocesi il territorio che gi\u00e0 le apparteneva prima della soppressione del 1818, ossia i comuni di Ortona, Caldari, Canosa, Crecchio, Tollo e Treglio.\nL'amministrazione ebbe termine il 24 novembre 1945 quando la Santa Sede stabil\u00ec l'unione delle due diocesi; Gioacchino Di Leo \u00e8 stato il primo prelato a portare il doppio titolo di \"arcivescovo di Lanciano e vescovo di Ortona\".\nIl 31 luglio 1950, con la lettera apostolica \"Caelorum Reginae\", papa Pio XII proclam\u00f2 la Beata Maria Vergine dei Miracoli, venerata nel santuario di Casalbordino nella diocesi di Vasto, patrona principale della diocesi di Ortona.\nNel 1956, a motivo della non contiguit\u00e0 con il resto del territorio diocesano, il comune di Treglio fu ceduto dalla diocesi di Ortona a quella di Lanciano.\nCon la bolla \"Fructuosae ecclesiae\" del 2 marzo 1982 Lanciano perse la dignit\u00e0 metropolitica, pur mantenendo il titolo di arcidiocesi, e assieme alla diocesi di Ortona divennero suffraganee dell'arcidiocesi di Chieti.\nIl 30 settembre 1986, con il riordinamento delle circoscrizioni ecclesiastiche italiane, la Congregazione per i Vescovi, in forza del decreto \"Instantibus votis\", ha dichiarato la \"plena unione\" delle Chiese di Lanciano e di Ortona e la diocesi ha assunto la denominazione corrente di \"arcidiocesi di Lanciano-Ortona\".\nIstituzioni culturali diocesane.\nL'arcidiocesi \u00e8 dotata di due musei diocesani. Il Museo diocesano di Ortona fu aperto al pubblico nel 1970 come museo della basilica di San Tommaso; ristrutturato, \u00e8 stato riaperto nel 2003 come museo diocesano ortonese con sede presso la concattedrale di San Tommaso. Il museo di Lanciano \u00e8 stato inaugurato nel 2002 nei locali dell'ex seminario diocesano, oggi palazzo arcivescovile, ed \u00e8 uno dei pi\u00f9 importanti musei d'arte sacra della regione, con opere che vanno dal XIII al XX secolo.\nAltra importante istituzione culturale dell'arcidiocesi \u00e8 l'archivio storico della curia arcivescovile di Lanciano, con sede nel palazzo arcivescovile. Esso conserva documenti, di varia provenienza, che vanno dall'istituzione della diocesi nel 1515 al 1970, e un fondo di pergamene, la pi\u00f9 antica delle quali \u00e8 del 1269.\nDi propriet\u00e0 ecclesiastica sono pure le due biblioteche diocesane aperte al pubblico, quella di Ortona, istituita nel 1941, e quella di Lanciano, istituita nel 1987\nCronotassi.\nSi omettono i periodi di sede vacante non superiori ai 2 anni o non storicamente accertati.\nComunit\u00e0 religiose.\nLe comunit\u00e0 religiose presenti nell'arcidiocesi, al 2017, sono le seguenti:\nStatistiche.\nL'arcidiocesi nel 2019 su una popolazione di 87.891 persone contava 83.780 battezzati, corrispondenti al 95,3% del totale."}
{"id": "481112", "revid": "1924342", "url": "https://it.wikipedia.org/wiki?curid=481112", "title": "George Michael", "text": "Con circa 110 milioni di dischi venduti, \u00e8 uno degli artisti musicali britannici di maggior successo, sia nella madrepatria sia all'estero. Nato a East Finchley, Michael \u00e8 diventato famoso quale membro del duo musicale Wham!, con il quale ha inciso l'inno natalizio \"Last Christmas\", e successivamente si \u00e8 lanciato in una fortunata carriera da solista iniziata nel 1987 con l'album \"Faith\" (con cui ha vinto due Grammy Award) e la relativa tourn\u00e9e. Inoltre, George Michael \u00e8 l'artista che ha fatto il passaggio pi\u00f9 costoso da una casa discografica ad un'altra, quando ha lasciato la Sony Music per la Virgin Records, per la cifra di 100 milioni di dollari.\nDopo un paio di album (\"Listen Without Prejudice Vol. 1\" e \"Older\"), seguono lunghi periodi dedicati soltanto all'esecuzione, dal vivo (\"Five Live\") e in studio (\"Songs from the Last Century\"), di cover di brani di altri artisti (a causa di problemi legali con la propria etichetta) e una breve crisi personale (dovuta, in parte, a scandali legati alla sua omosessualit\u00e0). \u00c8 tornato alla ribalta nel 2004 con un nuovo album, \"Patience\", e un altro tour mondiale. Nel 2014 torna sulla scena musicale con un nuovo album, \"Symphonica\", registrato durante il \"Symphonica Tour\".\nMichael si \u00e8 dichiarato omosessuale nel 1998. \u00c8 stato un attivista per i diritti LGBT e per una raccolta fondi di beneficenza per l'AIDS. La vita personale, l'uso di droghe e i problemi legali di Michael hanno fatto notizia durante la fine degli anni '90 e 2000, poich\u00e9 \u00e8 stato arrestato per oscenit\u00e0 pubblica nel 1998 e dopo quel periodo ha dovuto fronteggiare reati legati alla droga. Michael \u00e8 caduto in coma nel 2011 durante un attacco di polmonite, ma in seguito si \u00e8 ripreso. Ha eseguito il suo ultimo concerto all'Earls Court di Londra nel 2012. Il 25 dicembre 2016, Michael \u00e8 stato trovato morto nella sua casa di Goring-on-Thames.\nMichael \u00e8 tra gli artisti musicali pi\u00f9 prolifici di tutti i tempi, con oltre 120 milioni di dischi venduti in tutto il mondo, nonch\u00e9 uno dei pi\u00f9 premiati; difatti ha vinto due Grammy Awards, tre Brit Awards, tre American Music Awards, dodici Billboard Music Awards, quattro MTV Video Music Awards e sei Ivor Novello Awards. Nel 2015 si \u00e8 classificato al 45\u00b0 posto nell'elenco di \"Billboard\" dei cento migliori artisti di tutti i tempi, mentre \"Radio Academy\" lo ha nominato l'artista pi\u00f9 ascoltato dalla radio britannica del periodo ventennale 1984-2004.\nBiografia.\nPrimi anni e fugaci esperienze (1963-1980).\nGeorge Michael, il cui nome all'anagrafe \u00e8 Georgios Kyriacos Panayiotou (in greco: \u0393\u03b5\u03ce\u03c1\u03b3\u03b9\u03bf\u03c2 \u039a\u03c5\u03c1\u03b9\u03ac\u03ba\u03bf\u03c2 \u03a0\u03b1\u03bd\u03b1\u03b3\u03b9\u03ce\u03c4\u03bf\u03c5), nacque il 25 giugno 1963 a East Finchley, un quartiere situato nel nord di Londra. Il padre, Kyriacos (soprannominato Jack), era un ristoratore greco-cipriota emigrato nel Regno Unito nel corso degli anni cinquanta. La madre, Lesley Angold, nata Harrison e deceduta nel 1997, \u00e8 stata una ballerina britannica. Dalla loro unione nacquero due sorelle maggiori: Yioda (1958) e Melanie (1960\u20132019). Nel 1974 la famiglia Panayiotou si trasfer\u00ec nell'Hertfordshire e l'anno successivo il giovane Georgios entr\u00f2 nella Bushey Meads School di Bushey; quivi, conobbe Andrew Ridgeley, anch'egli appassionato di musica. Durante questo periodo i due adolescenti frequentarono spesso le discoteche londinesi e, con il loro amico, il chitarrista David Mortimer\u00a0\u2013 successivamente conosciuto come David Austin \u2013, si esibirono in pezzi noti di Beatles, David Bowie o Elton John, quest'ultimo l'idolo di Georgios.\nIl suo coinvolgimento nel mondo della musica inizi\u00f2 anche con il suo lavoro come DJ, suonando nei club e nelle scuole locali intorno a Bushey, Stanmore e Watford. Una volta terminati gli studi, Panayiotou, Ridgeley e Mortimer presero la decisione di fondare il loro gruppo musicale. Durante l'estate del 1979, dunque, i tre amici crearono The Executive, accompagnati da Paul Ridgeley, il fratello di Andrew, e da Andrew Leaver. Ispiratosi alla musica ska di band britanniche quali The Specials o Madness, i quattro iniziarono a incidere demo, tra cui un brano composto da George e David, intitolato \"Rude Boy\". Successivamente, i membri presentarono le loro demo ai dirigenti di una casa discografica londinese, ma vennero rifiutati. Allo stesso tempo, Andrew Leaver mor\u00ec di cancro all'et\u00e0 di vent'anni e David Mortimer lasci\u00f2 temporaneamente l'Inghilterra. Nel 1980 l'esperienza di The Executive si concluse, ma George e Andrew vollero proseguire a lavorare nella musica; dunque, i due diedero vita agli Wham!. Al culmine della fama con il duo, Panayiotou decise di cambiare legalmente il suo nome nel pi\u00f9 accessibile George Michael.\nIl successo con gli Wham! (1981-1986).\nNel 1981, dunque, i due fondarono gli Wham!. Ridgeley spieg\u00f2 che il nome ebbe origine dal bisogno di \"qualcosa che catturasse l'essenza di ci\u00f2 che ci distingueva - la nostra energia e la nostra amicizia - e poi ci \u00e8 venuto in mente: Wham! Wham! Era scattante, immediato, divertente e anche chiassoso\". Per una fortunata serie di coincidenze che fecero arrivare la demo giusta nelle mani giuste, gli Wham! firmarono il loro primo contratto con la piccola etichetta Innervision. Nel 1982 uscirono i loro primi due 45 giri, il primo dei quali viene ripubblicato due volte. Il primo album della band, \"Fantastic,\" raggiunse il numero uno nel Regno Unito nel 1983 e produsse brani come \"Wham Rap! (Enjoy What You Do)\" e \"Young Guns (Go for It!)\", gi\u00e0 divenuti, dopo una partenza un po' lenta, vere e proprie hit, e conteneva anche altri due singoli:\"Young Guns\" e \"Club Tropicana\", che, dando una svolta al \"look\" e alle sonorit\u00e0, ottenne un riscontro senza precedenti.\nAbbandonati i giubbotti di pelle e il colore scuro dei capelli, trasformatisi da primo gruppo rap bianco della storia in giovani e abbronzate promesse del pop soul che strizza l'occhio alla storica Motown, il successo per i due non fu per\u00f2 privo di ostacoli, causati dal contratto-capestro che lega gli Wham!, e quindi il talento di George, che compose praticamente tutti i brani, alla casa discografica. Proprio a causa del cattivo rapporto di lavoro con la Innervision, l'artista decise di risolvere il contratto passando alla major CBS, che aiut\u00f2 i due ragazzi a liberarsi dello scomodo contratto. \nNel 1984 Michael si esib\u00ec nella registrazione originale di Band Aid del 1984 di \"Do They Know It's Christmas?\", nella quale appare terzo nella canzone dopo i versi di Paul Young e Boy George. La canzone divenne la numero uno di Natale nel Regno Unito e Michael decise di donare i diritti di \"Last Christmas\" e \"Everything She Wants\" in beneficenza. Michael, inoltre, prese parte al \"Live Aid\" cantando \"Don't Let the Sun Go Down on Me\" con Elton John. Sempre nel 1984, con il secondo album \"Make It Big\" gli Wham! conquistarono il successo internazionale divenendo finalmente conosciuti in tutta Europa. Brani come \"Wake Me Up Before You Go-Go\", vincitore del premio come copie vendute in un solo giorno (100.000), e \"Freedom\", ma soprattutto come la ballad \"Careless Whisper\" e la matura \"Everything She Wants\", fecero il giro del mondo e gli Wham! sbarcarono addirittura in Cina. \nSuccessivamente, nell'aprile del 1985, gli Wham! intrapresero un tour proprio in Cina ed essa fu la prima visita nel territorio orientale da parte di un gruppo pop occidentale; proprio per questo ci\u00f2 cre\u00f2 una vasta copertura mediatica, in gran parte incentrata su Michael. Il manager della band, Simon Napier-Bell, pass\u00f2 18 mesi cercando di convincere i funzionari cinesi a far suonare il duo. Il pubblico, compresi membri del governo cinese e il presentatore televisivo cinese Kan Lijun, che era ospite sul palco, parl\u00f2 della performance storica degli Wham!:\nIl tour fu documentato dal regista Lindsay Anderson e dal produttore Martin Lewis nel loro film \"Wham! in China: Foreign Skies\", filmato-documentario in cui oltre a spezzoni del loro concerto sono presenti anche scene di vita quotidiane che mostrano all'Occidentlo stile di vita dei cinesi dell'epoca. Dal reportage venne tratto il videoclip di \"Freedom\", fino ad allora promossa solo tramite un'esibizione dal vivo in una trasmissione televisiva, ma il risultato venne giudicato non adatto al pubblico occidentale e cos\u00ec il video non entr\u00f2 mai in rotazione sulle emittenti musicali come MTV.\nDopo il successo dei singoli da solista di Michael come \"Careless Whisper\" e \"A Different Corner\" il duo annunci\u00f2 lo scioglimento: Michael voleva realizzare musica per un pubblico pi\u00f9 sofisticato. Il gruppo si separ\u00f2 ufficialmente nel 1986 dopo la pubblicazione di un singolo d'addio, \"The Edge of Heaven\", che raggiunse la posizione numero uno della classifica britannica, una compilation d'addio, \"The Final\" (il loro terzo album \"Music from the Edge of Heaven\" fu pubblicato in Nord America e Giappone), nonch\u00e9 un concerto tutto esaurito allo stadio di Wembley, Londra, che dur\u00f2 otto ore e a cui presero parte oltre centomila persone e molti ospiti illustri quali Simon Le Bon ed Elton John.\nL'inizio della carriera da solista (1987-1990).\nNel 1987, all'inizio della sua fortunata carriera da solista, Michael pubblic\u00f2 \"I Knew You Were Waiting (For Me)\", in duetto con Aretha Franklin. Il brano raggiunse la prima posizione sia nella UK Singles Charts che nella classifica statunitense \"Billboard Hot 100\". Per Michael, esso divenne il terzo numero uno consecutivo da cantante solista, dopo \"Careless Whisper\" del 1984 e \"A Different Corner\" del 1986. Il singolo \u00e8 stato anche il primo inciso da Michael quale artista solista non scritto da lui, bens\u00ec da Simon Climie, noto per essere un membro della band Climie Fisher. Nel 1988 Michael e Franklin vinsero un Grammy Award per la miglior performance R&amp;B di un duo o di un gruppo.Alla fine del 1987, Michael pubblic\u00f2 il suo album di debutto, \"Faith,\" per il quale prese ispirazione da uno dei re del rock 'n roll, ovvero Bo Diddley col suo cosiddetto \"Bo Diddley Beat\". A maggio dello stesso anno, venne estratto il primo singolo dell'album, \"I Want Your Sex\", caratterizzato da un censuratissimo videoclip. A causa del testo sessualmente allusivo, la canzone venne bandita da varie stazioni radio nel Regno Unito e negli Stati Uniti; altre censure arrivarono da MTV, il quale trasmise il videoclip solo nelle ore notturne, mentre diverse stazioni radio riprodussero la canzone con la parola \"love\" in sostituzione di \"sex\". Quando il singolo raggiunse le posizioni alte delle classifiche statunitensi, il conduttore della Top 40 Casey Kasem si rifiut\u00f2 di pronunciare il titolo del brano, riferendosi ad esso solo con l'espressione \"il nuovo singolo di George Michael\". Inoltre, negli Stati Uniti, la canzone venne talvolta indicata come \"I Want Your Sex (from Beverly Hills Cop II)\", poich\u00e9 la canzone era stata inclusa nella colonna sonora del film. Nonostante la censura e i problemi di riproduzione radiofonica, il brano arriv\u00f2 alla seconda posizione nella \"Billboard Hot 100\" e alla terza nel Regno Unito. Il secondo singolo, \"Faith\", fu pubblicato nell'ottobre del 1987, poche settimane prima dell'uscita dell'album. Tra le canzoni pi\u00f9 popolari di Michael, essa rimase alla numero uno della classifica Billboard Hot 100 per quattro settimane consecutive diventando, inoltre, il singolo pi\u00f9 venduto del 1988 negli USA. Tra gli altri, raggiunse la posizione numero uno in Australia e la numero due nella UK Singles Chart. Il video, inoltre, forn\u00ec alcune immagini definitive dell'industria musicale degli anni ottanta: Michael, infatti, si present\u00f2 con una giacca di pelle, stivali da cowboy e jeans Levi's, mentre si appresta a suonare una chitarra vicino a un jukebox dal design classico. \nIl 30 ottobre \"Faith\" usc\u00ec nel Regno Unito e in diversi mercati in tutto il mondo; il brano si piazz\u00f2 in cima alla classifica degli album del Regno Unito e negli Stati Uniti e rimase 51 settimane non consecutive nella Top 10 della Billboard 200, di cui 12 alla posizione numero uno. L'album \u00e8 stato certificato disco di diamante dalla RIAA per aver venduto 10 milioni di copie negli Stati Uniti e ad oggi le vendite globali di \"Faith\" ammontano a pi\u00f9 di 25 milioni di unit\u00e0. Motivo di tale successo furono inoltre i singoli \"One More Try\", \"Monkey\" e \"Kissing Fool\". L'album \u00e8 stato molto acclamato dalla critica musicale, con il giornalista di AllMusic Steve Huey che lo ha descritto come un capolavoro pop rock mainstream superbamente realizzato e uno dei migliori album pop degli anni '80.\nNel 1988 Michael intraprese un tour mondiale, il \"Faith World Tour\" (che tocc\u00f2 anche l'Italia) a supporto del primo album. Il 25 giugno 1988, il giorno del suo 25\u00b0 compleanno, Michael suon\u00f2 la terza di tre date al NEC di Birmingham come parte del \"Faith World Tour\". Egli apparve profondamente commosso quando venne sorpreso sul palco da molti membri della sua famiglia con la speciale presenza di Andrew Ridgeley, il quale spinse un carrello con all'interno un'enorme torta di compleanno. Successivamente i due si sono esibiti in \"I'm Your Man\". A Los Angeles egli fu raggiunto sul palco da Aretha Franklin per duettare sulle note di \"I Knew You Were Waiting (for Me)\"; esso fu il secondo evento di maggior incasso del 1988 guadagnando circa 17,7 milioni di dollari. Ai \"Brit Awards\" del 1988, tenutisi l'8 febbraio alla Royal Albert Hall, Michael ricevette il primo dei suoi due premi come miglior artista solista maschile britannico e nello stesso mese \"Faith\" vinse il Grammy Award per il miglior album dell'anno alla trentunesima edizione dei Grammy Awards. Successivamente trionf\u00f2 anche agli \"MTV Video Music Awards\" del 1989. Secondo \"A Different Story\", un documentario del 2004 che ripercorre la vita del cantautore, il successo non lo rese felice ed inizi\u00f2 a pensare che ci fosse qualcosa di sbagliato ed inadatto nell'essere l'idolo di milioni di adolescenti; difatti, l'intero processo di \"Faith\" \u2013 promozione, video, tour e premi\u00a0\u2013 lo lasci\u00f2 esausto, solo e frustrato, nonch\u00e9 lontano dai suoi amici e dalla sua famiglia.\nLa consacrazione (1990-2000).\n\"Listen Without Prejudice Vol. 1\" (il volume 2 non sar\u00e0 mai pubblicato, ma tre brani confluiranno nella compilation \"Red Hot + Dance\" due anni pi\u00f9 tardi) fu pubblicato nel settembre del 1990 senza comparire in copertina, realizzare video o rilasciare interviste. Il titolo dell'album \u00e8 un'indicazione del suo desiderio di essere preso pi\u00f9 seriamente come cantautore. Il disco raggiunse la posizione numero 23 nel Regno Unito e venne pubblicato in Europa il 3 settembre del medesimo anno e una settimana dopo negli Stati Uniti. Inoltre, arriv\u00f2 al numero uno nella classifica degli album nel Regno Unito, nonch\u00e9 al numero due negli Stati Uniti; in totale, trascorse 88 settimane nella classifica nel Regno Unito e venne certificato quattro volte platino dalla BPI. L'album, inoltre, produsse cinque singoli nel Regno Unito, tutti pubblicati in periodo di otto mesi: \"Praying for Time\", \"Waiting for That Day\", \"Freedom! '90\", \"Heal the Pain\" e \"Cowboys and Angels\" (quest'ultimo fu il suo unico singolo a non entrare nella top 40 del Regno Unito). Ai \"Brit Awards\" del 1991 \"Listen Without Prejudice Vol. 1\" vinse il premio per il miglior album britannico.\nIl primo singolo dell'album, \"Praying for Time\", con testi riguardanti i mali sociali e l'ingiustizia, venne pubblicato nell'agosto 1990. Il musicista James Hunter della rivista \"Rolling Stone\" ha descritto la canzone come \"uno sguardo sconvolto sulla sbalorditiva ferita del mondo. Michael offre il passaggio di guarigione del tempo come unico balsamo per la fame fisica ed emotiva, la povert\u00e0, l'ipocrisia e l'odio\". La canzone fu un successo immediato, raggiungendo la posizione numero uno nella Billboard Hot 100 degli Stati Uniti e la numero sei nel Regno Unito. Poco dopo fu pubblicato il relativo videoclip privo della comparsa del cantautore e composto da testi su uno sfondo scuro. Il secondo estratto, \"Waiting for That Day\", fu invece caratterizzato da un suono pesante. A ci\u00f2 fece seguito \"Freedom '90\", che allude alle sue lotte con la sua identit\u00e0 artistica e che profetizz\u00f2 la fine del suo contratto discografico con la Sony Music. Al fine di mettere maggiormente in evidenza i contenuti del testo della canzone Michael rifiut\u00f2 di comparire nel video (diretto da David Fincher), reclutando, invece, top model come Naomi Campbell, Linda Evangelista, Christy Turlington, Tatjana Patitz e Cindy Crawford per cantare in \"playback\" al suo posto. Il testo esprime critiche nei confronti del suo status di sex symbol. Esso ha raggiunto la posizione numero otto nella classifica Billboard Hot 100 e la numero 28 nella UK Singles Chart.\nPi\u00f9 tardi, nel 1991, Michael intraprese il tour \"Cover to Cover\" in Giappone, Regno Unito, Stati Uniti e Brasile, dove si esib\u00ec al celeberrimo \"Rock in Rio\". Il tour present\u00f2 Michael che cantava le sue cover preferite senza dare un'adeguata promozione al nuovo album. Tra i suoi preferiti era presente \"Don't Let the Sun Go Down\", che venne pubblicato come singolo alla fine del 1991 e raggiunse la prima posizione sia nel Regno Unito che negli Stati Uniti. Nel 1991, inoltre, Michael pubblic\u00f2 un'autobiografia attraverso Penguin Books intitolata \"Bare\". Il 20 aprile del 1992 Michael si esib\u00ec con i Queen al \"Freddie Mercury Tribute Concert\" allo stadio di Wembley. Il concerto fu un tributo al frontman dei Queen, Freddie Mercury, il cui ricavato fu destinato alla ricerca sull'AIDS. Michael esegu\u00ec \"'39\", \"These Are the Days of Our Lives\" con Lisa Stansfield e \"Somebody to Love\". La performance di Michael di \"Somebody to Love\" fu annoverata tra le migliori esibizioni del concerto-tributo. Michael in seguito ha osservato: \nPer quanto concerne l'interpretazione di \"Somebody to Love\", il chitarrista Brian May ha dichiarato: \nDal concerto venne comunque tratto un EP intitolato \"Five Live\", accreditato a \u00abGeorge Michael &amp; Queen with Lisa Stansfield\u00bb, da cui George estrasse, a sua volta, due singoli di successo: \"Somebody to Love\", direttamente dal tributo allo stadio di Wembley, e un medley di \"Killer\"/\"Papa Was a Rollin' Stone\", registrato dal vivo in un altro concerto alla Wembley Arena.\nNel novembre 1994, dopo un lungo periodo di isolamento e silenzio, Michael apparve al primo spettacolo degli \"MTV Europe Music Awards\", dove si esib\u00ec in una nuova canzone, \"Jesus to a Child\", un malinconico tributo al suo amante Anselmo Feleppa, scomparso nel marzo 1993. La canzone entr\u00f2 nella UK Singles Chart alla posizione numero uno e alla numero sette di Billboard. Esso fu il singolo pi\u00f9 lungo di Michael nella Top 40 del Regno Unito con una durata di quasi sette minuti. Il video di \"Jesus to a Child\" rappresentava una serie di immagini che ricordavano la perdita, il dolore e la sofferenza. Nel 1996 Michael pubblic\u00f2 \"Fastlove\", una melodia energica sul desiderio di gratificazione e appagamento senza impegno. Dopo tale singolo, Michael pubblic\u00f2 \"Older\", il suo terzo album in studio. Nel Regno Unito l'album fu particolarmente degno di nota per la riproduzione di un record di sei primi tre singoli di successo nell'arco di due anni. Nel medesimo anno Michael fu votato come miglior artista maschile britannico agli \"MTV Europe Music Awards\" e ai \"Brit Awards\"; agli \"Ivor Novello Awards\" della British Academy \u00e8 stato insignito per la terza volta del titolo di \"Cantautore dell'anno\".\n\"\" (1998) fu la prima raccolta di grandi successi da solista di Michael. La raccolta di 28 canzoni (29 canzoni nella versione europea e australiana) \u00e8 composta da due parti, ognuna contenente un tema e un'atmosfera diversi. Il primo CD, intitolato \"For the Heart\", contiene prevalentemente ballate; il secondo, \"For the Feet\", \u00e8 composto principalmente da brani dance. Usc\u00ec su etichetta Sony Music Entertainment a chiusura dei legami contrattuali rimanenti. Il disco fu un successo, raggiungendo la posizione numero 1 nella classifica degli album del Regno Unito e rimanendovi per otto settimane, trascorrendo oltre 200 settimane nella classifica del Regno Unito; inoltre \u00e8 il 45\u00b0 album pi\u00f9 venduto di tutti i tempi in terra britannica. \u00c8 stato certificato sette volte disco di platino nel suo paese e multiplatino negli Stati Uniti ed \u00e8 l'album di maggior successo commerciale di Michael nella sua terra natale, avendo venduto pi\u00f9 di 2,8 milioni di copie. A partire dal 2013 l'album ha raggiunto vendite mondiali di circa 15 milioni di copie. Il primo singolo dell'album, \"Outside\", \u00e8 una canzone umoristica che fece riferimento al suo arresto per aver adescato un poliziotto in un bagno pubblico. \"As\", il suo duetto con Mary J. Blige, venne pubblicato come secondo singolo in molti territori del mondo. Entrambi i singoli raggiunsero la top 5 della UK Singles Chart. \nPubblicato nel 1999, \"Songs from the Last Century\" raggiunse il picco pi\u00f9 basso delle sue vendite da solista, raggiungendo la posizione numero 157 nella classifica degli album di Billboard Hot 200 e la numero 2 nella classifica degli album del Regno Unito.\nL'ultimo album e i grandi concerti (2000-2010).\nNel 2000 Michael lavor\u00f2 con Whitney Houston al singolo di successo \"If I Told You That\". Nello stesso anno partecip\u00f2 a due eventi musicali molto diversi tra loro: il \"Pavarotti &amp; Friends\", che lo riport\u00f2 in Italia dopo 12 anni di assenza, dove duett\u00f2 con il tenore Luciano Pavarotti, e l\"'Equality Rocks\", a favore dei diritti degli omosessuali. Successivamente venne pubblicato il primo singolo del cantautore estratto dal suo quinto album in studio, \"Freeek!\", il quale raggiunse la Top 10 nel Regno Unito. Il successivo singolo, \"Shoot the Dog\", usc\u00ec nel luglio del 2002, durante il periodo precedente alll'invasione dell'Iraq (l'invasione avvenne nel 2003). Il relativo videoclip mostra Tony Blair nei panni del barboncino di George Bush; esso raggiunse la posizione numero uno in Danimarca ed entr\u00f2 tra i primi cinque nella maggior parte delle classifiche europee. Inoltre, arriv\u00f2 alla posizione numero dodici della UK Singles Chart. \nNel febbraio 2003 Michael registr\u00f2 un brano in segno di protesta contro l'incombente guerra in Iraq, \"The Grave\" di Don McLean. L'originale, infatti, fu scritta da quest'ultimo nel 1971 per la guerra in Vietnam. Michael esegu\u00ec la canzone in numerosi programmi TV, tra cui \"Top of the Pops\" e \"So Graham Norton\". La sua esibizione della canzone a \"Top of the Pops\" il 7 marzo 2003 fu la sua prima apparizione in studio nel programma dal 1986; in tale occasione entr\u00f2 in conflitto con i produttori dello spettacolo per una maglietta contro la guerra e contro Blair indossata da alcuni membri della sua band. McLean dichiar\u00f2 \"di essere orgoglioso di George Michael per aver difeso la vita e la sanit\u00e0\".\nQuando il quinto album in studio di Michael, \"Patience\", venne pubblicato nel 2004, fu acclamato dalla critica ed arriv\u00f2 alla posizione numero uno della UK Albums Chart. L'album divenne tra degli album pi\u00f9 venduti nel Regno Unito, vendendo oltre 200.000 copie solo nella prima settimana. Inoltre raggiunse la Top 5 nella maggior parte delle classifiche europee ed arriv\u00f2 alla posizione numero dodici negli Stati Uniti vendendo oltre 500.000 copie, guadagnandosi cos\u00ec la certificazione oro dalla RIAA. Successivamente, il 26 maggio 2004, Michael apparve all\"'Oprah Winfrey Show\" per promuovere l'album, esibendosi nel nuovo singolo \"Amazing\" insieme ai suoi classici \"Father Figure\" e \"Faith\". Durante il programma parl\u00f2 del suo arresto, della rivelazione pubblica della sua omosessualit\u00e0 e della sua ripresa delle esibizioni pubbliche. Il quarto singolo estratto dall'album, \"Flawless\", fu un successo dance in Europa e in Nord America, raggiungendo la posizione numero uno nella Billboard Hot Dance Club Play e diventando l'ultimo singolo numero uno di Michael nella classifica dance statunitense. Inoltre venne pubblicato \"Twenty Five\", il secondo album dei pi\u00f9 grandi successi di Michael, che celebra il 25\u00b0 anniversario della sua carriera musicale. Pubblicato nel novembre 2006 da Sony BMG, debutt\u00f2 alla posizione numero uno nel Regno Unito.\nNell'aprile del 2006 George Michael annunci\u00f2 in un'intervista per Michael Parkinson sulla rete britannica ITV la sua intenzione di sposare Kenny Goss, suo partner da pi\u00f9 di un decennio, dichiarando: \nDurante il \"Live 8\" del 2005 a Hyde Park Michael si un\u00ec a Paul McCartney sul palco esibendosi sulle note di \"Drive My Car\" dei Beatles. Nel 2006 intraprese il suo primo tour dopo quindici anni, il \"25 Live\". Esso inizi\u00f2 a Barcellona il 23 settembre e termin\u00f2 a dicembre a Wembley. Il 9 giugno 2007 Michael divent\u00f2 il primo artista ad esibirsi dal vivo nel nuovo stadio di Wembley, recentemente rinnovato. Il 25 marzo 2008 fu annunciata una terza parte del \"25 Live Tour\", per il Nord America, con 21 date tra gli Stati Uniti e il Canada. Michael fece inoltre il suo debutto come attore interpretando un angelo custode del personaggio di Jonny Lee Miller in \"Eli Stone\", una serie TV statunitense; ogni episodio della prima stagione prende il nome da una sua canzone. Michael apparve inoltre nello spettacolo finale del 2008 di \"American Idol\" il 21 maggio cantando \"Praying for Time\". Quando gli venne chiesto cosa pensasse del giudizio di Simon Cowell circa la sua esibizione egli rispose: \nIl 25 dicembre 2008 pubblic\u00f2 un nuovo brano a tema natalizio, intitolato \"December Song\".\nLe ultime esibizioni e la morte (2010-2016).\nAll'inizio del 2010 Michael ha tenuto i suoi primi concerti in Australia dal 1988, mentre il 2 marzo 2011 ha annunciato l'uscita della sua cover del successo dei New Order del 1987 \"True Faith\" in aiuto all'ente di beneficenza Telethon. Il 15 aprile 2011 Michael ha pubblicato una cover della canzone di Stevie Wonder del 1972 \"You and I\" come regalo MP3 al principe William e a Catherine Middleton in occasione del loro matrimonio, avvenuto il 29 aprile seguente. Sebbene l'MP3 sia stato pubblicato per il download gratuito, Michael ha fatto appello a coloro che hanno scaricato il brano di donare per dare un contributo al \"The Prince William &amp; Miss Catherine Middleton Charitable Gift Fund\".\nIl \"Symphonica Tour\" \u00e8 iniziato al Teatro dell'Opera di Praga il 22 agosto 2011, mentre nell'ottobre dello stesso anno Michael \u00e8 stato annunciato quale uno dei candidati finali per la Songwriters Hall of Fame. A novembre ha dovuto cancellare il resto del tour poich\u00e9 si ammal\u00f2 di polmonite a Vienna, in Austria, andando infine in coma. Il 4 settembre 2012 ha ripreso il tour \"Symphonica Tour\" a Vienna, dove ha dedicato un concerto a tutto lo staff medico che 9 mesi prima gli aveva salvato la vita. Nei mesi di settembre e ottobre ha continuato il tour con varie date nel Regno Unito, durante il quale ha annunciato l'annullamento delle date australiane dovuto ad affaticamento e stress, in quanto non perfettamente rimessosi dalla grave malattia dell'anno precedente. George Michael si \u00e8 anche esibito durante la \"cerimonia di chiusura delle Olimpiadi di Londra 2012\" cantando \"Freedom! '90\" e il nuovo singolo \"White Light\".\nNel 2014 \u00e8 ritornato sulla scena musicale con il nuovo album \"Symphonica\", pubblicato in formato digitale il 17 marzo 2014 su iTunes e in formato CD il 18 marzo. L'album, che ha raggiunto subito il primo posto nella classifica delle vendite di iTunes, contiene tutti i grandi successi di George Michael eseguiti durante i concerti del \"Symphonica Tour\".\nDopo essersi classificato alla posizione numero due al momento della sua uscita nel 1984 (dietro a \"Do They Know It's Christmas?\" del progetto Band Aid, in cui si \u00e8 esibito anche Michael), \"Last Christmas\" ha finalmente raggiunto la posizione numero uno nella UK Singles Chart il giorno di Capodanno 2021, pi\u00f9 di 37 anni dopo la sua pubblicazione originale. Andrew Ridgeley ha detto che il posizionamento in classifica \"era una testimonianza del suo fascino e del suo fascino senza tempo, \u00e8 un tributo appropriato al genio della scrittura di canzoni di George ... sarebbe stato immensamente orgoglioso e assolutamente elettrizzato\".\nMorte.\nGeorge Michael \u00e8 morto il 25 dicembre 2016 per un attacco cardiaco nella sua casa di Goring-on-Thames in seguito a problemi con la droga di vari anni prima. Le iniziali incertezze circa la causa del decesso, su cui indagava la polizia, sono state fugate solo nel marzo 2017: dall'autopsia emerge infatti che a provocare la morte del cantante siano stati problemi di cuore, cardiomiopatia dilatativa accompagnata da miocardite, e steatosi epatica. Il protrarsi delle indagini ha impedito la celebrazione del funerale, svoltosi a Londra il 29 marzo 2017 in forma privata: l'artista \u00e8 stato sepolto all'Highgate Cemetery, nel nord della capitale, accanto alla tomba della madre. Sua sorella Melanie, invece, \u00e8 sepolta nel lato opposto. \nNell'estate del 2017, \u00e8 stato creato un giardino commemorativo informale temporaneo fuori dall'ex casa di Michael a The Grove, Highgate, mentre nel marzo 2019, la collezione d'arte di Michael \u00e8 stata messa all'asta in Inghilterra per 11,3 milioni di sterline. Il ricavato \u00e8 stato donato a varie organizzazioni filantropiche a cui Michael ha dato mentre era in vita. Il testamento di Michael ha lasciato la maggior parte della sua propriet\u00e0 di 97 milioni di sterline alle sue sorelle, a suo padre e ai suoi amici. Non includeva i lasciti al suo ragazzo, Fadi Fawaz, o al suo ex partner, Kenny Goss. Nel 2021, a seguito di procedimenti legali, gli amministratori dell'eredit\u00e0 di Michael hanno stipulato un accordo finanziario con Goss.\nTributi.\nElton John \u00e8 stato tra coloro che hanno reso omaggio a Michael, rivolgendosi emotivamente al pubblico di Las Vegas il 28 dicembre: c\"he cantante, che cantautore. Ma pi\u00f9 di ogni altra cosa come essere umano era uno dei pi\u00f9 gentili, dolci e generosi persone che io abbia mai conosciuto\". Alla 59\u00b0 edizione dei Grammy Awards, 12 febbraio 2017, Adele ha eseguito una versione rallentata di \"Fastlove\", mentre Il 22 febbraio, il cantante dei Coldplay Chris Martin ha eseguito \"A Different Corner\" ai Brit Awards 2017. A giugno, l'amica intima di Michael, nonch\u00e9 l'ex membro delle Spice Girls Geri Halliwell, ha pubblicato un singolo di beneficenza, \"Angels in Chains\", al fine raccogliere fondi per Childline.\nStile musicale.\nGeorge Michael \u00e8 principalmente influenzato dalla musica soul di cantanti afroamericani, come Marvin Gaye e Stevie Wonder. Tuttavia, il cantante britannico ritiene che la sua musica vada ascoltata senza pregiudizi razziali. Nel 1984 \"Wake Me Up Before You Go-Go\" ricorda la musica dell'etichetta Motown. Nel 1987 la maggior parte delle canzoni dell'album \"Faith\" erano ispirate anche a quelle di Prince.\nIl rock britannico, in particolare Elton John, ebbe un'influenza importante per il cantante britannico. Tuttavia la canzone \"Faith\" \u00e8 piuttosto influenzata dal rock statunitense di Elvis Presley. Intervistato da Melvyn Bragg nel 2006, dichiar\u00f2 che i Led Zeppelin sono la sua rock band preferita. Anche Il jazz \u00e8 una delle sue ispirazioni, come dimostrano i brani \"Kissing a Fool\", \"Cowboys and Angels\", \"Older\" o l'album di cover \"Songs from the Last Century.\" Nel 1996 dedic\u00f2 il suo album \"Older\" al cantante brasiliano Ant\u00f4nio Carlos Jobim.\nVicende personali.\nImpegno sociale.\nGeorge Michael ha pi\u00f9 volte assunto posizioni politicamente attive. Nel 1984 ha preso parte al progetto Band Aid cantando la nota canzone di beneficenza \"Do They Know It's Christmas?\" per la lotta alla carestia in Etiopia. Il singolo ha raggiunto la prima posizione nella classifica britannica nel periodo natalizio del 1984, portando proprio il doppio lato A degli Wham! \"Last Christmas\"/\"Everything She Wants\" al secondo posto. Il cantante ha donato in beneficenza a Band Aid i diritti d'autore di \"Last Christmas\" e, in seguito, ha cantato con Elton John al \"Live Aid\", il concerto benefico tenuto da Band Aid nel 1985, l'evento musicale pi\u00f9 importante degli anni '80 che, su due diversi palchi, \u00e8 riuscito a mettere insieme un gran numero di artisti di tutto il mondo.\nNonostante abbia spiegato in alcune interviste la sua posizione nei confronti della cosiddetta \u00abLady di Ferro\u00bb, negli anni '80 George Michael \u00e8 stato molto critico nei confronti del governo conservatore di Margaret Thatcher e della sua alleanza riguardo ai missili cruise con gli Stati Uniti. George ha dichiarato di sentirsi a disagio e veramente male sapendo che con i soldi delle sue tasse stavano pagando quelle armi, anche se si sentiva in dovere di non eluderle per rispetto al proprio Paese.\nNel 1988 si \u00e8 anche esibito al \"Mandela Day\" cantando tre canzoni di artisti di colore ai quali si \u00e8 sempre ispirato: \"Sexual Healing\" di Marvin Gaye, \"Village Ghettoland\" di Stevie Wonder e \"If You Were My Woman\" di Gladys Knight.\nNel 1992 si \u00e8 esibito al \"Freddie Mercury Tribute\" in memoria del cantante dei Queen, scomparso pochi mesi prima a causa dell'AIDS. I ricavati del concerto furono devoluti in beneficenza per fondare l'associazione Mercury Phoenix Trust. George Michael descriver\u00e0 la sua esibizione come \"probabilmente la pi\u00f9 importante della mia vita\", cantando \"'39\", \"These Are the Days of Our Lives\" e \"Somebody to Love\".\nDopo la sua morte molte associazioni e privati cittadini ricordarono sui social la sua costante attivit\u00e0 di beneficenza, che George avrebbe portato avanti sempre chiedendo di restare anonimo.\nControversie, processi e coming out.\nNel 1993 Anselmo Feleppa, compagno di George Michael per due anni, mor\u00ec di emorragia cerebrale causata dall'AIDS. La morte dell'uomo amato fece sprofondare George in una profonda depressione. Per lui scrisse la canzone \"Jesus to a Child\", che ebbe un ottimo successo sebbene il nome del destinatario e la natura del rapporto tra quest'ultimo e George Michael siano diventati noti al pubblico solo dopo il coming out causato dall'arresto del 1998.\nGeorge Michael \u00e8 rimasto poi coinvolto in un processo riguardante il suo contratto con la sua casa discografica, la CBS, dopo il passaggio di questa alla Sony. Il cantante accus\u00f2 la Sony, fra l'altro, di non avere adeguatamente pubblicizzato il suo secondo album da solista, che aveva venduto poco negli Stati Uniti rispetto a \"Faith\", e chiese di sciogliere il contratto con la casa discografica. La Sony ribatt\u00e9 che Michael si era rifiutato di apparire nei video promozionali e che era stato questo a provocare l'insuccesso dell'album. La causa fu discussa a Londra e vide l'artista sconfitto. Come conseguenza George dichiar\u00f2 che non avrebbe pi\u00f9 pubblicato materiale nuovo e che riguardo al contratto con la Sony avrebbe adempiuto solo al minimo degli obblighi contrattuali fino a scadenza.\nIl 7 aprile 1998 fece il giro del mondo il caso del suo arresto per condotta immorale in un bagno pubblico nel parco cittadino di Beverly Hills. Il cantante fu arrestato da un poliziotto in borghese della buoncostume, Marcelo Rodriguez, con l'accusa di avergli fatto esplicite proposte sessuali. George Michael dichiar\u00f2: \nDopo aver ottenuto il patteggiamento Michael venne multato per 810 dollari e condannato a 80 ore di lavoro socialmente utile. Dopo quell'incidente, infine, George fece coming out dichiarando pubblicamente la sua omosessualit\u00e0, che era ormai di fatto da anni un \"segreto pubblico\".\nSubito dopo realizz\u00f2 un video per il suo singolo \"Outside\", chiaramente ispirato al fatto del bagno pubblico, in cui appaiono poliziotti che inseguono coppie eterosessuali ed omosessuali, colpevoli soltanto di fare l'amore nei luoghi pi\u00f9 improbabili, stanandole senza piet\u00e0. Il video si concludeva con due poliziotti che, dopo aver perseguitato gli amori altrui per tutta la giornata, la concludono baciandosi tra loro. L'invito che il cantante rivolge nella canzone, \u00ablet's go outside\u00bb (\"andiamo fuori\"), volendone dare una chiave di lettura in senso strettamente sessuale potrebbe essere interpretato come un invito al cosiddetto coming out per gli omosessuali (=\"usciamo allo scoperto\"). Rodriguez, l'agente di polizia che aveva arrestato Michael, non grad\u00ec l'iniziativa: egli dichiar\u00f2 che il video lo \"ridicolizzava\" e che inoltre Michael lo avrebbe diffamato in alcune interviste, cosicch\u00e9 nel 1999 cit\u00f2 in giudizio il cantante in California chiedendo danni per 10 milioni di dollari. La corte archivi\u00f2 il caso in base alla condizione di pubblico ufficiale dell'agente, ma una corte d'appello lo riapr\u00ec il 3 dicembre 2002.\nL'ambiguo e tormentato rapporto di Michael con la sua omosessualit\u00e0 ebbe un ulteriore strascico di polemiche quando, nel dicembre del 2004, Elton John dichiar\u00f2 in un'intervista che George Michael avrebbe dovuto \"essere pi\u00f9 esplicito\" riguardo alla propria condizione. Dato che sia John sia George erano pubblicamente gay e in apparenza amici, molti furono sorpresi da questo battibecco pubblico. George rispose con una lettera aperta sul periodico \"Heat\" in cui afferm\u00f2 che, in realt\u00e0, loro due non erano cos\u00ec amici e che Elton John non sapeva granch\u00e9 della sua vita privata se non quello che poteva dedurre dal gossip (o dai \"pettegolezzi gay\", come li defin\u00ec George Michael).\nNel luglio del 2005 si seppe comunque che i due avevano posto fine alla loro lite, durata ben nove mesi, con una cena nella casa di George a nord di Londra (a quanto si dice, preparata dallo \"chef delle celebrit\u00e0\" Gordon Ramsay). I due cantanti si accordarono inoltre sulla riedizione del loro duetto del 1991 \"Don't Let the Sun Go Down on Me\" in un prossimo album.\nD'altro canto quella non era la prima volta in cui George aveva avuto un cattivo rapporto con colleghi artisti gay. In particolare, durante i primi anni ottanta, il cantante Boy George critic\u00f2 apertamente Michael per l'ossessivit\u00e0 con cui nascondeva il \"segreto di Pulcinella\" della sua omosessualit\u00e0. Boy George non nascondeva la propria antipatia verso Michael, parte della quale apparve su video nelle riprese del progetto Band Aid: durante la registrazione delle armonie vocali Boy George chiese sarcasticamente agli ingegneri del suono se una delle voci che sentiva fosse quella di Alf (riferendosi alla cantautrice britannica Alison Moyet, di cui Alf \u00e8 un popolare soprannome - tanto che cos\u00ec ha intitolato il suo primo album solista - che non partecipava al singolo di beneficenza). Anche il cantante Morrissey \u00e8 stato piuttosto critico nei confronti di George Michael.\nNel 2006 \u00e8 stato arrestato (e poi rilasciato su cauzione) per possesso di cannabis e guida in stato di ebbrezza. Nuovamente arrestato nel luglio 2010, quando rifiuta di sottoporsi al test alcolemico dopo essersi schiantato con l'automobile contro la vetrina di un negozio. Il cantante in seguito ammette di aver guidato in quell'occasione sotto l'effetto della cannabis. La vicenda si conclude con la condanna, da parte del tribunale londinese, a 4 settimane di carcere ed altre 4 settimane di libert\u00e0 vigilata, oltre alla sospensione della patente per i seguenti 5 anni.\nPolitica.\nIl padre di Michael fu un comunista. All'et\u00e0 di quindici anni il cantautore si un\u00ec all'organizzazione giovanile affiliata al Partito Comunista, La Lega dei Giovani Comunisti, con il suo nome greco. Nel settembre del 1984 gli Wham! si esibirono in un concerto di beneficenza alla Royal Festival Hall di Londra per gli straordinari minatori del Regno Unito.\nNel 2006 Michael tenne un concerto gratuito per le infermiere del SSN a Londra per ringraziare coloro che si erano prese cura della sua defunta madre. Ha detto al pubblico: \nNel 2007 Michael invi\u00f2 il pianoforte da \u00a3 1.450.000 che John Lennon us\u00f2 per scrivere \"Imagine\" in giro per gli Stati Uniti in un \"tour della pace\" esibendolo in luoghi in cui si erano verificati notevoli atti di violenza, come il Dealey Plaza di Dallas, dove il presidente John F. Kennedy venne fucilato. Inoltre, dedic\u00f2 il suo concerto del 2007 a Sofia, alle infermiere bulgare perseguite nel processo HIV in Libia. Il 17 giugno 2008 Michael si disse elettrizzato dalla legalizzazione del matrimonio tra persone dello stesso sesso da parte della California ritenendo che fosse avvenuto \"molto in ritardo\".\nPremi e riconoscimenti.\nGeorge Michael ha vinto numerosi premi durante la sua carriera pi\u00f9 che trentennale, tra cui tre Brit Awards, quattro MTV Video Music Awards, quattro Ivor Novello Awards, tre American Music Awards e due Grammy Awards con un totale di otto nomination. Nel 2015, si \u00e8 classificato al 45\u00b0 posto nell'elenco di \"Billboard\" dei cento migliori artisti musicali di tutti i tempi, mentre Radio Academy ha affermato che Michael \u00e8 stato l'artista pi\u00f9 ascoltato alla radio britannica nel periodo 1984-2004. Nel 2019, Michael \u00e8 stato nominato da Smooth Radio come il pi\u00f9 grande artista di tutti i tempi. \nDiscografia.\nAl momento della sua morte, George Michael aveva venduto oltre 115 milioni di dischi nel mondo, di cui 80 da artista solista, che lo rendono tra gli artisti musicali pi\u00f9 prolifici di tutti i tempi."}
{"id": "481113", "revid": "92723", "url": "https://it.wikipedia.org/wiki?curid=481113", "title": "Diocesi di Trivento", "text": "La diocesi di Trivento (in latino: \"Dioecesis Triventina\") \u00e8 una sede della Chiesa cattolica in Italia suffraganea dell'arcidiocesi di Campobasso-Boiano appartenente alla regione ecclesiastica Abruzzo-Molise. Nel 2020 contava 50.350 battezzati su 50.500 abitanti. \u00c8 retta dal vescovo Claudio Palumbo.\nPatroni della diocesi.\nPatroni della diocesi sono i santi Nazario, Celso e Vittore. Secondo la tradizione, le reliquie dei santi Nazario e Celso furono donate da sant'Ambrogio alla chiesa locale nel 392, quando presiedette a Capua il sinodo dei vescovi della Campania e del Sannio in sostituzione di san Paolino di Nola; nel 1726 ai due martiri milanesi fu accostato anche il papa e martire san Vittore. La loro festa liturgica \u00e8 celebrata il 28 luglio.\nInsieme ai titolari della cattedrale, \u00e8 compatrono della diocesi san Casto, il leggendario primo vescovo di Trivento; la sua festa liturgica ricorre il 4 luglio.\nTerritorio.\nLa diocesi comprende il territorio di 40 comuni a cavallo tra le regioni Abruzzo e Molise:\nSede vescovile \u00e8 la citt\u00e0 di Trivento, dove trova la cattedrale dei Santi Nazario, Celso e Vittore. Importante luogo di culto della diocesi \u00e8 il santuario di Canneto, nel comune di Roccavivara, sulla strada che, costeggiando il Trigno, porta a Trivento, antica badia fondata nel VI secolo e dipendente da Montecassino dal X secolo.\nParrocchie e foranie.\nIl territorio si estende su 1.234\u00a0km\u00b2 ed \u00e8 suddiviso in 58 parrocchie raggruppate in 4 foranie: Agnone, Carovilli, Frosolone e Trivento.\nForania di Agnone\nForania di Carovilli\nForania di Frosolone\nForania di Trivento\nStoria.\nSono almeno tre le ipotesi circa l'origine e la fondazione della diocesi di Trivento.\nSecondo la tesi tradizionale, che si fonda sulla \"Vita sancti Casti triventini\" contenuta in un codice del XIV secolo, la diocesi triventina sarebbe stata fondata da san Casto di Larino su incarico di papa Clemente I alla fine del I secolo. Storici locali, a partire da Ciarlanti nel XVII secolo fino al recente Vincenzo Ferrara, sostengono l'origine antica della diocesi, fondata da san Casto, che avrebbe subito il martirio all'inizio del IV secolo, e documentano una serie di vescovi lungo tutto il primo millennio. La terza tesi si limita a riconoscere che la diocesi \u00e8 storicamente documentata solo nel X secolo, citata in alcune bolle dei papi Agapito II (947), Giovanni XIII (969), Giovanni XIV (993) e Gregorio V (998); nella bolla del 947 sarebbe citato anche il primo vescovo storicamente certo di Trivento, Leone, destituito da papa Agapito II perch\u00e9 simoniaco.\nSull'origine e l'antichit\u00e0 della diocesi \u00e8 acceso il dibattito. Secondo Iasiello, \"\u00abla presunta antichit\u00e0 della diocesi triventina \u00e8 da tempo oggetto di discussione e, in mancanza di esplicite testimonianze e nella certezza della inaccettabilit\u00e0 di quanto riportato a questo riguardo nella \"Vita Sancti Casti\", rimangono dubbie tutte le ipotesi, pi\u00f9 o meno ragionevoli, sulla sua preesistenza rispetto alle prime notizie sicure nel corso del X secolo\u00bb\" Secondo Lanzoni la diocesi risale al X secolo e probabilmente succede all'antica Aufidena, diocesi documentata sul finire del V secolo in una lettera di papa Gelasio I. Lo storico Vincenzo Ferrara sostiene invece l'ipotesi di una origine nella prima met\u00e0 del IV secolo, \"\u00abipotesi accreditata dalla critica come la pi\u00f9 attendibile e verosimigliante sia per la logica conseguenziale e non contraddittoria delle pi\u00f9 valide argomentazioni finora addotte, sia per la plurima natura delle fonti archeologiche ed epigrafiche oltre che storiche dalle quali sono dedotte\u00bb\".\nAnche la ricostruzione della cronotassi dei vescovi \u00e8 soggetta a molte critiche e perplessit\u00e0, per l'omonimia nei manoscritti medievali tra la sede di Trivento e quelle di Trevi nel Lazio e di Trevi in Umbria.\nNel X e XI secolo la diocesi era compresa nella provincia ecclesiastica beneventana, ma nel 1175 papa Alessandro III la dichiar\u00f2 immediatamente soggetta alla Santa Sede; l'esenzione, che fu oggetto di disaccordi con gli arcivescovi beneventani, fu confermata da papa Urbano VI nel 1389 e da papa Sisto IV nel 1474.\nTra i vescovi del XIV secolo si distinse in modo particolare Pietro dell'Aquila (1348-1361), francescano, soprannominato \u00abscotello\u00bb per la sua conoscenza di Duns Scoto, e autore di diverse opere di filosofia, tra cui un commentario dell'opera di Pietro Lombardo.\nNell'epoca post-tridentina, si deve al vescovo Giulio Cesare Mariconda (1582-1606) l'istituzione del seminario diocesano tra il 1582 ed il 1584. Altri vescovi si impegnarono nell'attuazione dei decreti tridentini attraverso sinodi diocesani e visite pastorali; tra i sinodi si ricordano quelli celebrati da Pietro Paolo Bisnetti del Lago nel 1615, da Antonio Tortorelli nel 1686 da Alfonso Mariconda nel 1721 e nel 1727.\nNel corso del Seicento diversi vescovi ebbero l'abitudine di porre la propria residenza ad Agnone, nel centro-nord della diocesi; mentre \u00e8 accertato che Giovanni Battista Ferruzza (1655-1658) aveva una residenza a Frosolone, da cui firm\u00f2 gli atti emessi durante il suo episcopato, e dov'\u00e8 tuttora sepolto.\nTra Ottocento e Novecento la diocesi fu guidata da uomini di vasta e preparata cultura, tra cui Luca Nicola De Luca (1792-1819), Benedetto Terenzio (1837-1854), Luigi Agazio (1854-1887) e Carlo Pietropaoli (1897-1913). All'epoca del vescovo Epimenio Giannico furono celebrati un sinodo diocesano (1950), il congresso eucaristico (1951) e il congresso mariano (1955).\nIl 21 agosto 1976 la diocesi ha perso la sua secolare indipendenza ed \u00e8 entrata a far parte della provincia ecclesiastica dell'arcidiocesi di Boiano-Campobasso, che in seguito ha assunto il nome di Campobasso-Boiano.\nNel 1977 Trivento sub\u00ec alcune lievi modifiche territoriali: il comune di San Pietro Avellana pass\u00f2 dall'abbazia territoriale di Montecassino alla diocesi di Trivento, la quale perse le parrocchie dei comuni di Alfedena e di Castel di Sangro passate alla diocesi di Sulmona-Valva.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nL'attuale vescovo.\nIl 5 giugno 2017 papa Francesco, nell'accettare la rinuncia per sopraggiunti limiti di et\u00e0 del vescovo Domenico Scotti, ha nominato vescovo di Trivento Claudio Palumbo, nativo di Venafro, del clero della diocesi di Isernia-Venafro, di cui era vicario generale dal 2009. Ricevuta la consacrazione episcopale l'8 settembre nella parrocchia di San Giuseppe Lavoratore a Isernia, ha preso possesso della diocesi triventina il 23 settembre.\nStatistiche.\nLa diocesi nel 2020 su una popolazione di 50.500 persone contava 50.350 battezzati, corrispondenti al 99,7% del totale."}
{"id": "481115", "revid": "21079", "url": "https://it.wikipedia.org/wiki?curid=481115", "title": "Numeri p-adici", "text": ""}
{"id": "481117", "revid": "31176", "url": "https://it.wikipedia.org/wiki?curid=481117", "title": "Coppa del mondo di calcio 1990", "text": ""}
{"id": "481118", "revid": "212348", "url": "https://it.wikipedia.org/wiki?curid=481118", "title": "Campo quoziente", "text": ""}
{"id": "481119", "revid": "92723", "url": "https://it.wikipedia.org/wiki?curid=481119", "title": "Arcidiocesi di Perugia-Citt\u00e0 della Pieve", "text": "Larcidiocesi di Perugia-Citt\u00e0 della Pieve () \u00e8 una sede metropolitana della Chiesa cattolica in Italia appartenente alla regione ecclesiastica Umbria. Nel 2019 contava 258.515 battezzati su 284.580 abitanti. \u00c8 retta dall'arcivescovo cardinale Gualtiero Bassetti.\nTerritorio.\nL'arcidiocesi comprende in massima parte comuni della provincia di Perugia, a cui si aggiunge il comune di Monteleone d'Orvieto in provincia di Terni. I comuni della provincia di Perugia sono: Perugia, Castiglione del Lago, Paciano, Panicale, Piegaro, Citt\u00e0 della Pieve, Tuoro sul Trasimeno, Lisciano Niccone, Passignano sul Trasimeno, Magione, Corciano, Marsciano (eccetto la localit\u00e0 di Ammeto), Deruta (eccetto la frazione di Ripabianca), Torgiano, Bastia Umbra (la sola frazione di Ospedalicchio) e Umbertide (le sole parrocchie delle frazioni di Badia di Montecorona, Pierantonio, Preggio e Romeggio).\nSede arcivescovile \u00e8 la citt\u00e0 di Perugia, dove si trova la cattedrale di San Lorenzo. A Citt\u00e0 della Pieve sorge la concattedrale dei Santi Gervasio e Protasio. Nel territorio si trovano anche tre basiliche minori: la basilica di San Domenico e la basilica di San Costanzo a Perugia, e la basilica del Santissimo Salvatore dell'abbazia di Montecorona.\nIl territorio si estende su 1.900\u00a0km\u00b2 ed \u00e8 suddiviso in 155 parrocchie, raggruppate in 7 zone pastorali.\nProvincia ecclesiastica.\nLa provincia ecclesiastica perugina, istituita nel 1972, comprende 4 suffraganee:\nStoria.\nL'odierna arcidiocesi nasce nel 1986 dall'unione di due antiche sedi episcopali, Perugia, attestata dal II/III secolo, e Citt\u00e0 della Pieve, istituita nel 1600.\nPerugia.\nLa diocesi di Perugia sarebbe stata eretta secondo la tradizione nel II secolo, e il primo vescovo attestato dalla tradizione agiografica e dal martirologio geronimiano \u00e8 Costanzo, il cui \"\u00abepiscopato riposa sopra una tradizione abbastanza seria\u00bb\" (Lanzoni). Tuttavia il primo vescovo di cui esista un riscontro storico certo \u00e8 Massimiano (o Massimiliano), che partecip\u00f2 ai sinodi romani indetti da papa Simmaco tra la fine del V secolo e l'inizio del VI; a lui segue Ercolano, ucciso da Totila tra il 548 e il 549 e ricordato da Gregorio Magno.\nIncerta e discussa \u00e8 la collocazione dell'antica cattedrale perugina. La tradizione la colloca presso la chiesa extraurbana di San Pietro, luogo di sepoltura del vescovo Ercolano; pi\u00f9 recentemente viene collocata all'interno delle mura cittadine, presso l'antica chiesa scomparsa di San Giovanni Rotondo, dove \u00e8 stato scoperto un sarcofago cristiano della fine del IV secolo, che risulta essere a tutt'oggi la pi\u00f9 antica testimonianza archeologica sulla presenza del cristianesimo a Perugia.\nNel X secolo, all'epoca del vescovo Onesto, le reliquie di sant'Ercolano vennero traslate nella nuova cattedrale dedicata a San Lorenzo, sul sito dell'odierna chiesa. L'antica chiesa di San Pietro divenne sede di un importante monastero benedettino, fondato dall'abate Pietro attorno al 965. Altri insediamenti monastici che si svilupparono in questo periodo sono il monastero di Santa Maria di Val di Ponte (Montelabbate) e il monastero camaldolese di San Salvatore di Monteacuto (o di Montecorona).\nTra XI e XII secolo il capitolo della cattedrale, composto per lo pi\u00f9 da appartenenti alle nobili famiglie cittadine, assunse un ruolo centrale nella vita perugina e crebbe d'importanza grazie all'acquisizione di un notevole patrimonio e la giurisdizione patronale su diverse chiese. Questo contribu\u00ec ad accrescere i contrasti con l'autorit\u00e0 del vescovo, con gli altri monasteri, che in questo stesso periodo acquisirono l'esenzione dalla giurisdizione vescovile, e con il comune di Perugia.\nNel XIII secolo la citt\u00e0 divenne una delle principali sostenitrici del guelfismo. Ospit\u00f2 frequentemente i pontefici; papa Innocenzo III vi mor\u00ec e vi fu sepolto (1216), come pure papa Martino IV; tra il 1216 e il 1305 a Perugia si tennero i conclavi che elessero Onorio III, Onorio IV, Celestino V e Clemente V. In questo secolo, la citt\u00e0 e la diocesi videro la fondazione di diversi monasteri degli ordini mendicati, francescani e domenicani, ma anche agostiniani, Servi di Maria e carmelitani, e i monasteri femminili delle clarisse e delle cisterciensi.\nNel 1305 si svolse l'ultimo conclave a Perugia, che port\u00f2 all'elezione di papa Clemente V, che trasfer\u00ec la sede papale ad Avignone; si deve a questo papa l'autorizzazione alla fondazione dell'universit\u00e0 perugina (lo \"Studium generale\"). Nel 1320 il vescovo Francesco Poggio celebr\u00f2 un sinodo diocesano, il primo di cui sono noti gli atti, che si adoper\u00f2 per la riforma del clero. Nel 1462 fu istituito il primo monte di piet\u00e0.\nAl principio del XVI secolo, durante l'episcopato del cardinale Agostino Spinola, il capitolo della cattedrale di Perugia, che dal XII secolo seguiva la regola di sant'Agostino, fu secolarizzato. Nel 1564 Fulvio Giulio della Corgna istitu\u00ec formalmente il seminario diocesano, che era stato avviato gi\u00e0 dal 1559 da un sacerdote e da un laico, e celebr\u00f2 il primo sinodo post-tridentino. Importante vescovo riformatore fu Napoleone Comitoli (1591-1624), \u00abrappresentativo dell'attivit\u00e0 pastorale post-tridentina, per i numerosi sinodi, la cura della liturgia e la promozione del culto di santi locali\u00bb. Cospicua fu anche la presenza e la diffusione delle confraternite; solo a Perugia se ne contavano quasi quaranta alla fine del Cinquecento.\nIl 27 marzo 1882, in forza della bolla \"Universae Ecclesiae regimen\", Perugia fu elevata al rango di arcidiocesi immediatamente soggetta alla Santa Sede da papa Leone XIII, che dal 1846 al 1878 ne era stato vescovo. Papa Pecci \u00absi trov\u00f2 a gestire la Chiesa perugina in momenti di crisi politica, sostenendo fermamente le istituzioni ecclesiastiche e guidando clero e popolo soprattutto con la promulgazione di importanti lettere pastorali. Egli svolse sette visite pastorali, riform\u00f2 il seminario e fond\u00f2 l'Accademia di San Tommaso; promosse l'istruzione femminile e la devozione alla Madonna delle Grazie in cattedrale e alla Madonna della Misericordia nel nuovo santuario a Ponte della Pietra.\u00bb\nAll'inizio del Novecento, l'arcidiocesi visse un profondo periodo di crisi quando, in seguito ad una visita apostolica, il direttore e il vicerettore del seminario furono accusati di seguire le idee moderniste e destituiti dai loro incarichi; lo stesso seminario venne chiuso e il vescovo Dario Mattei Gentili costretto alle dimissioni nel 1910.\nIl 15 agosto 1972 l'arcidiocesi di Perugia fu ulteriormente elevata al rango di sede metropolitana per effetto della bolla \"Animorum utilitati\" di papa Paolo VI; alla nuova provincia ecclesiastica vennero assegnate le diocesi di Assisi, Citt\u00e0 di Castello, Citt\u00e0 della Pieve, Gubbio, Foligno e Nocera Umbra e Gualdo Tadino.\nCitt\u00e0 della Pieve.\nIl 25 settembre 1600 fu eretta la diocesi di Citt\u00e0 della Pieve con la bolla \"In supereminenti\" di papa Clemente VIII. Con la bolla \"Super universas\" del 9 novembre 1601, il pontefice defin\u00ec i possedimenti e i limiti della diocesi, separata da quella di Chiusi, ed istitu\u00ec il capitolo dei canonici. Il primo vescovo eletto, Angelo Angelotti, mor\u00ec l'anno stesso della sua elezione senza poter essere consacrato; la morte di Clemente VIII e del suo successore Leone XI ritardarono la nomina e la consacrazione del primo vescovo, Fabrizio Paolucci, che avvenne solo nel 1605.\nLa diocesi era piccola e dotata di scarse rendite, a tal punto che i primi vescovi dovettero investire il proprio personale patrimonio per dotare la diocesi delle strutture necessarie per l'azione pastorale. Il vescovo Fabrizio Paolucci (1605-1625) istitu\u00ec il seminario vescovile, che tuttavia ebbe vita irregolare fino alla riforma operata da Giovanni Evangelista Stefanini tra il 1771 e il 1775. Riginaldo Lucarini (1643-1671) impegn\u00f2 le risorse di famiglia per \u00abingrandire la cattedrale, istituire la biblioteca pubblica e irrobustire la rete delle istituzioni di assistenza e beneficenza\u00bb.\nTra i vescovi pievesi si segnala in particolare Giuseppe Angelucci, che govern\u00f2 la diocesi per quasi tutta la prima met\u00e0 del Novecento (1910-1949). Convinto sostenitore del governo fascista, ne appoggi\u00f2 tutte le iniziative, coinvolgendo il clero dell'arcidiocesi. Al termine della guerra, si scagli\u00f2 contro l'ideologia comunista, imponendo ai parroci l'osservanza scrupolosa delle disposizioni di Pio XII in questo campo.\nIl 15 agosto 1972 la diocesi di Citt\u00e0 della Pieve, fino a quel momento immediatamente soggetta alla Santa Sede, divenne suffraganea dell'arcidiocesi di Perugia.\nNel 1973, per far coincidere i confini delle diocesi con quelle delle regioni civili, la diocesi di Citt\u00e0 della Pieve cedette le parrocchie di Camporsevoli e di San Lazzaro alle Piazze nel comune di Cetona alla diocesi di Chiusi e Pienza in Toscana, e il territorio della frazione di Trevinano nel comune di Acquapendente alla diocesi di Acquapendente nel Lazio. Per lo stesso motivo nel 1977 la parrocchia toscana di Santa Fiora e quelle delle sue due frazioni Bagnolo e Bagnore passarono alla diocesi di Sovana-Pitigliano.\nAl momento della piena unione con l'arcidiocesi perugina, la diocesi di Citt\u00e0 della Pieve comprendeva 19 parrocchie nei comuni di Citt\u00e0 della Pieve (4), Piegaro (1), Panicale (4), Paciano (1), Castiglione del Lago (8) e Monteleone d'Orvieto (1).\nLe sedi unite.\nIl 3 giugno 1977 Ferdinando Lambruschini, gi\u00e0 arcivescovo di Perugia, fu nominato anche vescovo di Citt\u00e0 della Pieve, unendo cos\u00ec \"in persona episcopi\" le due sedi.\nIl 30 settembre 1986 la diocesi assunse l'attuale nome con il decreto \"Instantibus votis\" della Congregazione per i Vescovi, che sanc\u00ec la piena unione delle due sedi vescovili.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 284.580 persone contava 258.515 battezzati, corrispondenti al 90,8% del totale."}
{"id": "481120", "revid": "92723", "url": "https://it.wikipedia.org/wiki?curid=481120", "title": "Diocesi di Termoli-Larino", "text": "La diocesi di Termoli-Larino (in latino: \"Dioecesis Thermularum-Larinensis\") \u00e8 una sede della Chiesa cattolica in Italia suffraganea dell'arcidiocesi di Campobasso-Boiano appartenente alla regione ecclesiastica Abruzzo-Molise. Nel 2020 contava 108.760 battezzati su 109.132 abitanti. \u00c8 retta dal vescovo Gianfranco De Luca.\nTerritorio.\nLa diocesi comprende 34 comuni molisani in provincia di Campobasso: Acquaviva Collecroce, Bonefro, Campomarino, Casacalenda, Castelbottaccio, Castelmauro, Civitacampomarano, Colletorto, Guardialfiera, Guglionesi, Larino, Lucito, Lupara, Mafalda, Montecilfone, Montelongo, Montemitro, Montenero di Bisaccia, Montorio nei Frentani, Morrone del Sannio, Palata, Petacciato, Portocannone, Provvidenti, Ripabottoni, Rotello, San Felice del Molise, San Giacomo degli Schiavoni, San Giuliano di Puglia, San Martino in Pensilis, Santa Croce di Magliano, Tavenna, Termoli e Ururi.\nSede vescovile \u00e8 la citt\u00e0 di Termoli, dove si trova la basilica cattedrale di Santa Maria della Purificazione. A Larino sorge la concattedrale di San Pardo.\nIl territorio si estende su 1.424 km\u00b2 ed \u00e8 suddiviso in 50 parrocchie, raggruppate in 4 vicariati: Larino-Campomarino, Montenero di Bisaccia-Castelmauro, Santa Croce di Magliano-Casacalenda, Termoli-San Giacomo degli Schiavoni.\nEremi e santuari diocesani.\nElenco dei santuari e degli eremi presenti in diocesi:\nStoria.\nL'odierna diocesi nasce dall'unione nel 1986 di due antiche sedi episcopali, la diocesi di Larino, documentata nel V secolo, e la diocesi di Termoli, eretta nel X secolo.\nLarino.\nIgnote sono le origini della diocesi di Larino, che \u00e8 documentata a partire dalla fine del V secolo. Il primo vescovo conosciuto \u00e8 Giusto, \"episcopus Larinati\", destinatario di una lettera di papa Gelasio I (492-496), che lo autorizza a consacrare a San Michele arcangelo una chiesa fatta costruire dai laici Priscilliano e Felicissimo. Allo stesso Giusto, indicato senza la sede di appartenenza, \u00e8 probabilmente indirizzata un'altra lettera di Gelasio I, che lo incarica, assieme a Probo di Carmeiano, di indagare sui preti Romolo e Tiziano e sul vescovo di Lucera.\nIn epoca antica, a Larino \u00e8 attribuito con certezza un secondo vescovo, Giovanni I, che ricevette una lettera di papa Pelagio I (556-561) con la quale il pontefice lo incaricava di vegliare sulla retta amministrazione dei monasteri del Sannio e della Lucania e lo autorizzava ad escludere i laici dalla loro gestione, affidandone l'incarico a dei preti.\nDal VII secolo non si hanno pi\u00f9 notizie di Larino fino alla bolla di papa Marino II del 943, dove la citt\u00e0 appare tra i possedimenti della sede beneventana. In questo periodo la Chiesa di Larino \u00e8 governata da un presbitero, come documentano alcuni diplomi dei principi Landolfo II e Pandolfo I del 952. Con la bolla del 26 maggio 969 papa Giovanni XIII concesse a Landolfo I di Benevento il titolo di arcivescovo, l'uso del pallio e la facolt\u00e0 di consacrare i suoi vescovi suffraganei, tra cui anche quello di Larino.\nAd eccezione della discussa figura del vescovo Attone (o Azzone), menzionato nella Cronaca di Leone Ostiense al 960 circa, i primi vescovi attribuibili con certezza a Larino appaiono solo nella seconda met\u00e0 dell'XI secolo: Giovanni II partecip\u00f2 al sinodo provinciale indetto dal metropolita Udalrico di Benevento nel 1061; Guglielmo partecip\u00f2 nel 1071 alla consacrazione della basilica di Montecassino e nel 1089 al terzo concilio di Melfi; un vescovo Ruggero di Larino fu testimone, sul finire dell'XI secolo, dei miracoli avvenuti a Benevento per il passaggio delle reliquie di san Nicola. Tra i vescovi del XII secolo si ricordano Giovanni III, che sottoscrisse un diploma del conte Roberto del 1100, Teodaldo, commemorato nel sinodo di Larino indetto nel 1166 dal successore Pietro, a sua volta noto per aver partecipato al concilio lateranense del 1179.\nLa diocesi vide il sorgere di numerosi monasteri, il pi\u00f9 importante dei quali il cenobio di Santa Maria sull'isola di San Nicola nelle Tremiti. Si ricordano ancora il monastero cassinense di Santa Maria \"in loco Aurole\" (Ururi), il monastero di Sant'Elena in Pantasia, fondato nel 976, il monastero di Sant'Eustachio in Pantasia e il monastero di Santa Maria de Melanico.\nNel 1288 circa il vescovo Perrone (Petronio) fu sospeso dalle sue funzioni episcopali e la sede data in amministrazione a diversi vescovi: Saba, vescovo di Mileto; Giacomo, vescovo di Malta; Giovanni e Adinolfo, arcivescovi di Benevento; Angelo, gi\u00e0 vescovo di Fiesole; ed infine Pasquale, gi\u00e0 vescovo di Cassano, che alla morte di Perrone, fu nominato vescovo di Larino.\nIl vescovo, spagnolo d'origine, Fernando de Mudana (1539-1551) ebbe un figlio, Antonio, prima di intraprendere la carriera ecclesiastica; Antonio fu nominato dal padre vicario generale della diocesi ed amministratore della stessa quando il vescovo era assente.\nIl vescovo Belisario Balduino (1555-1591) partecip\u00f2 al concilio di Trento; al suo ritorn\u00f2 fece la visita pastorale della sua diocesi e nel gennaio 1564 apr\u00ec il seminario diocesano, il primo istituito nel mondo cattolico dopo la decisione tridentina. Grande figura di vescovo larinese fu Giovanni Tommaso Eustachio (1612-1616), uomo di cultura e di scienza, autore di opere teologiche, ascetiche e disciplinari; ristabil\u00ec il seminario, che aveva sofferto negli anni precedenti; visit\u00f2 pi\u00f9 volte la diocesi e convoc\u00f2 un sinodo diocesano nel 1615. Al vescovo Persio Caracci (1631-1656) si deve la ricostruzione del seminario e del palazzo episcopale; convoc\u00f2 per ben sette volte il sinodo diocesano; ristruttur\u00f2 il sacello di san Pardo nella cattedrale. Il vescovo Carlo Maria Pianetti (1706-1725) fece dipingere nel palazzo vescovile le effigi dei vescovi suoi predecessori e ricostru\u00ec la cattedrale. Tra i vescovi larinesi non si pu\u00f2 dimenticare Giovanni Andrea Tria (1726-1741), storico e teologo, autore delle \"Memorie storiche, civili ed ecclesiastiche della citt\u00e0 e diocesi di Larino\", pubblicate a Roma nel 1744.\nNel 1938 le isole Tremiti furono scorporate dalla diocesi di Larino ed annesse all'arcidiocesi di Manfredonia. Nel 1985 i comuni di Serracapriola e di Chieuti, in provincia di Foggia, passarono alla diocesi di San Severo.\nAl momento dell'unione con Termoli, la diocesi di Larino comprendeva i comuni di Bonefro, Campomarino, Casacalenda, Colletorto, Larino, Montelongo, Montorio nei Frentani, Morrone del Sannio, Portocannone, Provvidenti, Ripabottoni, Rotello, San Giuliano di Puglia, San Martino in Pensilis, Santa Croce di Magliano e Ururi.\nTermoli.\nIncerte sono le origini della diocesi di Termoli, la cui comunit\u00e0 cristiana appare dipendente dalla Chiesa di Benevento nella bolla con cui papa Agapito II nel 946/947 scomunicava il vescovo Benedetto, che aveva usurpato la sede di Termoli e i diritti dei vescovi di Benevento.\nCon la bolla del 26 maggio 969 papa Giovanni XIII concesse a Landolfo I di Benevento il titolo di arcivescovo, l'uso del pallio e la facolt\u00e0 di consacrare i suoi vescovi suffraganei. Nella bolla del 6 dicembre 983 con cui papa Giovanni XIV confermava le disposizioni del predecessore, furono aggiunti altri vescovi suffraganei, oltre a quelli menzionati nel 969, tra cui anche Termoli. In un altro documento pontificio del 1014 Termoli \u00e8 esplicitamente menzionata come diocesi suffraganea di Benevento.\nIncerta \u00e8 pure la cronotassi dei vescovi termolesi. La tradizione stabilisce come primo vescovo noto Sicone (o Scio), che avrebbe sottoscritto il diploma pontificio del 969, nel quale tuttavia quello di Termoli non appare tra i vescovi suffraganei di Benevento. I primi vescovi storicamente certi appaiono solo verso la met\u00e0 dell'XI secolo: Amando, documentato in una carta del 1051; e Niccol\u00f2, che prese parte alla consacrazione della chiesa abbaziale di Montecassino nel 1071.\nTra i vescovi di Termoli si ricorda in particolare Federico Mezio (1602-1612), versato nelle lingue antiche, delle cui conoscenze si serv\u00ec Cesare Baronio nella stesura dei suoi \"Annales Ecclesiastici\".\nIl 27 giugno 1818, in seguito al concordato tra Santa Sede e Regno delle Due Sicilie, la diocesi di Termoli si ampli\u00f2, incorporando il territorio della soppressa diocesi di Guardialfiera in forza della bolla \"De utiliori\" di papa Pio VII.\nIl 25 marzo 1947, con la lettera apostolica \"Grave ac sollemne\", papa Pio XII proclam\u00f2 San Timoteo patrono principale della diocesi, assieme a San Pardo.\nAl momento dell'unione con Larino, la diocesi di Termoli comprendeva i comuni di Acquaviva Collecroce, Castelbottaccio, Castelmauro, Civitacampomarano, Guardialfiera, Guglionesi, Lucito, Lupara, Mafalda, Montecilfone, Montemitro, Montenero di Bisaccia, Palata, Petacciato, San Felice del Molise, San Giacomo degli Schiavoni, Tavenna e Termoli.\nTermoli-Larino.\nDal 1924 al 1960 le diocesi di Termoli e di Larino furono unite \"in persona episcopi\" con il vescovo Oddo Bernacchia. L'unione fu ripresa il 12 giugno 1970 con la nomina per entrambe le diocesi di Pietro Santoro (1970-1979) e poi di Cosmo Francesco Ruppi (1980-1986).\nII 21 agosto 1976 in forza della bolla \"Ad apicem sacerdotalis\" di papa Paolo VI le diocesi di Termoli e di Larino entrarono a far parte della nuova provincia ecclesiastica dell'arcidiocesi di Boiano-Campobasso.\nIl 30 settembre 1986 con il decreto \"Instantibus votis\" della Congregazione per i Vescovi le diocesi di Termoli e di Larino sono state unite \"plena unione\" e la diocesi risultante ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 109.132 persone contava 108.760 battezzati, corrispondenti al 99,7% del totale."}
{"id": "481121", "revid": "4711", "url": "https://it.wikipedia.org/wiki?curid=481121", "title": "Campionati europei di calcio 1988", "text": ""}
{"id": "481122", "revid": "4711", "url": "https://it.wikipedia.org/wiki?curid=481122", "title": "Campionati europei di calcio 1992", "text": ""}
{"id": "481124", "revid": "599013", "url": "https://it.wikipedia.org/wiki?curid=481124", "title": "Caratteristica", "text": ""}
{"id": "481127", "revid": "207192", "url": "https://it.wikipedia.org/wiki?curid=481127", "title": "Mondiali di calcio 1954", "text": ""}
{"id": "481128", "revid": "1565034", "url": "https://it.wikipedia.org/wiki?curid=481128", "title": "Diocesi di Isernia-Venafro", "text": "La diocesi di Isernia-Venafro (in latino: \"Dioecesis Aeserniensis-Venafrensis\") \u00e8 una sede della Chiesa cattolica in Italia suffraganea dell'arcidiocesi di Campobasso-Boiano appartenente alla regione ecclesiastica Abruzzo-Molise. Nel 2019 contava 62.800 battezzati su 63.800 abitanti. \u00c8 retta dal vescovo Camillo Cibotti.\nPatroni e santi diocesani.\nPatroni della diocesi sono i santi Nicandro, Marciano e Daria, martiri nel 303 a Venafro sotto l'imperatore Diocleziano. La memoria liturgica ricorre il 17 giugno con il grado di solennit\u00e0 nelle citt\u00e0 di Venafro ed Isernia e di festa nell'intera diocesi; la citt\u00e0 di Venafro estende i festeggiamenti dal 16 al 18 giugno.\nIl calendario liturgico proprio della diocesi, approvato il 30 agosto 2004, ricorda le seguenti ricorrenze liturgiche:\nTerritorio.\nLa diocesi comprende 32 comuni tra il Molise e la Campania. Di questi:\nSede vescovile \u00e8 la citt\u00e0 di Isernia, dove si trova la cattedrale di San Pietro apostolo. A Venafro sorge la concattedrale di Santa Maria Assunta.Altri importanti luoghi di culto della diocesi sono:\nIl territorio si estende su 740 km\u00b2 ed \u00e8 suddiviso in 48 parrocchie, raggruppate in sei foranie: Isernia, Venafro, Capriati a Volturno, Carpinone, Forania del Volturno e Pozzilli.\nStoria.\nL'odierna diocesi nasce nel 1986 dalla piena unione di due antiche sedi episcopali, Isernia e Venafro.\nVenafro.\nLe prime notizie della diocesi di Venafro risalgono alla fine del V secolo con la menzione del vescovo Costanzo (o Costantino) presente al sinodo romano indetto da papa Simmaco nel 499; lo stesso vescovo fu destinatario di una lettera non datata di papa Gelasio I (492-496). Inoltre al sinodo indetto da Gelasio nel 495 presero parte un Costanzo e un Costantino senza indicazione delle rispettive sedi di appartenenza; uno dei due potrebbe essere il vescovo di Venafro. Dalle lettere di Gregorio Magno (circa 591-595) sappiamo che alla fine del VI secolo la diocesi di Venafro era vacante; poco dopo la diocesi scomparve per le distruzioni operate dai Longobardi.\nNon si hanno pi\u00f9 notizie sulla diocesi di Venafro fino all'XI secolo. Nel 1032 l'arcivescovo di Capua, Atenolfo II, consacr\u00f2 Gerardo per le sedi unite di Venafro, Isernia e Bovino; da questo momento Venafro, suffraganea di Capua, rest\u00f2 unita \"aeque principaliter\" a Isernia fino al 1207 quando papa Innocenzo III, per porre fine ai dissidi fra i capitoli dei canonici delle due cattedrali, stabil\u00ec la separazione delle due diocesi, decisione confermata dai successivi pontefici Onorio III (1224) e Gregorio IX (1230).\nNon si conosce esattamente il nome del primo vescovo di Venafro dopo la separazione delle sedi. Norbert Kamp documenta l'esistenza di alcuni vescovi anonimi di Venafro nel 1215, nel 1218 e nel 1223/24. Il primo nome di vescovo venafrano \u00e8 quello di Riccardo, documentato dal 1228 al 1239, seguito da Rinaldo, eletto nel febbraio 1252 ed ancora in carica nel mese di giugno del 1286.\nIn epoca normanna si svilupparono in diocesi monasteri e cenobi benedettini; tra questi si ricordano \u00abSanta Croce \"iuxta muros Venafri\", San Benedetto \"de Benafro\", San Benedetto Piccolo (\"Piczolu, Pizuli, S. Venditto, S. Benedicti minoris\"), Santa Cristina, Santi Maria e Benedetto, San Nazario \"de Rocca de Piperoczu\" (Roccapipirozzi), San Pietro di Sesto Campano.\u00bb\nTra i vescovi di Venafro si possono ricordare: i cardinali Girolamo Grimaldi (1528-1536) e Ladislao d'Aquino (1581-1621); Andrea Matteo Acquaviva d'Aragona, che apr\u00ec il primo seminario diocesano nel 1568; Vincenzo Martinelli (1632-1635), che per primo indisse un sinodo diocesano (1634); Ludovico Ciogni (1670-1690), esperto di giurisprudenza, che fu governatore di diverse citt\u00e0 dello Stato Pontificio; Mattia Joccia, che fece costruire e inaugur\u00f2 un nuovo seminario nel 1728.\nCon la bolla \"De utiliori\" del 27 giugno 1818 papa Pio VII soppresse la diocesi e ne incorpor\u00f2 il territorio in quello della diocesi di Isernia. Al momento della soppressione la diocesi venafrana comprendeva i territori dei comuni di Venafro, Sesto Campano, Pozzilli, Capriati a Volturno, Ciorlano, Montaquila, Filignano, Acquafondata, Viticuso, Conca Casale, Gallo Matese, Fontegreca e Mastrati di Pratella.\nIsernia.\nIncerta \u00e8 l'origine della diocesi di Isernia. Dati monumentali quali i resti di una basilica paleocristiana e un'iscrizione sepolcrale provano la presenza a Isernia di una comunit\u00e0 cristiana ricca e strutturata gi\u00e0 in epoca antica. Tuttavia problematica \u00e8 la serie dei vescovi di Isernia riportata da Ferdinando Ughelli nella sua \"Italia sacra\", che apparterrebbero in realt\u00e0 ad altre diocesi. Anche l'attribuzione a Isernia di Marco, \"episcopus ecclesiae Samninae\", che prese parte al concilio simmachiano del 502, \u00e8 dubbia e non ammessa da tutti gli autori.\nIn epoca altomedievale altri vescovi sono attribuiti a Isernia, ma con il beneficio del dubbio. Un vescovo Bonifacio \u00e8 assegnato da Ughelli all'anno 758, ma senza alcuna indicazione documentaria a sostegno; Cappelletti lo ammette nella cronotassi di Isernia, mentre Gams lo esclude. Secondo il \"Chronicon Casinense\", nell'847 un anonimo vescovo di Isernia per\u00ec durante un disastroso terremoto che rase al suolo la citt\u00e0. Un altro anonimo vescovo appare in un diploma dell'854, che Ughelli attribuisce tuttavia al 639. Segue Odelgario, \"episcopus Eserniatensis\", che avrebbe preso parte ad un concilio a Ravenna nell'877, e poi Lando nel 946 e Arderico, documentato dal 964 al 975. Tutti questi vescovi sono esclusi da Kehr, il quale riferisce che il primo vescovo certo di Isernia \u00e8 un anonimo citato in un diploma del 943.\nNotizie pi\u00f9 sicure sulla diocesi di Isernia si hanno a partire dall'XI secolo. Nel 1032 il metropolita di Capua Atenolfo II consacr\u00f2 Gerardo vescovo di Isernia, sede episcopale da tanto tempo priva del suo pastore, come si evince dal privilegio concesso dal metropolita al vescovo isernino; lo stesso documento delimita la diocesi ai tre territori di Isernia, Venafro e Boiano e attesta l'appartenenza della diocesi di Isernia alla provincia ecclesiastica di Capua.\nSecondo il \"Chronicon Casinense\", durante il suo pontificato papa Niccol\u00f2 II (1059-1061) consacr\u00f2 vescovo di Isernia e Venafro il monaco Pietro da Ravenna. Le due diocesi risultano essere ancora unite anche nella bolla concessa da papa Alessandro III al vescovo Rainaldo nel 1172. Pur unite, le due diocesi conservavano ciascuna la propria cattedrale e il proprio capitolo di canonici, che spesso, nel corso del XII secolo, entrarono in conflitto in occasione delle nomine dei vescovi. Per porre fine ai dissidi nel 1207 papa Innocenzo III stabil\u00ec la separazione delle due diocesi, decisione confermata dai successivi pontefici Onorio III (1224) e Gregorio IX (1230).\nIn epoca longobarda e normanna si svilupparono in diocesi monasteri e cenobi benedettini; tra questi si ricorda in particolare l'abbazia di San Vincenzo al Volturno, fondata nell'VIII secolo, ma anche \u00abl'abbazia femminile di Santa Maria delle Monache e quella di San Vito della Valle, l'abbazia di Sant'Agapito in Valle, San Marco e San Martino a Carpinone, Santa Croce a Pesche, San Benedetto a Monteroduni, Santa Maria in Altissimis a Fornelli, Santi Giovanni e Paolo a Pizzone, San Benedetto a Roccasicura, San Pietro de Itria a Scapoli, San Benedetto a Sessano del Molise\u00bb. Seguirono poi le fondazioni dei monaci celestini e dei francescani; la tradizione attribuisce allo stesso san Francesco di Assisi la fondazione del convento di Santo Stefano a Isernia.\nPer tre volte, nell'847, nel 1349 e nel 1456, la citt\u00e0 di Isernia, la sua cattedrale ed altri edifici religiosi furono rasi al suolo da terremoti; in occasione del terremoto del 1456, il vescovo Giacomo de Monte Aquila fu estratto vivo dopo tre giorni dalle macerie della cattedrale.\nTra i vescovi di Isernia si ricordano: Cristoforo Maroni (1387-1389), che divenne cardinale con il titolo di San Ciriaco alle Terme; Massimo Bruni Corvino (1510-1522), che fu legato pontificio nella repubblica di Venezia e nel regno di Napoli; Paolo della Corte (1600-1606), che dopo aver lasciato la diocesi divenne governatore di Benevento, di Spoleto e infine vicario del papa a Roma; Giovanni Saverio De Leoni, che istitu\u00ec il seminario diocesano nel 1728.\nNel 1805 un altro violento terremoto distrusse la cattedrale, che fu restaurata e riaperta al culto dal vescovo Gennaro Saladino nel 1852.\nNel 1818, prima che la diocesi di Venafro venisse soppressa ed il suo territorio incorporato in quello di Isernia, la diocesi isernina comprendeva gli abitati di Isernia, Miranda, Pesche, Carpinone, Castelpizzuto, Forl\u00ec del Sannio, Longano, Macchia d'Isernia, Monteroduni, Sessano del Molise, Pettoranello del Molise, Roccasicura, Sant'Agapito.\nIsernia-Venafro.\nIl 18 giugno 1852 papa Pio IX, in forza della bolla \"Sollecitudinem animarum\", restaur\u00f2 la diocesi di Venafro, con il medesimo territorio che aveva nel 1818, unendola \"aeque principaliter\" alla diocesi di Isernia. Entrambe le citt\u00e0 mantennero le proprie cattedrali con i relativi vescovati e seminari. Il vescovo risiedeva equamente in entrambe le citt\u00e0. Successivamente la sede vescovile unica fu collocata ad Isernia, mentre il seminario rimase solo a Venafro.\nIl 21 agosto 1976 con la bolla \"Ad apicem sacerdotalis\" di papa Paolo VI, le diocesi di Isernia e di Venafro furono sottratte alla metropolia di Capua ed entrarono a far parte della nuova provincia ecclesiastica dell'arcidiocesi di Boiano-Campobasso.\nIl 21 marzo 1977 le diocesi unite di Isernia e Venafro acquisirono dall'abbazia territoriale di Montecassino le parrocchie dei comuni di Acquaviva d'Isernia, Castel San Vincenzo, Cerro al Volturno, Colli a Volturno, Fornelli, Pizzone, Rocchetta a Volturno e Scapoli, e le parrocchie in localit\u00e0 Santa Maria Uliveto (comune di Pozzilli) e in localit\u00e0 Cerasuolo (comune di Filignano); contestualmente le parrocchie dei comuni di Acquafondata e Viticuso, che in passato erano appartenute alla diocesi di Venafro, furono cedute a Montecassino.\nIl 30 settembre 1986 con il decreto \"Instantibus votis\" della Congregazione per i Vescovi Isernia e Venafro sono state unite \"plena unione\" e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 63.800 persone contava 62.800 battezzati, corrispondenti al 98,4% del totale."}
{"id": "481135", "revid": "92723", "url": "https://it.wikipedia.org/wiki?curid=481135", "title": "Arcidiocesi di Campobasso-Boiano", "text": "Larcidiocesi di Campobasso-Boiano () \u00e8 una sede metropolitana della Chiesa cattolica in Italia appartenente alla regione ecclesiastica Abruzzo-Molise. Nel 2019 contava 120.320 battezzati su 125.810 abitanti. \u00c8 retta dall'arcivescovo Giancarlo Maria Bregantini, C.S.S.\nPatrono dell'arcidiocesi \u00e8 san Bartolomeo apostolo, titolare della concattedrale di Boiano, che si festeggia il 24 agosto.\nTerritorio.\nL'arcidiocesi comprende 44 comuni molisani:\nSede arcivescovile \u00e8 la citt\u00e0 di Campobasso, dove sorge la cattedrale della Santissima Trinit\u00e0. A Boiano, un tempo sede vescovile, si trova la concattedrale di San Bartolomeo. A Castelpetroso invece, ha sede il pi\u00f9 importante santuario molisano, quello dell'Addolorata.\nIl territorio si estende su 1.120\u00a0km\u00b2 ed \u00e8 suddiviso in 69 parrocchie, raggruppate in cinque foranie: Campobasso, Boiano-Castelpetroso, Matrice, Riccia e Sepino.\nStoria.\nSecondo Ferdinando Ughelli, il primo vescovo di Boiano fu Lorenzo, che intervenne ai sinodi romani indetti da papa Simmaco e attribuiti agli anni 501 e 502; questo Lorenzo potrebbe essere identificato con due vescovi omonimi, indicati senza la loro sede di appartenenza, il primo che prese parte al concilio celebrato da papa Gelasio I nel 495, il secondo che fu destinatario di una lettera del medesimo pontefice (492-496), assieme ai vescovi Costanzo di Venafro e Siracusio di sede ignota.\nNon si hanno altre notizie in antichit\u00e0 della diocesi di Boiano fino all'XI secolo. Nella bolla rilasciata al vescovo Gerardo di Isernia dal metropolita Atenolfo II di Capua nel 1047, il territorio e le chiese di Boiano appaiono sottomesse al vescovo isernino. Tuttavia nel privilegio di papa Stefano IX del gennaio 1058, Boiano risulta essere una delle suffraganee dell'arcidiocesi di Benevento. La prima menzione di un vescovo di Boiano in questo periodo \u00e8 quella di un anonimo prelato che prese parte al sinodo provinciale indetto dal metropolita Udalrico di Benevento nel 1061; non \u00e8 da escludere che questi possa corrispondere al vescovo Alberto, documentato dal 1068 al 1089.\nAll'epoca del vescovo Alberto si deve anche la costruzione della cattedrale bojanese di San Bartolomeo, edificata grazie alla liberalit\u00e0 e alla munificenza del conte normanno Rodolfo di Moulins; gravemente danneggiata da un terremoto, venne ricostruita e consacrata dal vescovo Poliziano nel maggio del 1215, e ancora restaurata nel XV secolo da Silvio Pandoni.\nRisale all'XI secolo anche l'espansione monastica benedettina nel territorio di Boiano. Si possono ricordare \u00abi monasteri di Santa Giusta a Baranello, Sant'Apollinare a Boiano, Sant'Eustachio della Vipera a Gambatesa, Santa Maria Decorata a Gildone, Santa Maria di Faifoli a Montagano, Santa Maria de Casale plano a Pietracatella, Sant'Eustachio a Riccia, San Nicola di Monte Matese a San Massimo, Santa Croce e Santa Maria a Sepino, Santa Maria de Monte Viride a Vinchiaturo.\u00bb\nTra i vescovi di Boiano degni di nota, si ricorda in particolare Pirro Franco (1549-1572), succeduto allo zio Valentino Franco, strenuo difensore dell'indipendenza e delle immunit\u00e0 ecclesiastiche, fino ad arrivare allo scontro con le autorit\u00e0 civili che chiesero, inutilmente, a Filippo I di Spagna l'allontanamento del prelato dal regno.\nDifficili e tardivi furono i tentativi dei vescovi boianesi di attuare in diocesi i decreti di riforma del concilio di Trento. Il primo sinodo diocesano di cui si ha conoscenza \u00e8 quello celebrato da Fulgenzio Gallucci nel 1630; un altro sinodo venne indetto dal vescovo Giovanni Riccanale (1684-1685), mentre si deve al suo successore Francesco Antonio Iannone (1685-1708) la fondazione del seminario diocesano. La relazione della visita ad limina del 1712 descrive dettagliatamente la situazione della diocesi ed in particolare quella delle citt\u00e0 di Boiano e di Campobasso, quest'ultima in forte ascesa dal punto di vista amministrativo e commerciale: a Boiano \u00aberano ventitr\u00e9 chiese aperte al culto, un convento con nove frati, cinque confraternite, cinque ecclesiastici dottori in legge e 1560 abitanti (lievitati a 1590 nel 1715, anno di una nuova relazione); nella seconda, ventisette le chiese aperte al culto, ottantasette sacerdoti, quattordici dottori in legge, per lo pi\u00f9 ecclesiastici, cinque maestri di scuola, sei medici, cinque notai e due mammare (levatrici), con 3179 abitanti (lievitati a 3533 nel 1715).\u00bb\nL'importanza sempre pi\u00f9 crescente di Campobasso si evince anche dal fatto che nel corso del Seicento diversi vescovi vi morirono e vi furono sepolti, e che nel 1738 il vescovo Domenico Antonio Manfredi (1738- 1746) fiss\u00f2 la sua residenza a Campobasso, dove furono traslate anche la cancelleria vescovile e l'archivio diocesano.\nIl 29 giugno 1927 in forza della bolla \"Ad rectum\" di papa Pio XI la cattedra, la residenza vescovile, il capitolo della cattedrale ed il seminario diocesano furono definitivamente traslati a Campobasso e la diocesi assunse il nome di diocesi di Boiano-Campobasso.\nL'11 febbraio 1973 la diocesi, gi\u00e0 suffraganea di Benevento, fu elevata al rango di arcidiocesi con la bolla \"Pontificalis Nostri\" di papa Paolo VI, immediatamente soggetta alla Santa Sede. Il 21 agosto 1976 fu ulteriormente elevata a sede metropolitana in forza della bolla \"Ad apicem sacerdotalis\" dello stesso papa Paolo VI, con la quale le furono assegnate le attuali suffraganee.\nIl 27 febbraio 1982, con decreto della Congregazione per i vescovi, ha mutato il proprio nome in quello attuale, conservando la denominazione dell'antica sede episcopale.\nIl 21 gennaio 1983, per effetto del decreto \"Ad uberius\" della medesima congregazione, 17 comuni molisani appartenenti all'arcidiocesi di Benevento furono annessi alla sede di Campobasso-Boiano: Macchia Valfortore, Matrice, San Giovanni in Galdo, Campolieto, Pietracatella, Gildone, Jelsi, Cercemaggiore, Campodipietra, Toro, Monacilioni, Sant'Elia a Pianisi, Gambatesa, Riccia, Tufara, Limosano e Sant'Angelo Limosano; nel contempo fu ceduto alla stessa arcidiocesi di Benevento il comune di Sassinoro.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 125.810 persone contava 120.320 battezzati, corrispondenti al 95,6% del totale."}
{"id": "481137", "revid": "174925", "url": "https://it.wikipedia.org/wiki?curid=481137", "title": "Diocesi di Avezzano", "text": "La diocesi di Avezzano o dei Marsi (in latino: \"Dioecesis Marsorum\") \u00e8 una sede della Chiesa cattolica in Italia suffraganea dell'arcidiocesi dell'Aquila e appartenente alla regione ecclesiastica Abruzzo-Molise. Nel 2020 contava 107.200 battezzati su 120.301 abitanti. \u00c8 retta dal vescovo Giovanni Massaro.\nPatrona della diocesi \u00e8 Santa Sabina.\nTerritorio.\nIl territorio della diocesi coincide quasi per intero con la regione storico-geografica della Marsica, nella zona sud-occidentale della provincia dell'Aquila. Comprende i comuni di Aielli, Avezzano, Bisegna, Capistrello (esclusa la frazione di Pescocanale), Cappadocia, Carsoli, Castellafiume, Celano, Cerchio, Collarmele, Collelongo, Gioia dei Marsi, Lecce nei Marsi, Luco dei Marsi, Magliano de' Marsi, Massa d'Albe, Opi, Oricola, Ortona dei Marsi, Ortucchio, Ovindoli, Pereto, Pescasseroli, Pescina, Rocca di Botte, San Benedetto dei Marsi, Sante Marie, Scurcola Marsicana, Tagliacozzo, Trasacco, Villavallelonga e la frazione di Rovere (Rocca di Mezzo).\nSede vescovile \u00e8 la citt\u00e0 di Avezzano, dove si trova la cattedrale di San Bartolomeo, mentre a Pescina sorge la concattedrale della diocesi, la basilica di Santa Maria delle Grazie. Antica e prima cattedrale dei Marsi \u00e8 stata dall'XI al XVI secolo la chiesa di Santa Sabina di cui resta intatta solo la facciata frontale con il portale romanico-gotico a San Benedetto dei Marsi. A Trasacco si trova la basilica dedicata ai Santi Cesidio e Rufino. Cinque sono i santuari ufficiali diocesani: il santuario della Madonna dei Bisognosi tra Pereto e Rocca di Botte, il santuario della Madonna dell'Oriente a Tagliacozzo, il santuario della Madonna della Vittoria a Scurcola Marsicana, il santuario della Madonna di Pietraquaria sul monte Salviano e il santuario della Madonna del Silenzio in San Francesco ad Avezzano.\nIl territorio si estende su 1.700\u00a0km\u00b2 ed \u00e8 suddiviso in 100 parrocchie, raggruppate in 7 zone pastorali o foranie: Avezzano, Carsoli, Celano, Magliano de' Marsi, Pescina, Tagliacozzo e Trasacco.\nCattedrale.\nSono almeno quattro le chiese cattedrali dedicate all'apostolo Bartolomeo edificate nel corso dei secoli nella citt\u00e0 di Avezzano. Tutte hanno dovuto fare i conti con i frequenti terremoti che hanno devastato la zona[1].\nUn'antica chiesa dedicata forse a Sant'Antonio abate e poi a San Bartolomeo fu edificata prima dell'anno mille. Quest'edificio ricevette dal re di Sicilia Guglielmo II (seconda met\u00e0 del XII secolo) il titolo di \"cappella reale\". Essa \u00e8 poi documentata nel XIII secolo in un atto notarile, che attesta il pagamento alla chiesa di vari tributi da parte della gente del luogo.\nIl primo edificio fu in parte distrutto da un terremoto nel 1349 per essere ricostruito ed ingrandito in forme architettoniche rinascimentali nel XVI secolo, ricevendo il titolo di collegiata nel 1572. Anche la chiesa cinquecentesca fu distrutta da un sisma avvenuto nel 1703. Ricostruita fu nuovamente ancora rasa al suolo dal terremoto del 1915. L'attuale chiesa cattedrale, ricostruita a partire dal 1930 venne consacrata nel 1942[2][3]. In stile neorinascimentale, presenta internamente tre navate divise da pilastri.\nStoria.\nSecondo la tradizione, il primo evangelizzatore e vescovo dei Marsi \u00e8 stato nel I secolo san Marco il galileo, discepolo di san Pietro e poi vescovo di Atina; un altro dei vescovi dei primi secoli di cui \u00e8 stata tramandata memoria \u00e8 stato san Rufino, poi vescovo di Assisi, che fu attivo nell'evangelizzazione della regione insieme al figlio Cesidio. Dopo Marco e Rufino la tradizione menziona i vescovi Eutichio, Elpidio e Vaticano: di tutti questi presunti vescovi, dei primi cinque secoli dell'era cristiana, non ci sono prove inconfutabili che siano stati vescovi marsicani.\nLa prima menzione storicamente attendibile di un \"episcopus Marsicanus\" risale alla met\u00e0 del VI secolo con il vescovo Giovanni, documentato in due occasioni: la sua firma appare in una sentenza di papa Vigilio contro Teodoro di Cesarea; inoltre fu presente a Costantinopoli con lo stesso papa durante il secondo concilio ecumenico e la sua firma si trova in calce ad uno dei decreti contro i Tre Capitoli.\nAll'inizio del VII secolo un prete nativo della Marsica fu eletto al soglio pontificio con il nome di papa Bonifacio IV.\nDurante l'epoca del vescovo Rottario (seconda met\u00e0 del X secolo) si ha la conferma che la sede della diocesi marsicana era la citt\u00e0 di Marsia, \"Civitas marsicana\" costruita in posizione attigua al decaduto foro italico di Marruvium (presso la contemporanea San Benedetto dei Marsi), antico capoluogo della Marsica. A Rottario succedette Alberico dei conti dei Marsi, che a detta dello storico Di Pietro \"\u00abvisse per molto tempo non da pastore, ma da lupo\u00bb\": uomo di dubbia condotta morale, cerc\u00f2 di impossessarsi dell'abbazia di Montecassino, facendone accecare l'abate. Gli succedette il figlio Quinigi, imposto sulla sede marsicana dal padre.\nDurante l'episcopato di Pandolfo, nel 1048, a causa della rivalit\u00e0 fra i conti Berardi dei Marsi, uno di questi, Attone, si cre\u00f2 una propria diocesi con sede a Santa Maria in Cellis a Carsoli. Lo scisma dur\u00f2 fino al 1057, quando il sinodo romano di quell'anno riconobbe Pandolfo come unico vescovo dei Marsi; contestualmente Attone fu trasferito alla sede di Chieti e con la bolla \"In specula Sanctae\" del 9 dicembre papa Stefano IX tracci\u00f2 i nuovi confini della diocesi, che comprendevano anche la regione carseolana. A Pandolfo si deve la stesura di uno dei pi\u00f9 importanti documenti storici della chiesa marsicana, un \"Exsultet\", commissionato dal vescovo ai monaci di Montecassino.\nIl 25 febbraio 1115 san Berardo dei Marsi ottenne da papa Pasquale II, con la bolla \"Sicut iniuxta\", la definizione dei confini della diocesi e delle chiese soggette alla cattedrale, ponendo cos\u00ec fine ai diversi tentativi di autonomia ed esenzione delle chiese locali. I confini della diocesi furono confermati da papa Clemente III in una bolla indirizzata nel 1188 al vescovo Eliano.\nDurante il periodo dello scisma d'Occidente, la diocesi si divise in due fazioni, l'una a favore dei papi di Roma, l'altra partigiana dei papi di Avignone; furono vescovi di obbedienza romana Giacomo Romano, Gentile Maccafani e Filippo; di obbedienza avignonese furono invece i vescovi Pietro Albertini e Giuliano Tomasi.\nNel 1580, all'epoca del vescovo Matteo Colli, con la bolla \"In suprema dignitatis\" di papa Gregorio XIII, la cattedrale e la sede vescovile vennero trasferite a Pescina, nella chiesa di Santa Maria delle Grazie. Allo stesso vescovo si deve l'istituzione del seminario diocesano, del palazzo vescovile e la fine della ricostruzione della cattedrale. All'inizio del Seicento, il vescovo Bartolomeo Peretti consacr\u00f2 la cattedrale e indisse il secondo sinodo diocesano; il primo era stato celebrato da Giambattista Milanese al ritorno dal concilio di Trento.\nIl vescovo Diego Petra (1664-1680) pubblic\u00f2 postume le \"Historiae Marsorum libri tres\" dell'abate Muzio Febonio, prima opera di carattere storico sulle origini e i vescovi della diocesi dei Marsi.\nNel Settecento, il vescovo Benedetto Mattei (1760-1776), per il cattivo stato in cui si trovava il suo palazzo episcopale, trasfer\u00ec la propria sede da Pescina a Celano. Questo ridest\u00f2 antichi rancori, che avevano diviso il clero delle due citt\u00e0 nel corso del medioevo fino al termine del Cinquecento.\nIn seguito alla ricostruzione della zona dopo il grande terremoto del 1915 la sede provvisoria fu stabilita presso il palazzo Ducale di Tagliacozzo, mentre il 16 gennaio 1924 con la bolla \"Quo aptius\" di papa Pio XI la sede vescovile fu ufficialmente trasferita da Pescina ad Avezzano: la chiesa di San Bartolomeo divenne la nuova cattedrale diocesana, mentre alla precedente fu assegnato il titolo di concattedrale e nel 2016 quello di basilica. Il vescovo Pio Marcello Bagnoli ebbe larga parte nell'opera di ricostruzione materiale e morale della diocesi dopo il terremoto.\nLa diocesi, immediatamente soggetta alla Santa Sede fin dal Medioevo, il 15 agosto 1972 entr\u00f2 a far parte della nuova provincia ecclesiastica dell'arcidiocesi dell'Aquila, divenendone suffraganea.\nIl 30 settembre 1986 in forza del decreto \"Cum procedere\" della Congregazione per i Vescovi la diocesi ha assunto il nome attuale, pur mantenendo la denominazione latina di \"Dioecesis Marsorum\", diocesi dei Marsi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nDiversi sono gli autori marsicani che si sono cimentati nella stesura della cronotassi dei vescovi dei Marsi. Il primo fu nel Seicento l'abate Muzio Febonio, che pubblic\u00f2 in latino nel 1678 l'opera \"Historiae Marsorum libri tres\", con una sezione dedicata al \"Marsorum episcoporum catalogus\". Un secolo dopo, Pietro Antonio Corsignani, vescovo di Venosa e poi di Valva e Sulmona, tradusse in italiano e aggiorn\u00f2 l'opera del Febonio. Nell'Ottocento Andrea Di Pietro, canonico e teologo della cattedrale di Pescina, pubblic\u00f2 un catalogo dei vescovi marsicani con notizie estratte dagli autori precedenti e da un manoscritto, oggi perduto, dal titolo \"Serie dei vescovi manoscritte esistente nell'archivio capitolare dei Marsi\"; inoltre pot\u00e9 consultare i documenti dell'archivio diocesano prima che questi venisse danneggiato nel terremoto del 1915. Infine, all'inizio del Novecento Domenico Scipioni, professore e rettore del seminario, scrisse \"Epitome storica della diocesi dei Marsi e Catalogo biografico dei vescovi\", testo rimasto manoscritto e conservato oggi nell'archivio diocesano.\nStatistiche.\nLa diocesi nel 2020 su una popolazione di 120.301 persone contava 107.200 battezzati, corrispondenti all'89,1% del totale."}
{"id": "481139", "revid": "92723", "url": "https://it.wikipedia.org/wiki?curid=481139", "title": "Diocesi di Sulmona-Valva", "text": "La diocesi di Sulmona-Valva (in latino: \"Dioecesis Sulmonensis-Valvensis\") \u00e8 una sede della Chiesa cattolica in Italia suffraganea dell'arcidiocesi dell'Aquila appartenente alla regione ecclesiastica Abruzzo-Molise. Nel 2020 contava 83.000 battezzati su 85.000 abitanti. \u00c8 retta dal vescovo Michele Fusco.\nTerritorio.\nIl territorio diocesano comprende 49 comuni abruzzesi:\nSede vescovile \u00e8 la citt\u00e0 di Sulmona, dove si trova la cattedrale di San Panfilo; a Corfinio si trova la concattedrale di San Pelino. Nel centro storico di Pescocostanzo sorge la basilica minore di Santa Maria del Colle.\nIl territorio si estende su 1.815\u00a0km\u00b2 ed \u00e8 suddiviso in 76 parrocchie, raggruppate in 5 vicariati: Sulmona, Introdacqua, Castel di Sangro, Corfinio e Popoli.\nSantuari ed eremi.\nNel territorio diocesano sorgono diversi santuari ed eremi:\nStoria.\nLe citt\u00e0 di Sulmona e Valva (l'antica Corfinium, capitale dei popoli italici durante la guerra sociale, oggi Corfinio) risultano essere sedi vescovili almeno a partire dalla fine del V secolo. La tradizione attribuisce la fondazione della diocesi di Valva a san Feliciano, martire a Foligno nel 249. Due vescovi distinti, Geronzio di Valva e Palladio di Sulmona, sono menzionati sul finire del V secolo, il primo documentato nell'epistolario di papa Gelasio I (492-496), il secondo noto per la sua partecipazione al concilio romano indetto da papa Simmaco nel 499.\nSuccessivamente, per alcuni secoli, non si hanno pi\u00f9 notizie di queste due diocesi, a causa delle devastazioni operate dalle invasioni prima dei Goti e poi dei Longobardi, che port\u00f2 alla scomparsa di diverse sedi episcopali italiane. In questo contesto venne meno anche la diocesi di Ofena, il cui territorio pi\u00f9 tardi si trover\u00e0 inglobato in quello della diocesi di Valva.\nA partire dal VII secolo le due diocesi si trovano unite, con un unico vescovo a reggere entrambe le sedi. Questa unione fu sancita ufficialmente da bolla di papa Leone IX al vescovo Domenico, che fu riconosciuto titolare sia della sede di San Pelino (Valva) che di quella di San Panfilo (Sulmona). Con la stessa bolla il pontefice determin\u00f2 i confini delle due diocesi, che d'ora in avanti dovevano avere un solo vescovo, eletto dai due capitoli.\nQuesta decisione tuttavia fu causa di una lunga diatriba fra i capitoli delle due cattedrali, che pretendevano ognuno di avere il diritto esclusivo di elezione del vescovo. Questo conflitto trov\u00f2 il suo apice nel 1229, quando i sulmonesi attaccarono \"manu militari\" Corfinio distruggendo l'episcopio e il castello, sottraendo le reliquie di San Pelino e catturando il vescovo Nicola, trascinato con la forza a Sulmona. Un trattato di pace fu siglato nel 1238, con la stipulazione di un accordo fra i due capitoli.\nUn altro \"casus belli\" coinvolse la diocesi di Valva e quella dell'Aquila, che pretendeva di avere giurisdizione su diversi castelli, che dipendevano dal punto di vista ecclesiastico dalla diocesi valvense, ma che dal punto di vista amministrativo civile dipendevano dalla citt\u00e0 aquilana. La controversia, che ebbe anche momenti drammatici, fu vinta dalla diocesi aquilana, che nel 1426 annett\u00e9 al proprio territorio diciotto centri, tra cui Collepietro, Bominaco, Navelli e Civitaretenga.\nNella prima met\u00e0 del XVII secolo si riaccese l'antica disputa tra Valva e Sulmona; la causa fu portata a Roma prima davanti alla Congregazione del concilio e poi alla Sacra Rota che nel 1628 si decise a favore di Sulmona, istituendo la doppia denominazione di \"diocesi di Valva e Sulmona\".\nLe tensioni fra i due capitoli fu una delle cause per cui furono celebrati pochi sinodi per l'attuazione dei decreti riformatori del concilio di Trento; infatti la scelta di una sede per la celebrazione del sinodo portava inevitabilmente alla reazione dell'altra sede episcopale che era stata esclusa. Si conoscono solo sei sinodi diocesani celebrati nel 1572, 1590, 1603, 1620, 1629 e 1715 e per trovarne uno celebrato in epoca moderna bisogna arrivare al 1929, con il sinodo celebrato dal vescovo Nicola Jezzoni.\nAgli inizi dell'Ottocento la diocesi visse un periodo assai lungo di sede vacante, dal 1799 al 1818, e la diocesi rischi\u00f2 di venir soppressa. Svanita questa possibilit\u00e0, la diocesi vide ampliato il proprio territorio con l'annessione nel 1818 di alcuni feudi che dipendevano dalla soppressa abbazia celestina di Santo Spirito al Morrone, tra cui Pratola e San Benedetto in Perillis.\nNel 1824 fu aperto a Sulmona il seminario diocesano ad opera del vescovo Felice Tiberi, che and\u00f2 a sostituire quello che era stato fondato a Pentima (oggi Corfinio) nel XVIII secolo, ma che funzion\u00f2 per pochi anni.\nDopo il concilio Vaticano II, con la bolla \"Cum cognitum\" del 15 agosto 1972, papa Paolo VI dispose che le diocesi di Valva e Sulmona, fino a quel momento immediatamente soggette alla Santa Sede, fossero suffraganee dell'arcidiocesi dell'Aquila, contestualmente elevata al rango di sede metropolitana.\nNel 1977 la diocesi di Sulmona ampli\u00f2 il proprio territorio con l'annessione dei comuni di Pescocostanzo, Ateleta, Barrea, Villetta Barrea e Civitella Alfedena, le cui parrocchie erano sotto la giurisdizione dell'abbazia territoriale di Montecassino; e dei comuni di Alfedena e di Castel di Sangro dalla diocesi di Trivento. Il territorio della diocesi di Valva rimase invece immutato e comprendeva i comuni nella parte settentrionale dell'odierna diocesi fino a Cocullo, Prezza e Pratola Peligna, che costituivano il limite meridionale della diocesi valvense.\nCon il decreto \"Instantibus votis\" del 30 settembre 1986 la Congregazione per i Vescovi stabil\u00ec la \"plena unione\" delle diocesi di Valva e Sulmona nella nuova circoscrizione ecclesiastica di Sulmona-Valva.\nIl 4 luglio 2010 la diocesi ha ospitato papa Benedetto XVI, in visita pastorale a Sulmona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 85.000 persone contava 83.000 battezzati, corrispondenti al 97,6% del totale."}
{"id": "481140", "revid": "4239", "url": "https://it.wikipedia.org/wiki?curid=481140", "title": "Peripoli Oxford", "text": "Il Peripoli Oxford \u00e8 un ciclomotore prodotto negli anni ottanta e novanta dall'azienda Moto Peripoli di Montecchio Maggiore.\nIl motorino.\nL'Oxford \u00e8 stato forse il motorino che meglio ha rappresentato il segmento dei tuboni che tra gli altri comprendeva il Malaguti Fifty, il Motron, e l'OMC R4. Infatti, il suo telaio, che inglobava un serbatoio da 3.5 litri, \u00e8 \"nudo\", senza alcuna plastica aggiuntiva e la sua forma \u00e8 particolarmente sportiva.\nIl motore \u00e8 un Franco Morini con cambio a 3 o 4 marce e i freni sono a tamburo. Sono esistite diverse modifiche per questo motore, e c'era anche chi sostituiva l'intero blocco originale con un Minarelli a 6 marce chiamato P6.\nCulturalmente, pu\u00f2 essere considerato a tutti gli effetti un'espressione di quell'edonismo reaganiano che anche in Italia andava diffondendosi in quel decennio. Infatti, nell'Oxford il piacere di guida \u00e8 la priorit\u00e0 e gli oxfordisti considerano il proprio tubone ben pi\u00f9 di un normale mezzo di trasporto. Anche l'estetica diveniva quindi fondamentale, fu infatti uno dei primi ciclomotori dotato gi\u00e0 di serie di determinati particolari estetici a quel tempo curati solo da moto di grossa cilindrata. I cerchi in lega, la Sella Yankee e le colorazioni sportive rendevano l'Oxford particolarmente accattivante, mentre il robusto telaio le forcelle, gli ammortizzatori, gli pneumatici ed il motore a 4 rapporti erano tutti elementi sovradimensionati, in grado di supportare sollecitazioni ben superiori di quelle che offriva all'uscita della fabbrica; da molti giovani ancora considerato uno dei pi\u00f9 bei cinquantini in circolazione.\nLa bicicletta.\nSulla scia dell'enorme successo del motorino, Peripoli mise in commercio una bicicletta la cui estetica ne ricalcava molto le fattezze.\nFaceva uso di un telaio di uguale forma a quello del motorino, seppur alleggerito e un po' pi\u00f9 squadrato, al quale erano attaccati dei pezzi di plastica che componevano una carenatura anch'essa molto simile.\nVi era pure una spiccata somiglianza pure per quanto riguarda i cerchi, pi\u00f9 piccoli, pi\u00f9 leggeri ma che, sempre come quelli del motorino, erano in acciaio, a tre razze doppie ed in tinta carrozzeria.\nI freni erano a tamburo nel modello normale e a disco in quello pi\u00f9 costoso.\nSul telaio era montato un cambio a cloche a tre rapporti e la fanaleria consisteva in un comodo faro a batteria anteriore con grata di protezione contro i sassi ed un catarifrangente posteriore.\nLe sospensioni a molla riprendevano esteticamente il look tipico delle sospensioni idrauliche, mediante un finto pistoncino in plastica montato alla base.\nLa bicicletta aveva il difetto di essere pesante, anche se molto comoda."}
{"id": "481145", "revid": "1300668", "url": "https://it.wikipedia.org/wiki?curid=481145", "title": "Radiobus", "text": "Radiobus \u00e8 un servizio offerto dall'Azienda Trasporti Milanesi, operativo dal 2000, inizialmente solo in alcune zone della citt\u00e0 e, in seguito, esteso alla quasi totalit\u00e0 del capoluogo lombardo, offrendo un servizio a met\u00e0 strada tra il normale trasporto pubblico e il servizio di taxi. Dopo un iniziale successo, i costi di gestione ne hanno imposto la rivisitazione, con conseguente abbandono del servizio per le aree centrali della citt\u00e0 e focalizzazione a favore dei quartieri di periferia, meno serviti dai mezzi pubblici ordinari, con il cosiddetto \"radiobus di quartiere\".\nIl servizio utilizza speciali autobus di piccole dimensioni da una ventina di posti, attrezzati per il trasporto dei diversamente abili, per assicurare gli spostamenti, durante la serata, dei viaggiatori che ne facciano richiesta: Tramite App ATM o numero di telefono (02.4803.4803) al quale ci si pu\u00f2 rivolgere per prenotare il passaggio del radiobus nelle vicinanze della propria abitazione: comunicando al centralino la fermata di partenza e quella di destinazione, lo speciale autobus passa a prendere i passeggeri alla partenza e li accompagna direttamente alla destinazione, senza dover effettuare trasbordi che sarebbero necessari sulle linee autofilotranviarie o metropolitane dell'ATM.\nPer potere usufruire del servizio \u00e8 necessario, oltre al regolare biglietto valido su tutta la rete dei trasporti pubblici milanesi, di un supplemento acquistabile in vettura o presso le edicole.\nIl servizio del Radiobus si svolge a partire dalle ore 20 della sera fino alle 2 del mattino, per disincentivare l'utilizzo delle auto private e per supplire parzialmente alla mancanza di mezzi di trasporto pubblico fino a tarda notte.\nDal 2009 \u00e8 stato introdotto il radiobus di quartiere, che abbraccia i principali quartieri della citt\u00e0. Il radiobus di quartiere sostituisce le normali linee automobilistiche dalle 22 alle 2 e offre un servizio molto pi\u00f9 capillare all'interno dei quartieri.\nLa dismissione e l'attivazione del Radiobus di quartiere.\nIl servizio generale non \u00e8 pi\u00f9 attivo a causa dei costi eccessivi per il gestore e lo scarso numero di clienti che ne usufruiva (1,7 clienti ogni ora). Il servizio \u00e8 stato eliminato con un accordo tra ATM e Comune ed \u00e8 stato sostituito con il pi\u00f9 economico ed utilizzato Radiobus di quartiere.\nRadiobus di quartiere.\nDal marzo 2010 parte questa declinazione del servizio Radiobus, che offre un servizio di bus a chiamata all'interno di uno o pi\u00f9 quartieri predeterminati con capolinea in punti strategici del quartiere. Il Radiobus di quartiere percorre ad orari prestati il percorso della linea da cui eredita il numero sostando in alcune fermate definite \"fermate speciali\", ma tramite prenotazione telefonica (al numero 0248034803) o via App ATM sono possibili deviazioni dal percorso prestabilito sia per recuperare che per lasciare passeggeri.\nA differenza del Radiobus originale il Radiobus di quartiere non prevede alcun supplemento oltre il normale biglietto urbano.\nIl servizio \u00e8 attualmente operativo con le seguenti linee (dalle ore 22 alle 2):"}
{"id": "481146", "revid": "599013", "url": "https://it.wikipedia.org/wiki?curid=481146", "title": "Artur Boruc", "text": "\u00c8 soprannominato \"King Artur\", in relazione al leggendario re.\nCarriera.\nClub.\nGli inizi.\nInizia a giocare con la maglia del Pogo\u0144 Siedlce, squadra di Siedlce, la sua citt\u00e0 natale in Polonia. La stagione successiva viene ingaggiato dal Legia Varsavia, giocando inizialmente nella squadra delle riserve e venendo poi ceduto in prestito al Dolcan Z\u0105bki. Nel marzo 2002 fa il suo debutto con la prima squadra del Legia, imponendosi come titolare fisso durante la stagione 2002-2003. Nel giugno 2004 segna il suo unico gol con la maglia del Legia, trasformando un calcio di rigore in una partita casalinga contro il Widzew \u0141\u00f3d\u017a (6-0 il risultato finale) e festeggiando sventolando la bandierina del calcio d'angolo. Ha giocato nel Legia dal 2001 al 2005 scendendo in campo 69 volte.\nCeltic.\nIl 20 luglio 2005 passa al Celtic, in prestito per il primo anno, con cui ha firmato un contratto triennale successivamente rinnovato fino al 2011. Il 21 novembre 2006, in una partita di Champions League contro il Manchester United, ha permesso al Celtic di qualificarsi alla fase a eliminazione diretta parando un rigore a Louis Saha all'89'. Nello stesso anno diventa uno dei protagonisti dell'Old Firm: si fece il segno della croce sotto la curva degli avversari, ne usc\u00ec con un ammonimento giudiziario per aver provocato la folla. Il Celtic \u00e8 stato contrapposto allo Spartak Mosca nel terzo turno di qualificazione alla Champions League 2007-2008; la partita finisce ai calci di rigore e Boruc ne ha parati due, permettendo al Celtic di qualificarsi per il turno successivo. Il 20 ottobre 2008 viene nominato insieme ad altri 54 giocatori (di cui 5 portieri) per i FIFPro World XI Player Awards. Il 28 gennaio 2009 ha trasformato un rigore durante i calci di rigore nelle semifinali di Coppa di Lega contro il Dundee United. Il 12 dicembre 2009 disputa la sua 200\u00aa partita con la maglia del Celtic, nella vittoria per 3-2 contro il Motherwell. Il 4 maggio 2010 disputa la sua ultima partita con la maglia del Celtic nella vittoria per 2-1 contro gli storici rivali dei Rangers.\nIn un derby contro il mostr\u00f2 una maglia in onore del Papa Giovanni Paolo II; da quel momento, in Scozia, venne soprannominato \"portiere santo\".\nFiorentina.\nIl 14 luglio 2010 \u00e8 stato acquistato dalla Fiorentina per circa 1,2 milioni di euro firmando un contratto biennale. Inizia quindi la stagione da riserva e fa il suo esordio ufficiale da titolare il 26 ottobre in Coppa Italia nella vittoria contro l'Empoli (1-0). Poi, complice il grave infortunio al ginocchio di Frey, diventa il titolare della squadra viola. A partire dalla stagione 2011-2012, con la cessione del portiere francese al Genoa, Boruc \u00e8 subito titolare ed indossa la maglia numero 1. Il 30 giugno 2012, non venendo esercitata l'opzione di rinnovo, si svincola dalla Fiorentina.\nSouthampton.\nIl 22 settembre 2012 firma un contratto annuale con il Southampton. Il 28 ottobre 2012 sarebbe stato coinvolto in un incidente dopo il secondo gol del Tottenham Hotspur, quando ha risposto ad alcuni fischi provenienti da dietro di lui, prima applaudendo sarcasticamente i tifosi di casa, poi lanciando verso di loro una bottiglia d'acqua.\nBournemouth.\nIl 19 settembre 2014 viene ceduto in prestito per quattro mesi al Bournemouth, club militante in Football League Championship e attualmente in Premier League. Con il Bournemouth vince l'edizione 2014-2015 della Football League Championship, consegnando alla sua squadra la promozione in Premier League.\nIl ritorno al Legia.\nIl 1 agosto 2020 viene ufficializzato il suo passaggio al Legia Varsavia, dove aveva gi\u00e0 giocato in passato.\nNazionale.\nIl 28 aprile 2004 debutta con la maglia della contro l'. Fa parte della squadra polacca ai Mondiali 2006 ed agli Europei 2008, in entrambe le manifestazioni \u00e8 il portiere titolare. Non risulta fra i convocati agli Europei 2012, non disputando alcuna partita con la sua selezione fra il 2010 e il 2013, nonostante sia stato comunque regolarmente convocato col ruolo di secondo o terzo portiere.\nTorna in campo dopo 3 anni nell'amichevole vinta per 2-0 contro l'Irlanda del 6 febbraio 2013, dopo una lunga assenza dovuta anche all'affermarsi di portiere pi\u00f9 giovani come Szczesny e Fabianski.\nViene convocato per gli Europei 2016 in Francia, con il ruolo di terzo portiere non trovando spazio in nessuna delle gare della sua nazionale, che concluder\u00e0 la sua avventura ai quarti di finale perdendo contro il futuro campione Portogallo.\nLa sua ultima apparizione con la nazionale \u00e8 datata 10 novembre 2017, nell'amichevole terminata 0-0 contro l'Uruguay, dove il portiere indossa la fascia di capitano ed esce al 45\u00ba per far spazio a Fabianski. Ha collezionato 65 presenze totali.\nStatistiche.\nPresenze e reti nei club.\n\"Statistiche aggiornate al 29 agosto 2021.\""}
{"id": "481147", "revid": "1983214", "url": "https://it.wikipedia.org/wiki?curid=481147", "title": "Ant\u00f3nio de Abreu", "text": "Al servizio di Afonso de Albuquerque, governatore e vicer\u00e9 di Goa, nel 1511 prese parte alla conquista della Malacca e, nello stesso anno, insieme a Francisco Serrano part\u00ec con tre navi dalla penisola di Malacca alla ricerca di nuove terre. Tracci\u00f2 le coste di diverse isole della Sonda, misur\u00f2 le coste dell'isola di Giava e raggiunse l'oceano Pacifico occidentale.\nScopr\u00ec l'isola di Timor, l'isola Ambon, Seram (un tempo nota come Ceram), le isole Banda e Alor, tutte comprese nell'arcipelago delle Molucche."}
{"id": "481148", "revid": "121552892", "url": "https://it.wikipedia.org/wiki?curid=481148", "title": "Trans Europ Express", "text": "I Trans Europ Express, in sigla TEE, hanno costituito una rete di treni rapidi internazionali europei di lusso, nata nel 1957 da un'idea lanciata il 30 ottobre 1953 in una conferenza stampa da Franciscus Querien den Hollander, allora presidente e direttore delle Ferrovie Olandesi&lt;ref name=\"TEE2008/6-7\"&gt;.&lt;/ref&gt;. I TEE sono stati gradualmente eliminati nel corso degli anni 1980, fino alla soppressione dell'ultimo servizio il 1\u00ba giugno 1991.\nStoria.\nIl raggruppamento Trans Europ Express, con sigla TEE e sede all'Aia, fu fondato in occasione del trattato istitutivo della Comunit\u00e0 Economica Europea (Trattato di Roma del 25 marzo 1957) da sette amministrazioni ferroviarie:\nLo statuto prevedeva l'ammissione in qualsiasi momento di altre amministrazioni ferroviarie, previo consenso delle fondatrici, possibilit\u00e0 di cui si avvalsero in seguito le Ferrovie Spagnole (RENFE).\nCaratteristiche.\nIl servizio dei TEE segu\u00ec, inizialmente, questi principi, poi gradualmente abbandonati:\nTutte le relazioni TEE vennero gradualmente soppresse tra il 1974 e il 1991. I servizi TEE furono sostituiti dai treni EuroCity, che davano un servizio simile ma offrivano anche la seconda classe.\nIn Italia i treni TEE interni vennero chiamati \"Treni Bandiera\". Si effettuavano con carrozze Gran Comfort costruite appositamente.\nMateriale rotabile.\nQuando il raggruppamento TEE inizi\u00f2 i servizi nel 1957, vennero approntati convogli automotori diesel quali il VT 11.5 delle DB, il RAm TEE svizzero-olandese, le automotrici X 2770 delle SNCF e il Binato Breda delle FS.\nCon la progressiva elettrificazione delle reti, si sfrutt\u00f2 la maggior potenza dei convogli elettrici: vennero immessi in servizio i RAe TEE svizzeri e ci si orient\u00f2 poi verso composizioni a materiale ordinario, composte da carrozze quali le Inox SNCF e le TEE delle FS, che permettevano composizioni pi\u00f9 corpose e potevano raggiungere la velocit\u00e0 di 200 km/h.\nTali vetture erano trainate da locomotive come le CC 6500 delle SNCF, le E.444 delle FS e le 103 delle DB. Composizioni simili vennero adottati dai TEE in servizio interno, in Italia chiamati \"treni bandiera\". Tale orientamento su composizioni ordinarie rimase invariato fino alla fine dei servizi del raggruppamento, con rare eccezioni come il Gottardo, effettuato dai RAe TEE svizzeri, e dal TEE interno Milano-Roma Settebello, effettuato dall'omonimo elettrotreno."}
{"id": "481149", "revid": "6066", "url": "https://it.wikipedia.org/wiki?curid=481149", "title": "Convulsioni", "text": ""}
{"id": "481160", "revid": "11694", "url": "https://it.wikipedia.org/wiki?curid=481160", "title": "Australia occidentale", "text": ""}
{"id": "481162", "revid": "6923", "url": "https://it.wikipedia.org/wiki?curid=481162", "title": "Sylvia (balletto)", "text": "Sylvia (originariamente Sylvia ou La Nymphe de Diane) \u00e8 un balletto in due o tre atti con musiche di L\u00e9o Delibes. La prima assoluta ebbe luogo il 14 giugno 1876, con le coreografie di Louis M\u00e9rante. Gli interpreti furono: Rita Sangalli (Sylvia), Louis M\u00e9rante (Aminta), Marco Magri (Orione), Marie Sanlaville (Eros), Louse Marquet (Diana).\nDegna di nota \u00e8 la componente mitologica arcadica del soggetto.\nLe origini del balletto risiedono nel poema \"Aminta\" di \"Torquato Tasso\" del 1573, che descrive la trama alla base delle musiche di Delibes.\nJules Barbier e Baron de Reinach adattarono il balletto per la compagnia dell'Op\u00e9ra di Parigi. L'arrangiamento con il piano fu composto intorno al 1876 e la suite dell'orchestra fu ultimata nel 1880.\nQuando \"Sylvia\" esord\u00ec il 14 giugno, 1876 al Op\u00e9ra Garnier, il balletto pass\u00f2 inosservato per pi\u00f9 di sette produzioni: non avvenne il successo auspicato. Nel 1946 avviene la centocinquantesima recita al Palais Garnier e nel 1952, il coreografo Sir Frederick Ashton allest\u00ec nuovamente una versione del balletto: il successo arriv\u00f2.\nStoria del balletto.\nNel 1875, il Balletto dell'Op\u00e9ra di Parigi scelse il libretto di Jules Barbier e Baron de Reinach per la rappresentazione di \"Sylvia\". Le coreografie furono affidate a Louis M\u00e9rante, scelto per la sua grande esperienza nel campo e la sua posizione di premier ma\u00eetre de ballet all'Op\u00e9ra di Parigi: tutti i coreografi in grado di poter affrontare il lavoro erano impegnati altrove e impossibilitati a seguire questa produzione.\nLa prima prova di \"Sylvia\" avvenne il 15 agosto del 1875 e venne provato solamente con un terzo delle musiche. Completato lo sviluppo del balletto, lo spartito era ancora costantemente sotto i ferri di Delibes, spesso aiutato da M\u00e9rante e Rita Sangalli, che volevano entrambi danzare un ruolo principale. Lo sviluppo delle musiche fu un faticoso processo di revisione e rifacimenti.\nM\u00e9rante specialmente era noto per la sua insistenza e le sue continue richieste a Delibes: regolarmente richiese cambiamenti allo spartito per adattare la sua coreografia invece di trovare lui stesso altre vie e L\u00e9o Delibes realizz\u00f2 le modifiche sempre in tempi molto brevi.\n1876: Ballet de l'Op\u00e9ra de Paris; M\u00e9rante.\n\"Sylvia ou la Nymphe de Diane\", come \u00e8 stato originariamente intitolato, fu il primo balletto ad essere allestito nel nuovo teatro Opera Garnier e venne rappresentato in modo molto stravagante: questo approccio cos\u00ec eccessivo si dimostr\u00f2 del tutto anacronistico. Il lussuoso scenario di Jules Ch\u00e9ret era poco illuminato, cos\u00ec come la qualit\u00e0 della produzione. I costumi, disegnati da Lacoste, furono apprezzati comunque. La musica, per finire, fu la vera rivelazione dell'opera, l'unica parte, secondo i critici del tempo, ad essere apprezzata. Se non ci fosse stata una musica cos\u00ec importante, il balletto sarebbe sicuramente svanito nel nulla.\nAll'et\u00e0 di ventisette anni, Rita Sangalli era la prima ballerina dell'Op\u00e9ra e cos\u00ec fu ovvia la scelta di assegnarle il ruolo di Sylvia. Sangalli \u00e8 ricordata per la magnifica interpretazione del ruolo e non per essere stata un'abile ballerina. Tuttavia, fu l'unica ballerina che danz\u00f2 in questo ruolo e in un'occasione il balletto fu temporaneamente sospeso a causa di un suo infortunio.\n1952: The Royal Ballet; Ashton.\nNel 1952 Frederick Ashton coreograf\u00f2 nuovamente \"Sylvia\".\nLa tradizione narra che l'interesse per il balletto fosse nato da un sogno di Ashton nel 1946: Delibes assegnava ad Ashton l'incarico di spolverare e riportare in vita il balletto e questi, una volta svegliato, decise di accettare la sfida.\nIl maestro coreograf\u00f2 \"Sylvia\" caratterizzando fortemente la protagonista: pens\u00f2 infatti l'intero balletto come un tributo a Margot Fonteyn, una ballerina con cui aveva gi\u00e0 lavorato in passato e la massima ballerina inglese. Clive Barnes, un insigne critico d'arte americano, sottoline\u00f2 che \"l'intero balletto \u00e8 una corona di fiori donata ad una ballerina dal suo coreografo\". Questa corona fu prodotta dal Royal Ballet e fu allestita per la prima volta alla Royal Opera House di Londra il 3 settembre 1952.\nAshton inoltre modific\u00f2 leggermente il libretto di Barbier per ottimizzare anche l'interesse per la storia.\nMargot Fonteyn interpret\u00f2 il ruolo di \"Sylvia\" per detta versione.\nAminta fu danzato da Michael Somes, Orione da John Hart ed Eros da Alexander Grant.\n\"Sylvia\" oggi.\n2004: San Francisco Ballet; Morris.\nQuando la San Francisco Ballet allest\u00ec la sua produzione di \"Sylvia\" nell'aprile 2004, fu la prima volta che il balletto varc\u00f2 i confini americani. Questa produzione \u00e8 inoltre l'unica recente non basata sul lavoro di Ashton: alla richiesta di Helgi Tomasson, Mark Morris coreograf\u00f2 il balletto sulla base della produzione originale del 1876, seguendo lo stile e il metodo di M\u00e9rante. Come disse Morris \"Sto usando lo spartito e il libretto esattamente com \u00e8 stato realizzato\". La ragione di tutto ci\u00f2 \u00e8 molto semplice: la natura della musica \u00e8 totalmente intrinseca nella coreografia, come una conseguenza di circostanze della composizione musicale.\nIl rifacimento di Morris cos\u00ec appar\u00ec molto fedele all'originale, molto pi\u00f9 di qualsiasi altra recente produzione. La San Francisco Ballet allestir\u00e0 nuovamente il balletto il 21 aprile 2006: l'ultimo spettacolo in programma \u00e8 in data 7 marzo dello stesso anno, dopo le fortunate produzioni del 2004 e del 2005. La prima del 2004 vide nel ruolo da protagonista la giovane Yuan Yuan Tan.\n2004: Royal Ballet; Ashton.\nQuesta produzione di \"Sylvia\", la terza del Royal Ballet, venne eseguita il 4 novembre 2004 e si protrasse fino al 3 dicembre dello stesso anno: correva infatti il centenario di Ashton, una stagione dedicata al grande coreografo e fondatore della compagnia di balletto..\nIl balletto fu ricreato da Christopher Newton, che ricostru\u00ec l'originale coreografia di Ashton e la allest\u00ec insieme alla Royal Ballet. Durante le varie rappresentazioni si susseguirono diversi artisti nei diversi ruoli: i primi furono Darcey Bussell e Jonathan Cope; la seconda rappresentazione vide Marianela N\u00fa\u00f1ez e Rupert Pennefather.\n2005: American Ballet Theatre; Ashton.\nLa \"Sylvia\" di Ashton \u00e8 stata recentemente allestita da Christopher Newton per il The Metropolitan Opera House, dove si esib\u00ec l'American Ballet Theatre.\nLa versione di Newton \u00e8 pi\u00f9 corta rispetto all'originale (in principio il balletto includeva alcune musiche tratte da \"La Source\"): \u00e8 stato eseguito infatti in solo due atti, con uno stacco musicale al posto del secondo intervallo.\nL'ultima produzione al Metropolitan Opera, il 4 giugno 2005, ebbe tra i ballerini Paloma Herrera (in Sylvia), Angel Corella come Aminta, Jesus Pastor come Orione, Craig Salstein nel ruolo di Eros e Carmen Corella in Diana.\nIl balletto: caratteri generali.\n\"Sylvia\" \u00e8 generalmente considerato un balletto classico: \u00e8 caratterizzato da un'ambientazione mitologica senza personalit\u00e0 e uno spartito del tardo diciannovesimo secolo, che dona al balletto un'atmosfera antica. Tuttavia risulta essere molto rivoluzionario per il suo tempo: lo spartito era ed \u00e8 tuttora riconosciuto per la sua grandezza. Il lavoro di Delibes \u00e8 certamente l'aspetto pi\u00f9 apprezzato del balletto, grazie alla sua innovazione, creativit\u00e0 e maturit\u00e0. La coreografia di Ashton si adatta totalmente e ne completa la musica, rimanendo fedele allo spirito originale della produzione, incorporando tuttavia tecniche moderne di ballo e dando al balletto il suo inconfondibile tocco.\nLa musica.\nA \"Sylvia\", e prima di questo al balletto \"Copp\u00e9lia\", viene spesso attribuito l'appellativo di \"primo balletto moderno\", per l'utilizzo originale e nuovo della musica.\nP\u00ebtr Il'i\u010d \u010cajkovskij stesso sottolinea pi\u00f9 volte la genialit\u00e0 nel seguire il compositore Sergei Taneyev, definendo il balletto come \"il primo balletto dove la musica non costituisce non solo una parte primaria, ma l'unico interesse. Che carisma! Che eleganza! Che ricchezza di melodie, ritmi e armonie!\".\nAnche se queste affermazioni possono apparire alquanto esagerate, P\u00ebtr Il'i\u010d \u010cajkovskij riferisce e marca qualcosa di davvero importante: l'unicit\u00e0 del balletto. La musica di \"Sylvia\" risulta essere molto varia e ricca: si impone dunque ridipingendo il ruolo musicale, allontanando cos\u00ec la focalizzazione del balletto dalle scenografie, dai ballerini e dai costumi. Al posto di retrocedere a fondo, enfatizzando solamente l'espressivit\u00e0, l'opera di Delibes rappresenta l\"'azione\". La musica viene inoltre ricordata grazie all'uso nuovo e originale del leitmotiv: ci\u00f2 \u00e8 una semplice conseguenza dell'ammirazione di Delibes per il compositore Wagner. Presente infatti \u00e8 la natura \"sinfonica\" della musica, come scrisse Ivor Forbes Guest nell'edizione del 1954 del \"The Ballet Annual\".\nAltra interessante scelta di Delibes \u00e8 l'evidente utilizzo di ottoni e strumenti a fiato, che si sente specialmente nel \"Prelude\". Delibes fu anche uno dei primi compositori a scrivere spartiti per il sassofono alto, uno strumento utilizzato ampiamente nella sezione degli strumenti a fiato pi\u00f9 pesanti del III atto.\nDue componenti famose e importanti dello spartito sono due specifiche sezioni: il \"Prelude\" e la serie di \"pizzicati\" nel terzo atto. Quest'ultimo, il pi\u00f9 famoso, \u00e8 un esempio degno di nota dello stile pizzicato. Secondo il \"The New Grove Dictionary of Music and Musicians\", questa sezione \u00e8 \"tradizionalmente suonata in blocchi, uno stile titubante non facente parte della concezione di Delibes\".\ni. Prelude\nii. Faunes Et Dryades\niii. Le Berger\niv. Les Chasseresses\nv. Intermezzo\nvi. Valse Lente\nvii. Viktor Simeisko\nviii. Cortege Rustique\nix. Scene\nx. Entree Du Sorcier Et Final\nxi. Entr'Acte\ni. La Grotte D'Orion\nii. Danse Des Ethiopiens\niii. Chant Bacchique\niv. Scene Et Danse De La Bacchante\nv. Rentr\u00e9e De Sylvia\nvi. Scene Final\ni. Marche\nii. Cortege De Bacchus\niii. Scene At Barcarolle\niv. Divertissement: Pizzicati\nv. Divertissement: Andante - Viktor Simeisko\nvi. Divertissement: Pas Des Esclaves\nvii. Divertissement: Variation-Valse\nviii. Divertissement: Strette-Galop\nix. Le Temple De Diane (Final)\nx. Apparition D'Endymion (Apotheose)\nLa coreografia.\nL'originalit\u00e0 e la modernit\u00e0 del balletto non \u00e8 solo una prerogativa della musica: anche la coreografia era avanti nel tempo. La coreografia infatti, quella di Merante del 1876 (e tutte le successive) vedono le ballerine vestite mascolinamente da cacciatori: impensabile per il tempo uno scambio di ruoli. Nonostante tali innovazioni, la coreografia originariamente era da considerarsi una produzione romantica.\nLa \"Sylvia\" di Ashton invece \u00e8 molto pi\u00f9 contemporanea, e pur mantenendo un'atmosfera romantica, \u00e8 stata modernizzata. Nella versione del 1952, \"Sylvia\" incorpor\u00f2 una nuova ed interessante tecnica: un misto tra mimo e danza e diversi passi intersecati tra loro, tipico dei lavori di Ashton.\nCome disse lo scrittore Arnold Haskell, \"\"..in \"Sylvia\" accetta la sfida di rapportarsi con la musica d'epoca senza scadere nel pastiche: nemmeno una volta il movimento che crea risulta cos\u00ec moderno e cos\u00ec antico\"\".\nQuesta coreografia era davvero ambiziosa e difficoltosa, sostiene Gillian Murphy, prima ballerina nella recente produzione dell'American Ballet Theatre (2005), specialmente per lei. Ashton costru\u00ec il balletto specificatamente intorno al talento e alle abilit\u00e0 di Margot Fonteyn.\nCos\u00ec, chiunque interpreti il ruolo di Sylvia dev'essere in grado di fare tutto ci\u00f2 che la Fonteyn avrebbe potuto fare ma d'altra parte \"la portata del suo ballo ineguagliata\" - (Clive Barnes).\nIl \"pas de deux\", incluso nel terzo atto, che costituisce il climax del balletto, mette particolarmente in evidenza le difficolt\u00e0 coreografiche di questo balletto.\nL'influenza sul balletto classico.\nL'aspetto che colpisce maggiormente in \"Sylvia\" \u00e8 la brillante composizione, tale che la maggior parte della sua influenza \u00e8 stata nell'ambito musicale. Si prenda, ad esempio, \"Il lago dei cigni\": questo famoso balletto \u00e8 stato scritto e allestito prima di \"Sylvia\" ed \u00e8 generalmente considerato come uno dei migliori balletti dell'Ottocento. Tuttavia, P\u00ebtr Il'i\u010d \u010cajkovskij stesso (autore delle musiche del balletto), alle sue composizioni prefer\u00ec \"Sylvia\", definendo il suo capolavoro come \"poca roba a confronto\".\nP\u00ebtr Il'i\u010d \u010cajkovskij disse a Sergei Taneyev: \u00abMi vergogno. Se avessi conosciuto questa musica solamente poco dopo, certamente non avrei scritto \"Il lago dei cigni\".\u00bb \"Sylvia\" ha da sempre influenzato molti altri compositori e coreografi, come ad esempio George Balanchine, D'Indy, Saint-Sa\u00ebns e Claude Debussy.\nIl soggetto.\nIl libretto di \"Sylvia\" \u00e8 spesso considerato come uno dei suoi punti deboli. Il semplice intreccio non permette molta azione e neppure una forte presa sullo spettatore.\nQuando nel 1950 Ashton coreograf\u00f2 nuovamente il balletto, decise infatti di provare a rielaborare la storia, in modo da renderla pi\u00f9 interessante (rimanendo comunque nei temi classici) poich\u00e9 riconosceva questo aspetto del balletto come un potenziale causa di fallimento. Morris semplific\u00f2 la storia - per la sua produzione nel 2004 - per le stesse ragioni. Lo chiam\u00f2 \"un grosso e fantastico intreccio di mitologia e storia\" e decise dunque di cambiarlo e renderlo \"pulito e splendente\".\nAtto I: Un bosco sacro.\nIl balletto comincia con una scena di culto dove creature della foresta danzano davanti ad \"Eros\". \"Aminta\", un umile pastore, incappa in loro, interrompendo il rituale.\nLa ninfa \"Sylvia\", l'oggetto del desiderio di Aminta, arriva sulla scena con il suo seguito di cacciatrici, per canzonare il dio dell'amore. Aminta tenta di nascondersi, ma Sylvia alla fine lo scopre e, nell'impeto, punta l'arco contro Eros. Aminta protegge la divinit\u00e0 ma viene ferito. Eros da parte sua tira contro Sylvia. Lei viene colpita, e la ferita per quanto lieve la allontana dalla scena.\nSi scopre che anche un secondo cacciatore, \"Orion\", stava osservando Sylvia, e viene visto mentre commemora Aminta svenuto. Orion si nasconde di nuovo quando Sylvia ritorna; questa volta lei si dimostra benevola verso Aminta: mentre le cacciatrici lamentano in onore della vittima, lei viene rapita e portata via da Orion.\nI popolani sono addolorati sulla figura di Aminta, fino a che Eros, di nascosto, rianima il pastore. Eros si rivela, e informa Aminta delle azioni di Orion.\nAtto II: La caverna dell'isola di Orion.\nPrigioniera su un'isola nel nascondiglio di Orion, Sylvia \u00e8 tentata da lui con gioielli e vino, ma senza successo.\nSylvia ora \u00e8 rattristata per Aminta, e tiene la freccia tratta dal suo petto con nostalgia. Quando Orion gliela ruba, Sylvia lo fa ubriacare fino a fargli perdere i sensi, dopodich\u00e9 recupera la sua freccia e invoca l'aiuto di Eros.\nLe invocazioni di Sylvia non cadono nel vuoto, ed Eros rapidamente si presenta mostrandole una visione di Aminta che la attende. I due partono per il tempio di \"Diana\", dove attende l'innamorato.\nAtto III: La costa presso il tempio di Diana.\nAminta giunge al tempio di Diana per trovare un baccanale, ma Sylvia non c'\u00e8. Arriva poco dopo, con Eros.\nDopo qualche istante di gioia all'incontro, arriva Orion, cercando Sylvia. Lui e Aminta combattono; Sylvia si chiude nel santuario di Diana e Orion tenta di seguirla. La Dea della Caccia, oltraggiata da questo gesto, colpisce Orion e nega a Sylvia di ricongiungersi con Aminta.\nIl compassionevole Eros manda una visione a Diana, ricordandole il suo giovane amore con Endimione, anch'egli un pastore. Diana si rasserena e revoca le sue intenzioni. Aminta e Sylvia si riuniscono con il beneplacito della dea.\nCronologia: le maggiori produzioni.\nQuesta lista riporta solamente le rappresentazioni pi\u00f9 significative; comunque, ci sono stati molti allestimenti del balletto, sia in versione integrale, sia in versione ridotta.\nCollegamenti esterni.\nInformazioni sulla storia - a cura di Balletto.net\n Samples of Sylvia's score from Amazon\n Neumeier, John &amp; Servin, Ren\u00e9. \"Sylvia\" (Balletto di Amburgo). Ultimo accesso: 5 giugno 2005."}
{"id": "481163", "revid": "6066", "url": "https://it.wikipedia.org/wiki?curid=481163", "title": "Embrioni", "text": ""}
{"id": "481165", "revid": "2175496", "url": "https://it.wikipedia.org/wiki?curid=481165", "title": "Chiese evangeliche riformate battiste in Italia", "text": "Le chiese evangeliche riformate battiste in Italia sono un gruppo di chiese protestanti formatosi il 25 aprile del 2006 per costituire un polo riformato ed evangelicale di comunione ecclesiale basato su una confessione di fede (1689) della riforma protestante.\nIl gruppo \u00e8 attualmente composto da nove differenti chiese che si riconoscono in una associazione detta CERBI. Altre chiese stanno entrando a fare parte del gruppo. Le chiese aderenti si riconoscono nel protestantesimo rappresentato dall'Alleanza evangelica italiana (AEI) e dall'Alleanza di Chiese cristiane evangeliche in Italia (ACCEI).\nPrincipi confessionali.\nLe chiese evangeliche riformate battiste in Italia si rifanno alla tradizione riformata (confessione di fede battista del 1689). Sono chiese protestanti che si sentono in continuit\u00e0 con l'eredit\u00e0 della Riforma come promossa da Martin Lutero, Giovanni Calvino, Pietro Martire Vermigli e successivamente da John Knox, Giovanni Diodati, Roger Williams. Sostengono inoltre il principio di divisione tra stato e chiesa e la necessit\u00e0 di vivere una fede impegnata tanto nella trasformazione spirituale che sociale dell'Italia.\nLe chiese evangeliche riformate battiste italiane riconoscono:\nImpegno pubblico per un progresso sociale e culturale.\nLe chiese evangeliche riformate battiste in Italia sono impegnate per un vero progresso sociale e culturale dell'Italia sotto il profilo del pluralismo e della laicit\u00e0 delle istituzioni statali. L'impegno sul fronte della promozione della laicit\u00e0 ai vari livelli della societ\u00e0 avviene attraverso la partecipazione alle iniziative dell'Alleanza evangelica italiana. Alcuni membri sono anche impegnati nel Comitato insegnanti evangelici italiani(CIEI) per la promozione di un'educazione pubblica pienamente pluralista e contro ogni forma di discriminazione religiosa nelle scuole di stato. Alcuni membri sono attivi nell'ambito delle pubblicazioni tramite la casa editrice Alfa&amp;Omega. Altri membri sono attivi nel Centro studi di etica e bioetica (CSEB) che punta ad elaborare una visione evangelica su temi etici dibattuti (globalizzazione, eutanasia, omosessualit\u00e0, embrione, internet). Questa particolare attenzione per le questioni culturali o 'di sistema' riflette l'influenza del neocalvinismo olandese e di centri di ricerca come l'Istituto di formazione evangelica e documentazione (IFED) che da oltre vent'anni solleva questioni di rilevanza culturale tramite convegni, dibattiti e studi.\nLa priorit\u00e0 delle chiese evangeliche riformate battiste in Italia.\nUna delle priorit\u00e0 delle chiese evangeliche riformate battiste rimane l'evangelizzazione dell'Italia. (Incontro della Compagnia degli anziani, Vicenza, 22 ottobre 2006) e ribadito all'ultima agape dal titolo \"L'evangelizzazione recuperata\" (Bologna, 25 aprile 2007). Come conseguenza di questa convinzione nel 2010 \u00e8 stata piantata una nuova chiesa riformata battista nel centro di Roma e sono in corso progetti per piantare due altre chiese entro il 2015. L'enfasi posta dalle chiese riformate battiste italiane sulla necessit\u00e0 imprescindibile dell'evangelizzazione distingue queste comunit\u00e0 dalle correnti ipercalviniste che assumono che la dottrina della predestinazione giustifichi un atteggiamento sostanzialmente passivo sul fronte della testimonianza evangelica.\nChiese aderenti.\nAttualmente fanno parte della comunione undici chiese presenti nelle province di:\nOltre alle chiese sopraelencate ci sono altre chiese indipendenti che aderiscono ai principi del battismo riformato all'interno delle Assemblee dei fratelli. Ci sono inoltre un crescente numero di comunit\u00e0 indipendenti che pur non aderendo ad una associazione di chiese si definiscono o hanno assunto posizioni teologiche \"riformate battiste\". In particolare nelle seguenti citt\u00e0: Agrigento (2), Caltanissetta, Bologna (3), Foggia, Mantova (2), Modena, Pescara, Reggio Emilia, Roma, Salerno, Teramo, Torino.\nFamosi riformati battisti in Italia e nel mondo.\nPersonaggi di spicco del movimento in Italia e nel mondo:"}
{"id": "481170", "revid": "122866445", "url": "https://it.wikipedia.org/wiki?curid=481170", "title": "Pirimidina", "text": "La pirimidina \u00e8 una molecola organica eterociclica aromatica, simile al benzene e alla piridina, contenente due atomi di azoto nelle posizioni 1 e 3 dell'anello esagonale. \u00c8 uno dei tre isomeri delle diazine.\nBasi azotate derivate.\nTre basi azotate presenti negli acidi nucleici, chiamate citosina, timina ed uracile, sono derivati della pirimidina. Le molecole appartenenti a questa classe vengono chiamate pirimidine.\nNel DNA e nell'RNA queste basi formano legami a idrogeno con le loro purine complementari.\nNel DNA la citosina interagisce con la guanina e la timina con l'adenina. Nell'RNA la base complementare di A \u00e8 U (uracile) invece di T.\nQuesta modalit\u00e0 di legame idrogeno \u00e8 per il classico appaiamento delle basi proposto da Watson e Crick, ma sia nel DNA che nell'RNA sono presenti altri tipi di legame idrogeno, anche se il gruppo addizionale 2'-idrossile dell'RNA espande le configurazioni attraverso le quali l'RNA pu\u00f2 formare legami idrogeno.\nBiosintesi \"de novo\" delle pirimidine.\nDiversamente dalle purine, le pirimidine vengono assemblate prima di essere legate al 5-fosforibosil-1-pirofosfato. La prima fase comincia con la formazione di carbamoil fosfato da parte della carbamoil fosfato sintetasi II.\nIl secondo passo \u00e8 la creazione di acido carbamoil aspartico, formato dalla transcarbamoilasi aspartica (aspartato carbamoil transferasi). La successiva reazione comprende la disidratazione dell'acido catalizzata dall'enzima diidroorotasi per formare idroorotato.\nIl diidroorotato entra poi nei mitocondri dove viene ossidato per formare orotato. Questa \u00e8 l'unica fase mitocondriale. L'enzima coinvolto \u00e8 la diidrotato deidrogenasi (l'unico enzima mitocondriale). Una volta che l'orotato si \u00e8 formato, esso \u00e8 combinato con il 5-fosforibosil-1-pirofosfato per formare orotidina 5' monofosfato, che viene decarbossilata in una reazione catalizzata dalla orotidina monofosfato decarbossilasi per formare Uridina 5' monofosfato. L'uridina monofosfato \u00e8 poi convertita in uridina difosfato, in una reazione catalizzata dal nucleotide difosfochinasi. Quest'ultima reazione pu\u00f2 portare alla formazione di citidina 5' trifosfato.\nCatabolismo delle pirimidine.\nLe pirimidine vengono degradate (catabolizzate)nel caso dell'uracile in CO2, H2O e \u03b2-alanina, la citosina viene trasformata in uracile . La timina \u00e8 degradata in CO2, H2O e \u03b2-aminoisobutirrato, a sua volta degradato in altri prodotti intermedi nel ciclo dell'acido citrico. Il \u03b2-aminoisobutirrato agisce come un indicatore approssimativo del tasso di rotazione del DNA."}
{"id": "481171", "revid": "9", "url": "https://it.wikipedia.org/wiki?curid=481171", "title": "Age of Empires 3", "text": ""}
{"id": "481172", "revid": "106908", "url": "https://it.wikipedia.org/wiki?curid=481172", "title": "Age of Empires 2", "text": ""}
{"id": "481173", "revid": "30610", "url": "https://it.wikipedia.org/wiki?curid=481173", "title": "Consolamentum", "text": "Il Consolamentum era il sacramento battesimale dei Catari. A differenza della corrente principale della Cristianit\u00e0, il Battesimo usato dalla maggior parte dei Catari non richiedeva la presenza dell'acqua, ma solamente le parole del rito, l'imposizione delle mani e il porre il libro del Vangelo attribuito a San Giovanni sopra il capo del battezzato. Secondo gli Albigesi e gli altri Catari, esso consisteva nello stesso tempo nel battesimo dello Spirito Santo, nel ricevimento di tutti i \"doni spirituali\", nell'attribuzione del \"potere di legare e di sciogliere\", nell'assoluzione per tutti i peccati commessi, nella \"rigenerazione\" battesimale, e nell'ordinazione sacerdotale.\nOrigini e modalit\u00e0 del rito.\nIn analogia con altre comunit\u00e0 cristiane dei primi tempi (sprovviste di un'autorit\u00e0 centrale in materia di religione), il rituale era assai diversificato. C'erano alcuni che usavano l'intero Nuovo Testamento, mentre altri utilizzavano solo il libro di Giovanni, come detto sopra. Vi erano pure alcuni casi in cui era usata l'acqua in grande abbondanza, con il risultato di bagnare completamente chi riceveva il sacramento, mentre era menzionato il nome di Cristo invece dei nomi della Trinit\u00e0, in cui i Catari non credevano (la loro Cristologia assomigliava al \"monarchianismo modale\" in Occidente e all\"'adozionismo\" in Oriente).\nL'imposizione delle mani era sempre una componente della cerimonia. Alcuni storici hanno affermato che si verificavano sovente varie espressioni di tipo estatico durante la cerimonia, consistenti per esempio nella glossolalia, ossia nel parlare usando lingue sconosciute, la qual cosa richiedeva che il rito si svolgesse in segreto e con grande circospezione, dato che il verificarsi di questi fenomeni fuori della Chiesa era considerato \"stregoneria\" e, se scoperto, veniva punito con la morte.\nLa cerimonia del Consolamentum era celebrata una sola volta, sebbene il sacramento venisse amministrato in due differenti circostanze. La prima era solo per i pi\u00f9 convinti e impegnati tra i fedeli. Esso veniva amministrato agli adulti di entrambi i sessi che aspiravano alla vita ascetica e, una volta battezzati, diventavano \"Perfetti\". Essi dovevano essere vegetariani, vivere in celibato, e dedicare la loro vita a viaggiare ed insegnare le dottrine dei Catari. Da quanto \u00e8 riferito nelle storie catare, essi erano persone con una vita estremamente virtuosa che ponevano una grande enfasi nel vivere santamente. Questi Perfetti erano le guide delle comunit\u00e0 dei Catari e degli Albigesi (questi ultimi erano una diramazione dei Catari che vivevano nel sud della Francia, ma molti usano il termine \"Albigesi\" per riferirsi a componenti di comunit\u00e0 catare con una concezione meno dualistica e pi\u00f9 simile all'ortodossia cristiana). Il sacramento cristiano dell'Ordinazione sacerdotale sembra per alcuni essersi evoluto da una pratica simile nelle primitive comunit\u00e0 cristiane.\nLa gran parte della popolazione non riceveva il Consolamentum fino a quando non si trovava in punto di morte. Una volta ricevuto, ad essi venivano applicate le stesse regole applicate ai Perfetti, sebbene ovviamente non ci si aspettasse che si mettessero a viaggiare e a predicare alzandosi dal loro letto di morte. D'altra parte, alcuni ipotizzano che il sacramento cristiano dell'Unzione degli infermi possa essersi evoluto da qualcosa di simile al Consolamentum. Questa pratica permetteva alla maggior parte dei fedeli di vivere una vita piuttosto normale ricevendo il sacramento solo poco tempo prima di morire.\nSecondo alcuni casi conosciuti dell'ultimo periodo del Catarismo, quando un malato grave riceveva il Consolamentum ed era certo di essere vicino alla morte, poteva decidere di iniziare volontariamente un digiuno consistente nell'astinenza totale dal cibo e dall'acqua, chiamato \"endura\", che era una forma estrema di negazione di s\u00e9 e di separazione dal mondo materiale, che per la concezione catara era dominato dal male. Era convinzione diffusa che questo sacrificio finale avrebbe assicurato la riunificazione dell'anima con il Dio del bene."}
{"id": "481179", "revid": "647919", "url": "https://it.wikipedia.org/wiki?curid=481179", "title": "Pinguino (DC Comics)", "text": ""}
{"id": "481181", "revid": "121767298", "url": "https://it.wikipedia.org/wiki?curid=481181", "title": "Girolamo Fontanella", "text": "Biografia.\nAssai scarse le informazioni biografiche. Se sul luogo di nascita sussistono pochi dubbi, sulla data sono state avanzate mere ipotesi (1612 circa per il Croce, tra il 1603 e il 1607 secondo altri), nessuna delle quali decisiva. Certo \u00e8 che nell'anno di pubblicazione delle sue \"Ode\", il 1633, il Fontanella doveva essere ancora assai giovane; scrive infatti nella seconda dedicatoria delle \"Ode\": \"Non manca chi mi rimproveri ch'in et\u00e0 giovanile mi sia troppo accelerato questi anni a dietro a publicar le mie \"Ode\"\". \u00e8 invece la sua iscrizione a varie accademie napoletane, come l'Accademia degli Infuriati, l'Accademia degli Erranti (in quest'ultima con il nome di \"lo Smarrito\"), e soprattutto all'Accademia degli Oziosi, istituzione che ebbe tra i suoi membri alcuni fra i maggiori intellettuali della prima met\u00e0 del Seicento. L'intensa frequentazione di gentiluomini, letterati e artisti napoletani, ben attestata dalle dediche contenute nella sezione encomiastica del suo canzoniere \"Nove cieli\", induce a ritenere che il Fontanella godesse di un certo prestigio sociale o, quanto meno, di una certa notoriet\u00e0 \"negli ambienti napoletani pi\u00f9 influenti\". \nMor\u00ec tra il 9 marzo 1643, data dell'ultima dedica da lui firmata, e il 20 aprile 1644, data in cui l'amico Giambattista Risico di Simone firma una dedica su istanza dall'autore morente.\nOpere.\nLa poesia di Girolamo Fontanella si muove all'insegna di un secentismo esente da eccessi, dove gli spunti melici sembrano prevalere sulle arditezze del concettismo.\nIl poeta pubblic\u00f2, i suoi due primi componimenti (un'ode in versi e un breve encomio in prosa) nel 1628. Nel 1632 diede alle stampe l'ode \"L'incendio rinovato del Vesuvio\", dedicata a un'eruzione del vulcano partenopeo e dettata da un vivo interesse per i fenomeni naturali. Le opere della sua maturit\u00e0 poetica sono per\u00f2 le tre raccolte \"Ode\" (Bologna, 1633), \"Nove cieli\" (Napoli, 1640) e le \"Elegie\" (Napoli, 1645). .\nLe \"Ode\", diviso in due libri, contiene una cento lunghi componimenti celebrativi di vario metro e materia disparata, fra i quali spiccano, per la consistenza del personaggio, le due odi in elogio di Artemisia Gentileschi (cui in seguito dedicher\u00e0 anche quattro sonetti).\nI \"Nove cieli\" \u00e8, come suggerisce il titolo, diviso in nove sezioni, ciascuna dedicata a una delle sfere celesti (Luna, Mercurio, Venere, Sole, Marte, Giove, Saturno, Stelle, Empireo) e ai temi ad essi riconducibili (cos\u00ec, per es., quello della Luna \u00e8 dedicato agli elementi ed eventi naturali, quello di Mercurio alle ambascerie e all'oratoria, quello di Venere all'amore, ecc.). In coda al \"Cielo del Sole\" figura una serie di sonetti non fontanelliani, intitolata \"Sonetti di diversi dall'autore\".\nLe \"Elegie\" furono pubblicate postume, con alcuni argomenti a firma dell'amico e accademico errante Giambattista Risico di Simone (\"il Disunito\").\nUn testo esemplificativo.\nSorge ne l'India mostr\u00fcosa pietra&lt;br&gt;che di rara virt\u00f9 prodigi apporta,&lt;br&gt;e tante grazie di natura impetra&lt;br&gt;ch'al dubbioso nocchier fa l'alma accorta.\nQuando l'aria \u00e8 pi\u00f9 torbida e pi\u00f9 tetra,&lt;br&gt;li fa per mezzo a le procelle scorta;&lt;br&gt;e quando stella non appar ne l'etra,&lt;br&gt;sbigottita la gente in mar conforta.\nNon possiede e non regge alma spirante,&lt;br&gt;e tal spira virt\u00f9 stupende e rare&lt;br&gt;che 'l metallo di Marte abbraccia amante.\nOr chi dubbia non sa l'arte d'amare&lt;br&gt;e a capirla non \u00e8 - donne - bastante,&lt;br&gt;d'una rigida pietra oggi l'impare.(Girolamo Fontanella, \"Alla calamita\")"}
{"id": "481186", "revid": "9", "url": "https://it.wikipedia.org/wiki?curid=481186", "title": "Age of Discovery", "text": ""}
{"id": "481191", "revid": "9", "url": "https://it.wikipedia.org/wiki?curid=481191", "title": "Age of Kings", "text": ""}
{"id": "481193", "revid": "1494169", "url": "https://it.wikipedia.org/wiki?curid=481193", "title": "Cadibona", "text": ""}
{"id": "481194", "revid": "438678", "url": "https://it.wikipedia.org/wiki?curid=481194", "title": "La cena dei cretini", "text": "La cena dei cretini (\"Le d\u00eener de cons\") \u00e8 un film del 1998 scritto e diretto da Francis Veber, ispirato ad un'opera teatrale di successo dello stesso regista andata in scena a Parigi per tre anni. In Italia \u00e8 stato distribuito nel 2000.\nTrama.\nOgni mercoled\u00ec sera un gruppo di amici, ricchi e annoiati, organizza per tradizione la cosiddetta \"cena dei cretini\", alla quale i partecipanti devono portare un personaggio giudicato stupido e riderne sadicamente per tutta la serata. Su segnalazione dell'amico Jean Cordier, l'editore Pierre Brochant individua la vittima ideale in Fran\u00e7ois Pignon, contabile al Ministero delle Finanze e appassionato costruttore di modellini con i fiammiferi, e lo invita a un aperitivo a casa sua prima di recarsi insieme alla cena.\nDal momento in cui il \"cretino\" prescelto entra in casa di Pierre Brochant, gli eventi precipitano: prima una lombalgia acuta impedisce all'editore di raggiungere i suoi amici alla cena, poi la moglie Christine, irritata dal comportamento del marito, gli comunica tramite segreteria telefonica di avere intenzione di lasciarlo. I maldestri tentativi di aiuto di Fran\u00e7ois Pignon portano solamente ad un'ulteriore complicazione della vicenda, prima con l'entrata in scena di Juste Leblanc, vecchio amico di Pierre, di Marlene Sasseur, l'amante ninfomane di Pierre, e di Lucien Cheval, un pedante collega di Pignon, interessato a una possibile ispezione a casa di Pierre Brochant.\nInfatti Fran\u00e7ois, nel telefonare al dottor Sorbier, medico curante di Pierre, sbaglia numero e contatta per errore la sua amante Marlene, poi nel tentativo di capire dove possa essere andata la moglie, contatta l'amico Juste, al quale Pierre aveva portato via Christine due anni prima e con cui aveva interrotto ogni rapporto. Dopo che i due si sono riappacificati, Juste rivela a Pierre di sospettare che Christine si sia recata a casa di Pascal Meneaux, noto donnaiolo, del quale per\u00f2 nessuno dei due conosce l'indirizzo. Fran\u00e7ois a quel punto rivela che pu\u00f2 chiedere i recapiti al collega Cheval, che proprio in quei giorni sta conducendo un accertamento fiscale su Meneaux.\nConvinto a recarsi a casa di Pierre, Cheval comunica l'indirizzo di Meneaux. Raggiunto per telefono da Pignon, Pascal Meneaux nega di essere con Christine, e confessa di trovarsi invece a letto con la moglie di Cheval, l'ispettore fiscale che lo sta tormentando quotidianamente con controlli esasperanti. Alla fine Pierre riceve la chiamata dall'ospedale: Christine ha avuto un incidente d'auto, fortunatamente non grave. Fran\u00e7ois riesce a parlarle e a spiegarle che Pierre \u00e8 cambiato e vuole fortemente il suo ritorno a casa, facendole anche credere di non essere pi\u00f9 in casa Brochant, poi per\u00f2 poco dopo si tradisce quando risponde a una nuova telefonata di Christine. E Pierre lo apostrofa: \"Cretino, cretino, cretino, oh che cretino!\".\nRemake.\nIl regista statunitense Jay Roach ha realizzato un remake dal titolo \"A cena con un cretino\", con protagonisti Steve Carell e Paul Rudd, uscito nel 2010.\nPrecedentemente si era gi\u00e0 parlato di un remake americano a cui lo stesso Francis Veber stava lavorando. Probabilmente la parte del protagonista sarebbe stata affidata a Roberto Benigni."}
{"id": "481207", "revid": "64860", "url": "https://it.wikipedia.org/wiki?curid=481207", "title": "Carmine Crocco", "text": "Era il capo indiscusso delle bande del Vulture, sebbene agissero sotto il suo controllo anche alcune formazioni dell'Irpinia e della Capitanata.\nNel giro di pochi anni, da umile bracciante divenne comandante di un esercito di duemila uomini e la consistenza della sua armata fece della Basilicata uno dei principali epicentri del brigantaggio postunitario italiano nel Mezzogiorno continentale d'Italia. Dapprima militare borbonico, disert\u00f2 e si diede alla macchia. In seguito, combatt\u00e9 nelle file di Giuseppe Garibaldi, poi per la reazione legittimista borbonica, distinguendosi da altri briganti del periodo per chiara e ordinata tattica bellica e imprevedibili azioni di guerriglia, qualit\u00e0 che vennero esaltate dagli stessi militari sabaudi.\nAlto 1,75\u00a0m, dotato di un fisico robusto e un'intelligenza non comune, fu uno dei pi\u00f9 temuti e ricercati fuorilegge del periodo post-unitario, guadagnandosi appellativi come \"Generale dei Briganti\", \"Generalissimo\", \"Napoleone dei Briganti\", e su di lui pendeva una taglia di 20.000 lire.\nArrestato nel 1864 dalla gendarmeria dello Stato Pontificio, ove aveva tentato di trovar riparo, venne processato nel 1870 da un tribunale italiano. Fu condannato a morte, poi commutata in ergastolo nel carcere di Portoferraio. Durante la detenzione, scrisse le sue memorie, che fecero il giro del regno e divennero oggetto di dibattito per sociologi e linguisti. Bench\u00e9 una parte della storiografia dell'Ottocento e inizi del Novecento lo considerasse principalmente un ladro e un assassino, a partire dalla seconda met\u00e0 del Novecento inizi\u00f2 ad essere rivalutato come un eroe popolare, in particolar modo da diversi autori della tesi revisionista, anche se la sua figura rimane ancora oggi controversa.\nBiografia.\nLe origini e la giovinezza.\nNacque a Rionero in Vulture, paese all'epoca parte del Regno delle Due Sicilie. Contrariamente a quanto riportato da numerose fonti bibliografiche, l'atto di nascita custodito presso l'Archivio dello Stato Civile di Rionero attesta che il suo cognome era Crocco. Secondo un manoscritto di Gennaro Fortunato, zio del meridionalista Giustino, il soprannome Donatello (o Donatelli) apparteneva a suo nonno paterno, Donato Crocco.\nSuo padre Francesco era pastore presso la nobile famiglia venosina di don Nicola Santangelo mentre sua madre, Maria Gerarda Santomauro, era una massaia che coltivava un piccolo campo a Rionero. Dei suoi primi periodi di vita si \u00e8 a conoscenza tramite le sue memorie. Secondogenito di cinque figli (tre fratelli: Donato, Antonio e Marco; una sorella: Rosina), visse un'infanzia piuttosto tranquilla, sebbene le condizioni familiari fossero misere e si lavorasse sodo per poter vivere. Crebbe con i racconti di suo zio Martino, ex sergente maggiore dell'artiglieria napoleonica che perse la gamba sinistra a causa di una palla di cannone nell'assedio di Saragozza (durante la Guerra d'indipendenza spagnola) e da cui impar\u00f2 a leggere e scrivere.\nNel 1836, ancora bambino, durante una mattinata di aprile di quell'anno, vide entrare nella sua abitazione un cane levriero che aggred\u00ec un coniglio, lo trascin\u00f2 fuori di casa e lo dilani\u00f2. Suo fratello Donato uccise il cane con un randello. Per sua sfortuna, l'animale apparteneva ad un signorotto del posto, un tale don Vincenzo, che, trovando la bestia morta vicino alla dimora dei Crocco, picchi\u00f2 violentemente Donato con un frustino.\nLa madre, incinta di cinque mesi, si frappose tra il signorotto e suo figlio, subendo dall'aggressore un forte calcio al ventre che la costrinse ad una lunga degenza a letto e, per poter rimanere in vita, fu costretta ad abortire. Pochi giorni dopo il signorotto si present\u00f2 dal giudice ed accus\u00f2 il padre, il quale, venuto a conoscenza dell'accaduto, avrebbe tentato di ucciderlo con un'arma da fuoco. I gendarmi si recarono subito a Venosa e portarono Francesco al carcere di Potenza. Si apprese solo dopo due anni e mezzo che non fu suo padre a compiere il gesto ma un anziano del posto, il quale rivel\u00f2, in punto di morte, di esser stato lui l'autore del tentato omicidio. La madre, ancora avvilita per la perdita di un figlio non ancora nato, cadde in profonda depressione per l'incarcerazione del marito e, divenuta pazza, fu rinchiusa in manicomio. Per poter mandare avanti la famiglia, furono venduti i loro miseri possedimenti e i figli furono affidati ad altri parenti. Con il padre in carcere e la madre con seri problemi di salute, il giovane Crocco, assieme al fratello Donato, and\u00f2 a lavorare come pastore in Puglia; sporadicamente tornava nel suo paese natio ma sua madre, sempre pi\u00f9 logorata da problemi psichici, non lo riconobbe pi\u00f9 e mor\u00ec poco tempo dopo nel manicomio dove fu ospitata. Nel 1845, ancora quindicenne, salv\u00f2 la vita ad un nobile della zona, don Giovanni Aquilecchia di Atella, che volle attraversare imprudentemente le acque dell'Ofanto in piena. Come compenso, Aquilecchia regal\u00f2 50 ducati a Crocco, che li sfrutt\u00f2 per poter ritornare nella sua Rionero dopo il suo soggiorno lavorativo in Puglia, e permise anche la scarcerazione di suo padre, tramite suo cognato don Pietro Ginistrelli, un uomo importante ed influente.\nTornato a casa, suo padre era divenuto vecchio e malato, e Carmine dovette assumersi il compito di mantenere la famiglia, iniziando a lavorare come contadino presso la masseria di don Biagio Lovaglio a Rionero. Un mattino di maggio 1847, conobbe don Ferdinando, il figlio di don Vincenzo, colui che assal\u00ec suo fratello e sua madre. Don Ferdinando apparve diverso dal suo genitore e si mostr\u00f2 gentile nei suoi confronti, rimanendo sconfortato per il male che il padre aveva arrecato alla sua famiglia.\nOffr\u00ec al giovane Crocco il posto di fattore in una masseria di sua propriet\u00e0, ma lui prefer\u00ec avere in affitto tre tumuli di terra, con i quali sperava di guadagnare 200 scudi che gli avrebbero permesso di evitare il servizio militare nell'esercito delle Due Sicilie. Don Ferdinando promise che avrebbe contribuito al raggiungimento della cifra necessaria al momento della chiamata di leva, ma l'accordo si vanific\u00f2, poich\u00e9 il signorotto unitosi ai rivoluzionari napoletani venne trucidato da alcuni soldati svizzeri a Napoli il 15 maggio 1848.\nCos\u00ec Crocco si ritrov\u00f2 arruolato nell'esercito di Ferdinando II, nel primo reggimento d'artiglieria, prima nella guarnigione di Palermo e poi di Gaeta con il grado di caporale. L'esperienza militare dur\u00f2 circa quattro anni e Crocco disert\u00f2 dopo aver ucciso un commilitone in un duello rusticano; le circostanze non sono chiare, si pensa a causa di una rivalit\u00e0 in amore o perch\u00e9 accusato ingiustamente dalla vittima di furto. Tuttavia, il servizio di leva fu una delle esperienze che formeranno la sua organizzazione e strategia bellica.\nLe prime azioni criminali, l'arresto e la fuga.\nCon la sua partenza, fu la sorella Rosina, non ancora diciottenne, ad avere il compito di mantenere la famiglia. Secondo il racconto dello stesso Crocco, Rosina, rimasta in casa a lavorare per tante ore al giorno, ricevette continue proposte da un uomo invaghito di lei, un certo don Peppino Carli. La ragazza, completamente disinteressata, gli mostr\u00f2 sempre indifferenza e lui, non sopportando i suoi continui rifiuti, and\u00f2 in giro a diffamarla; infine costui avrebbe incaricato una mezzana di approcciarla. Rosina, scioccata, sfregi\u00f2 con il rasoio il viso della mezzana, e quindi, fugg\u00ec dai parenti per invocare protezione e aiuto. Crocco seppe dell'accaduto e, furibondo, volle riparare l'offesa subita dalla sorella.\nConoscendo le abitudini di don Peppino, che generalmente frequentava un circolo per giocare d'azzardo nelle ore serali, attese il ritorno del signorotto davanti alla sua abitazione. Al suo arrivo, gli domand\u00f2 il perch\u00e9 del suo gesto nei confronti della sorella, dandogli del \"mascalzone\". Don Peppino non toller\u00f2 l'aggettivo attribuitogli e gli diede un colpo di frustino in viso. Colto dall'ira, Crocco estrasse un coltello e lo uccise. Compiuto l'assassinio, fu costretto alla fuga e ad abbandonare il servizio militare, trovando rifugio nel bosco di Forenza, posto in cui era facile trovare altre persone con guai giudiziari.\nSospettando che il brigante, con il racconto del delitto d'onore, avesse voluto accampare una giustificazione morale della sua vita di fuorilegge, il capitano Eugenio Massa, che collabor\u00f2 alla realizzazione dell'autobiografia di Crocco, condusse accurate indagini sul posto quarant'anni dopo. Con l'ausilio del medico Basilide Del Zio, Massa riusc\u00ec ad accertare che a Rionero, negli anni cinquanta dell'Ottocento, non aveva avuto luogo nessun delitto nelle circostanze descritte da Crocco. Nella biografia sul brigante, Basilide Del Zio conferm\u00f2 la versione di Massa, sostenendo che tale vicenda del delitto d'onore fosse priva di fondamento. Ciononostante, la storia del delitto d'onore \u00e8 stata presa sul serio, secondo lo storico Ettore Cinnella, poich\u00e9 per molto tempo si \u00e8 attinto alle ristampe successive dell'autobiografia di Crocco, senza le note e l'apparato critico a cura di Massa che accompagnavano la prima edizione. In questo periodo Crocco inizi\u00f2 ad avere i primi contatti con altri fuorilegge, costituendo una banda armata che visse di rapine e furti. Fu arrestato e rinchiuso nel bagno penale di Brindisi il 13 ottobre 1855, ricevendo una condanna di 19 anni di carcere. Il 13 dicembre 1859 riusc\u00ec ad evadere, nascondendosi tra i boschi di Monticchio e Lagopesole.\nLa partecipazione alla \"Spedizione dei Mille\".\nScappato dal carcere, Crocco venne a sapere tramite notabili della zona che Camillo Boldoni, membro del comitato insurrezionale lucano, avrebbe fatto concedere la grazia ai soldati disertori che avessero appoggiato la campagna militare di Giuseppe Garibaldi contro i Borbone (Spedizione dei Mille), per poter conseguire l'unit\u00e0 d'Italia. Crocco, nella speranza di un'amnistia per i suoi reati, ader\u00ec ai moti liberali del 1860 e, unendosi agli insorti lucani e all'esercito garibaldino (17 agosto 1860) segu\u00ec Garibaldi fino al suo ingresso a Napoli.\nCombatt\u00e9 come sottufficiale a Santa Maria Capua Vetere e, successivamente, nella celebre battaglia del Volturno. Secondo le testimonianze dei rivoluzionari del tempo, Crocco prest\u00f2 i suoi servigi con zelo e attaccamento al moto nazionale. Cinto dal tricolore, torn\u00f2 a casa vittorioso e, fiducioso di poter ottenere quanto gli era stato promesso, si rec\u00f2 a Potenza dal governatore Giacinto Albini, il quale assicur\u00f2 che l'amnistia sarebbe stata acconsentita. In realt\u00e0, le cose andarono in direzione opposta: Crocco non ricevette la grazia e fu emesso il suo mandato d'arresto.\nLa sua condanna fu aggravata a causa del sequestro di Michele Anastasia, capitano della Guardia Nazionale di Ripacandida, compiuto con l'aiuto di Vincenzo Mastronardi e avvenuto prima dei moti risorgimentali di agosto. Crocco tent\u00f2 la fuga ma venne sorpreso a Cerignola e nuovamente incarcerato.\nIl ruolo nel brigantaggio meridionale.\nNel frattempo, il popolo lucano, afflitto dalla miseria e dagli aumenti dei prezzi sui beni di prima necessit\u00e0, inizi\u00f2 a rivoltarsi contro l'appena costituito Stato italiano, poich\u00e9 con il cambiamento politico non ottenne alcun beneficio, mentre la classe borghese (in passato fedele ai Borbone) conserv\u00f2 intatti i propri privilegi dopo aver appoggiato, opportunisticamente, la causa risorgimentale. Contribuirono ad aumentare ulteriormente il malcontento del basso popolo la mancata redistribuzione delle terre (che rimasero in possesso dei baroni), l'aggravio delle tasse, il servizio militare obbligatorio, la fucilazione dei renitenti alla leva (a volte presunti) senza possibilit\u00e0 di giustificazione e un regime poliziesco che puniva persino il reato d'opinione (una popolana di Melfi, Maria Teresa Capogrossi, mentre lavava i panni con altre lavandaie, venne arrestata per aver proferito parole di elogio nei confronti di Francesco II, denigrando il nuovo governo). In numerosi centri della provincia si scatenarono ribellioni contadine per sollecitare la quotizzazione demaniale ma furono prontamente represse e qualificate dal Governo Prodittatoriale Lucano come \u00abreazionarie e antiliberali\u00bb.\nI membri dei comitati filoborbonici, intenzionati a ripristinare il vecchio regime sfruttando la rabbia dei ceti popolari, cercarono una persona in grado di guidare la rivolta. Crocco, detenuto nel carcere di Cerignola e prima di esser tradotto nel bagno penale di Brindisi, venne fatto evadere dai Fortunato, influente famiglia realista, nonch\u00e9 parenti del meridionalista Giustino. Irritato per le promesse non mantenute dai liberali, ebbe l'opportunit\u00e0 di riscattarsi, di diventare il capo dell'insurrezione legittimista contro lo Stato Italiano appena unificato, ricevendo un solido supporto di uomini, soldi e armi. Crocco, bench\u00e9 non avesse mai nutrito simpatie per la corona borbonica e disposto a tutto pur di redimere il proprio passato, decise di passare alla causa di Francesco II, ultimo re delle Due Sicilie che subentr\u00f2 al padre Ferdinando II dopo la sua morte, dalla quale si sentiva \u00absicuro di ricavarne guadagno e gloria\u00bb.\nIntorno a Crocco si avvicinarono numerosi ribelli, perlopi\u00f9 persone spinte dalla fame e dalle ingiustizie sociali, nella speranza che un mutamento governativo potesse contribuire a migliorare la loro esistenza. Con il sostegno di parte del clero locale e di potenti famiglie legate ai reali borbonici come i Fortunato e gli Aquilecchia di Melfi, Crocco assunse il comando di circa duemila uomini, che per la maggior parte erano persone nullatenenti e disilluse dal nuovo governo italiano, oltre che da ex militari del regno borbonico, reduci del disciolto esercito meridionale e banditi comuni. Al comando di una possente armata, tra cui spiccavano temuti luogotenenti come Ninco Nanco, Giuseppe Caruso, Caporal Teodoro e Giovanni \"Coppa\" Fortunato, Crocco part\u00ec all'attacco sotto il vessillo dei Borbone, sconvolgendo diverse zone del meridione e costituendo un serio pericolo per il giovane stato unitario.\nCrocco, nel periodo di Pasqua del 1861, occup\u00f2 la zona del Vulture nel giro di dieci giorni. In ogni territorio conquistato, dichiarava decaduta l'autorit\u00e0 sabauda, istituiva una giunta provvisoria, ordinava che fossero esposti nuovamente gli stemmi e i fregi di Francesco II e faceva intonare il \"Te Deum\". Secondo le cronache dell'epoca, gli assedi dell'armata di Crocco furono sanguinari e disumani: persone appartenenti, prevalentemente, alla classe borghese e liberale venivano ricattate, rapite o uccise da Crocco in persona o dai suoi uomini e le loro propriet\u00e0 venivano depredate. Nella maggior parte dei casi, per\u00f2, egli e le sue bande venivano accolti positivamente e supportati dal ceto popolare. Lo stesso Del Zio ammise che il brigante \u00abaveva proseliti in ogni comune, era il terrore dei commercianti\u00bb e dei \u00abgrandi proprietari, o coloni di vaste ed estese masserie, ai quali un semplice biglietto di Crocco per aver denari, vitto ed armi, era pi\u00f9 che sufficiente a gettarli nel terrore\u00bb.\nIl 7 aprile occup\u00f2 Lagopesole (rendendo il castello una roccaforte) e il giorno successivo Ripacandida, dove sconfisse la guarnigione locale della Guardia Nazionale Italiana e lo stesso Anastasia, che aveva denunciato Crocco per il suo rapimento, venne trucidato. Il 10 aprile i briganti entrarono a Venosa e la saccheggiarono, mettendo in fuga i militi della Guardia Nazionale e la cittadinanza borghese che si rifugiarono nel castello. Il popolo, accorso entusiasta incontro ai briganti, indic\u00f2 loro le case dei galantuomini. Durante l'occupazione di Venosa, venne assassinato Francesco Saverio Nitti, medico ex carbonaro, nonno dell'omonimo statista, e la sua abitazione fu razziata. Fu poi la volta di Lavello, in cui Crocco fece istituire un tribunale che giudic\u00f2 27 liberali; le casse comunali furono svuotate di 7.000 ducati ma, davanti alla supplica del cassiere comunale di lasciare il denaro per i poveri, Crocco ne prese solamente 500. Dopo Lavello tocc\u00f2 a Melfi (15 aprile), dove Crocco fu accolto trionfalmente (anche se alcuni ricordano mestamente l'entrata dei suoi uomini nella citt\u00e0 melfitana per via della macabra uccisione e mutilazione del parroco Pasquale Ruggiero). L'occupazione di Melfi dest\u00f2 particolare preoccupazione da parte del regno Italiano, tant'\u00e8 che lo stesso Garibaldi venne informato dai patrioti meridionali del \u00abgoverno provvisorio a Melfi\u00bb e ne fece menzione durante un'interpellanza parlamentare.\nCon l'arrivo di rinforzi piemontesi da Potenza, Bari e Foggia, Crocco fu costretto ad abbandonare Melfi e, con i suoi fedeli, si spost\u00f2 verso l'Irpinia, occupando, qualche giorno dopo, comuni come Monteverde, Aquilonia (a quel tempo chiamata \"Carbonara\"), Calitri, Conza e Sant'Angelo dei Lombardi. Il 16 aprile tent\u00f2 di prendere Rionero, il suo paese natale, ma venne respinto dalla resistenza degli abitanti locali del partito democratico, guidati dalle famiglie Brienza, Grieco e D'Andrea che riunirono contro le forze di Crocco i piccoli proprietari e i professionisti, e subito dopo, con una petizione in cui raccolsero circa 300 firme, denunciarono alle autorit\u00e0 come manutengoli, i componenti della famiglia Fortunato, fra cui Giustino, capo del governo Borbonico dopo la repressione dei moti del 1848. Dopo un'altra sconfitta nei pressi di San Fele, il 10 agosto riottenne una vittoria a Ruvo del Monte con il supporto popolare, trucidando una decina di notabili, e abbandon\u00f2 il paese incalzato dai regolari, comandati dal maggiore Guardi.\nArrivate le truppe unitarie, la comunit\u00e0 di Ruvo fu punita con una feroce rappresaglia per aver collaborato con gli invasori, effettuando il rastrellamento e l'immediata fucilazione di numerosi abitanti. Guardi ordin\u00f2 al sindaco di fornire il suo contingente ma, di fronte ad un diniego motivato poich\u00e9 le casse furono trafugate dai briganti, fu arrestato assieme ad altri rappresentanti della cittadinanza, per attentato alla sicurezza interna dello Stato e complicit\u00e0 in brigantaggio. Crocco si acquartier\u00f2 a Toppacivita, nelle vicinanze di Calitri, e, il 14 agosto, fu attaccato dai regi soldati, i quali subirono una netta sconfitta. Tuttavia, forse dubbioso sulle sorti della propria spedizione e visto il mancato arrivo di rinforzi pi\u00f9 volte promesso dai comitati filoborbonici, decise improvvisamente di sciogliere le sue schiere, intenzionato a trattare con il nuovo governo. Il barone piemontese Giulio De Rolland, nominato nuovo governatore della Basilicata al posto del dimissionario Giacomo Racioppi, era disposto a trattare con lui ed inform\u00f2 il generale Enrico Cialdini, luogotenente del re a Napoli, riguardo alle trattative di resa del brigante. Cialdini incaric\u00f2 di dirgli per\u00f2 che \u00absaranno ricompensati quelli che renderanno dei servigi, ma non accorda grazia piena a nessuno: \u00e8 questo un attributo del sovrano\u00bb.\nLa spedizione di Borjes.\nCrocco torn\u00f2 sui suoi passi quando il governo borbonico in esilio sembr\u00f2 aver finalmente inviato sostegni alla sua torma. Il 22 ottobre 1861, per ordine del generale borbonico Tommaso Clary, arriv\u00f2 il generale catalano Jos\u00e9 Borjes, veterano delle guerre carliste, che incontr\u00f2 Crocco nel bosco di Lagopesole. Il generale, reduce dal fallimentare tentativo di animare la reazione in Calabria, tent\u00f2 di riuscirci in terra lucana, sperando di trovare nel capomassa rionerese un valido aiuto per compiere l'impresa.\nBorjes voleva trasformare la sua banda in un esercito regolare, adottando disciplina e precise tattiche militari; inoltre programm\u00f2 di assoggettare i centri minori, dar loro nuovi ordinamenti di governo e arruolare nuove reclute per poter conquistare Potenza, ritenendo cos\u00ec di porre fine all'autorit\u00e0 sabauda in Basilicata. Crocco era diffidente: trov\u00f2 il generale solamente con 17 uomini e non nutr\u00ec alcuna fiducia nei suoi confronti sin dall'inizio, temendo che Borjes volesse sottrargli il comando dei propri territori. Inoltre era contrario alla strategia del militare catalano, ritenendo inutili gli attacchi ai centri abitati e considerava come unica alternativa possibile una guerriglia per colpire i galantuomini che avevano aderito al nuovo regime. Il capo dei briganti, riconoscendo in Borjes un esperto di guerra, accett\u00f2 l'alleanza ma, nonostante tutto, i loro rapporti non saranno mai armoniosi.\nNel frattempo giunse da Potenza il francese Augustin De Langlais, che si present\u00f2 come agente legittimista al servizio dei Borbone. De Langlais, personaggio ambiguo di cui Borjes ebbe a dire nel suo diario \u00absi spaccia come generale e agisce come un imbecille\u00bb, partecip\u00f2 a numerose scorrerie accanto al brigante e, per certi aspetti, fu il coordinatore principale dei movimenti delle bande.\nAlla fine di novembre, Carmine Crocco, dopo aver subito una serie di pesanti perdite, giudicando di non essere in grado di sostenere altri attacchi diretti ai centri abitati, dopo una riunione a Lagopesole, decise di abbandonare Borjes. Il generale catalano tent\u00f2 con pochi uomini una ritirata verso lo stato pontificio ma l'8 dicembre venne catturato e fucilato a Tagliacozzo.\nPartito da Lagopesole, Crocco ripet\u00e9 le imprese della precedente spedizione, mettendo a ferro e fuoco interi villaggi, in cui si registrarono episodi di violenza inaudita che lasciarono inorridito lo stesso Borjes, bench\u00e9 il capobrigante potesse quasi sempre contare sul supporto popolare. Raggiunse le sponde del Basento, ove riusc\u00ec a reclutare nuovi combattenti, e occup\u00f2 Trivigno, mettendo subito in fuga le guardie nazionali. Giacomo Racioppi, ex governatore della Basilicata, riguardo all'invasione disse: \u00abla plebe si aggiunge ai predoni, il paese va in fiamme e rapine; la colta cittadinanza o fugge, o si nasconde, o muore con le armi alla mano\u00bb. Caddero sotto l'occupazione di Crocco altri centri come Calciano, Garaguso, Salandra, Craco e Aliano.\nIl 10 novembre, ottenne una netta vittoria su un gruppo di bersaglieri e guardie nazionali durante la battaglia di Acinello, uno dei pi\u00f9 importanti conflitti del brigantaggio postunitario. Conquistati altri centri come Grassano, Guardia Perticara, San Chirico Raparo e Vaglio (che fu messa al sacco a causa dell'opposizione alle bande), Crocco giunse nelle vicinanze di Potenza il 16 novembre ma, per divergenze diplomatiche con Borjes, la spedizione verso il capoluogo non venne effettuata e l'armata dei briganti rivers\u00f2 verso Pietragalla. Il 19 novembre si tent\u00f2 l'entrata in Avigliano (paese natale di Ninco Nanco) ma i contadini e gli artigiani si riunirono ai borghesi, respingendo i briganti.\nIl 22 novembre, l'orda brigantesca occup\u00f2 Bella e conquist\u00f2 centri come Balvano, Ricigliano e Castelgrande ma venne sconfitta a Pescopagano, lasciando sul terreno 150 briganti tra morti e feriti. Esaurite le risorse per sostenere altre battaglie, Crocco ordin\u00f2 ai suoi uomini la ritirata verso i boschi di Monticchio. Appena tornato, decise di rompere i rapporti con il generale Borjes, perch\u00e9 era insicuro di vincere e non credeva pi\u00f9 alla promessa del governo borbonico di un contingente maggiore. Il generale catalano, sconcertato dal suo cambio di rotta, si rec\u00f2 a Roma con i suoi uomini per fare rapporto al re e nella speranza di organizzare una nuova colonna di volontari pronti per ritentare l'impresa.\nDurante il suo tragitto, Borjes fu catturato da alcuni regi soldati capeggiati dal maggiore Enrico Franchini e venne fucilato assieme ai suoi fedeli a Tagliacozzo. Crocco rimase con De Langlais, il quale spar\u00ec, inspiegabilmente, dalla scena poco dopo. Con la fuoriuscita dei legittimisti stranieri, Crocco inizi\u00f2 ad incontrare le sue prime difficolt\u00e0, poich\u00e9 alcuni suoi uomini iniziarono ad agire contro i suoi ordini. Tutti i paesi insorti e occupati furono riconquistati, ristabilendo l'autorit\u00e0 sabauda, briganti e civili accusati (o sospettati) di manutengolismo furono arrestati o fucilati con esecuzioni sommarie senza processo.\nLe scorrerie nel sud Italia.\nTerminata la collaborazione con Borjes, il brigante rionerese ritorn\u00f2 ad azioni di mero banditismo, assalendo viandanti e compiendo depredazioni, ricatti, sequestri e omicidi di personalit\u00e0 gentilizie delle zone, al fine di estorcere migliaia di ducati. Il brigante inizi\u00f2 a privilegiare la guerriglia allo scontro in campo aperto, suddividendo la sua armata in piccole bande distribuite nel territorio, che si sarebbero riunite in caso di scontri con un contingente pi\u00f9 grande. La tattica rese i drappelli pi\u00f9 agili e imprendibili, favoriti anche dal territorio boschivo e impervio, causando molti problemi ai reparti del Regio Esercito. Bench\u00e9 i tentativi di restaurazione fossero ormai vani, i realisti borbonici non abbandonarono Crocco e, vedendo nelle insurrezioni repubblicane e nella spedizione di Garibaldi verso lo Stato Pontificio una circostanza favorevole che avrebbe turbato l'attenzione del governo savoiardo, continuarono a sostenerlo cercando di ravvivare l'insorgenza.\nLe sue scorrerie si protrassero fino alle zone di Avellino, Campobasso, Foggia, Bari, Lecce, Matera, Ginosa, Castellaneta e si ritrov\u00f2 a collaborare in diverse occasioni con altri capobriganti, come Angelantonio Masini, Eustachio Fasano e il pugliese Sergente Romano. Quest'ultimo propose al suo collega lucano di unire le proprie forze, muoversi su Brindisi, occupare Terra d'Otranto, (ove agiva il brigante Pizzichicchio), i comuni del barese innalzando la bandiera borbonica ma Crocco, a causa dell'esito negativo dei precedenti piani legittimisti, lasci\u00f2 cadere il progetto. Dinnanzi all'apparente invincibilit\u00e0 degli uomini di Crocco, intervennero in aiuto della guardia nazionale e dell'esercito anche i militi della Legione ungherese, che diedero filo da torcere al capobrigante e le sue bande. Se da una parte Crocco perdeva uomini, dall'altra ne recuper\u00f2 altrettanti a causa di una quantit\u00e0 irreversibile di renitenti che, per salvarsi dalla fucilazione, furono costretti alla macchia.\nNel marzo 1863 alcune delle bande di Crocco (tra cui quelle di Ninco Nanco, Caruso, Teodoro Gioseffi, Coppa, Sacchetiello e Malacarne), tesero un'imboscata a un distaccamento di 25 cavalleggeri di Saluzzo, guidato dal capitano Giacomo Bianchi, reduce della guerra di Crimea, picchiando e uccidendo circa venti di loro, incluso il capitano. Lo sterminio avvenne in risposta alla fucilazione di alcuni briganti nei pressi di Rapolla, perpetrato dagli stessi cavalleggeri. Nell'autunno dello stesso anno, Crocco, spinto dalla crescente pressione della coalizione regia e dal graduale abbandono del sostegno popolare, ebbe un breve ritorno al legittimismo. Diffuse un invito alla rivolta, cercando di sfruttare il sentimento religioso del volgo, in cui sembr\u00f2 offrire anche un'alleanza alle forze rivoluzionarie di sinistra antimonarchiche:\nIl tradimento e l'arresto.\nNel frattempo, il generale Fontana, i capitani Borgognini e Corona organizzarono negoziati con i briganti. L'8 settembre Crocco, Caruso, Coppa e Ninco Nanco si presentarono di propria volont\u00e0 e furono ospitati in una casa di campagna nelle vicinanze di Rionero. Durante un banchetto, Crocco assicur\u00f2 di condurre tutti i suoi 250 uomini alla resa, chiedendo per essi un salvacondotto e se ne and\u00f2 verso Lagopesole, secondo le cronache locali, gridando \u00abViva Vittorio Emanuele\u00bb e sventolando un tricolore. In realt\u00e0 il capobrigante, probabilmente scettico davanti alle promesse del regio governo o, secondo alcune voci, convinto dai notabili realisti a diffidare per evitare una possibile fucilazione, non fece pi\u00f9 ritorno e l'accordo salt\u00f2.\nImprovvisamente Giuseppe Caruso, fino a quel momento una delle sue migliori sentinelle, entr\u00f2 in attrito con lui e si allontan\u00f2 dalla banda. Intanto, il generale Franzini, che si occupava di combattere il brigantaggio nel Melfese, fu sostituito, per motivi di salute, dal generale Emilio Pallavicini, proveniente dal comando della zona militare di Spinazzola (Pallavicini, militare di lunga carriera, era gi\u00e0 noto per aver bloccato Garibaldi sull'Aspromonte mentre tentava di raggiungere lo Stato Pontificio). Caruso si arrese al generale Fontana il 14 settembre 1863 a Rionero, preparando la sua ritorsione nei confronti di Crocco e dei suoi ex alleati. Anche i notabili che avevano promosso la reazione, intuendo la fine inesorabile della stessa, iniziarono a prendere le distanze da Crocco e, palesando egoisticamente sentimenti liberali, sollecitarono un'efficace azione nella lotta contro il brigantaggio.\nAffidato a Pallavicini, Caruso svel\u00f2 alle autorit\u00e0 i piani e i nascondigli della sua organizzazione, guidando le truppe regie per il circondario di Melfi e ottenne dai suoi vecchi manutengoli informazioni precise e sicure che erano impossibili da avere alle truppe regolari. D'altra parte Pallavicini fece arrestare tutti i parenti dei briganti, ordin\u00f2 la stretta sorveglianza delle carceri e delle case sospette e fece travestire gruppi di soldati da briganti; grazie a queste misure aument\u00f2 il numero di scontri a fuoco favorevoli al regio esercito e le masnade si indebolirono progressivamente. I briganti catturati, anzich\u00e9 essere giudicati da un tribunale militare, venivano freddati sul posto.\nCon il rinnegamento di Caruso, Crocco fu costretto a tenersi nascosto a causa dei massicci rinforzi alla Guardia Nazionale inviati dal governo regio e del forte controllo di polizia a cui erano sottoposti i \"manutengoli\". Ormai rimasto solo con pochi seguaci e accerchiato dai Cavalleggeri di Monferrato e di Lucca, fu costretto a dividere la sua banda in piccoli gruppi posti in luoghi strategici, come i boschi di Venosa e Ripacandida; trascorse i quattro mesi invernali senza dare notizie di s\u00e9, ritornando alla ribalta in aprile, alla guida di un piccolo gruppo di 15 uomini. Anche se messo alle strette, dimostr\u00f2 di non essere facile preda, tant'\u00e8 che lo stesso Pallavicini riconoscer\u00e0 che lui e Ninco Nanco, malgrado fossero \u00abprimi tra' capi che ebbero pi\u00f9 triste rinomanza\u00bb, possedevano comunque \u00abvere qualit\u00e0 militari\u00bb ed erano \u00ababilissimi nella guerriglia\u00bb.\nLe truppe di Pallavicini lo sorpresero sull'Ofanto e decimarono il suo drappello il 25 luglio 1864. Riuscito a scappare, fu costantemente tallonato dai regi bersaglieri guidati da Caruso, i quali per\u00f2 non riuscirono mai a catturarlo. Davanti ad una sconfitta ormai inevitabile, Crocco, auspicando un aiuto da parte del clero, attravers\u00f2 monti e foreste, cercando sempre di evitare i centri abitati, e giunse, con alcuni dei suoi uomini, nello Stato Pontificio il 24 agosto 1864 per incontrare a Roma Pio IX, il quale aveva sostenuto la causa legittimista. In realt\u00e0, il brigante fu catturato il giorno seguente dalla gendarmeria del papa a Veroli, per poi essere incarcerato a Roma. Tutto questo suscit\u00f2 in lui un'amara delusione nei confronti del pontefice anche perch\u00e9, oltre all'arresto, gli venne confiscata, a sua detta, una cospicua somma di denaro che aveva portato con s\u00e9 nello Stato Papale.\nIl 25 aprile 1867, Crocco fu tradotto a Civitavecchia e, imbarcato su un vapore delle Messaggerie Imperiali francesi, venne destinato a Marsiglia, per poi essere esiliato ad Algeri. Giunto nei pressi di Genova, il governo italiano intercett\u00f2 l'imbarcazione e si ritenne autorizzato a farlo arrestare, ma Napoleone III ne reclam\u00f2 il rilascio, sostenendo che il regno italiano non aveva alcun diritto d'arresto su una nave di un altro Stato. Dopo un breve periodo di detenzione a Parigi, Crocco fu rispedito nello Stato Pontificio a Paliano e, divenuto prigioniero dello Stato italiano con la presa di Roma (1870), venne portato ad Avellino e infine a Potenza. La sua fama era tale che, durante i suoi passaggi da una prigione all'altra, numerose persone accorrevano per poterlo vedere di persona.\nIl processo e la condanna.\nDurante il processo tenuto presso la Gran Corte Criminale di Potenza, al brigante furono imputati 67 omicidi, 7 tentati omicidi, 4 attentati all'ordine pubblico, 5 ribellioni, 20 estorsioni, 15 incendi di case e di biche con un danno economico di oltre 1.200.000 lire. Dopo 3 mesi di dibattimento, la Corte d'assise di Potenza lo condann\u00f2 a morte l'11 settembre 1872, con l'accusa di numerosi reati quali omicidio volontario, formazione di banda armata, grassazione, sequestro di persona e ribellione contro la forza pubblica.\nMa la pena, con decreto reale del 13 settembre 1874, fu commutata nei lavori forzati a vita in circostanze oscure, poich\u00e9 altri briganti con capi d'imputazione simili furono giustiziati. Secondo Del Zio, le ragioni furono probabilmente a sfondo politico-diplomatico, perch\u00e9 il Governo italiano avrebbe dovuto subire \u00abil volere francese\u00bb.\nFrancesco Guarini, avvocato difensore di Crocco, chiedendo il rinvio della causa afferm\u00f2: \u00abSe Crocco fu mandato a Marsiglia, per essere poi tradotto in Algeri, ci\u00f2 avvenne per transazioni diplomatiche fra il Governo pontificio ed il Governo francese, coll'acquiescenza del Governo italiano\u00bb. Crocco, durante il suo interrogatorio, sostenne che le autorit\u00e0 del papa non poterono lasciarlo libero, poich\u00e9 il Governo italiano le avrebbe accusate davanti alle potenze straniere \u00abdi favoritismo e di protezione verso i briganti\u00bb. Conclusa la sentenza, il brigante venne prima assegnato al bagno penale di Santo Stefano e poi al carcere di Portoferraio, in provincia di Livorno, ove pass\u00f2 il resto dei suoi giorni.\nGli ultimi anni e la morte.\nDurante la sua vita da carcerato, Crocco mantenne sempre un atteggiamento calmo e disciplinato verso tutti, sebbene non manc\u00f2 di farsi rispettare dagli altri detenuti con l'autorit\u00e0 del suo nome e del suo passato. Non si un\u00ec mai a proteste e baruffe degli altri carcerati, preferendo rimanere sempre in disparte e prest\u00f2 soccorso ai sofferenti. Venne visitato nel carcere di Santo Stefano da Pasquale Penta, criminologo di scuola lombrosiana, che vi rimase per 10 mesi.\nNonostante il direttore del presidio avesse redatto una nota in cui veniva definito \u00abgravissimo, pericolosissimo\u00bb e da tenere \u00abseveramente e continuamente in osservazione\u00bb, Penta non riscontr\u00f2 in lui i caratteri del \"delinquente nato\"; era \u00abcapace in verit\u00e0 di grandi reati, ma anche di generosit\u00e0, di sentimenti nobili, di belle azioni\u00bb e la causa della sua carriera criminale \u00e8 forse \u00abil germe della pazzia materna\u00bb. Nella sua attivit\u00e0 di capomassa, secondo Penta, fu autore di \u00abmille delitti: saccheggi di citt\u00e0, incendi, omicidi, su quelli specialmente che lo avevano tradito, ricatti, estorsioni\u00bb ma, allo stesso tempo, cerc\u00f2 di tenere a bada \u00abbriganti e sotto-capibanda bestiali, ferini, e tratt\u00f2 a tu per tu con i generali italiani\u00bb; \u00abimponeva che fossero rispettate le donne oneste, maritate o zitelle; che non si facesse male oltre il necessario e non si eccedesse nella misura della vendetta per compiere la quale era inesorabile: a molte giovani che non avevano come maritarsi regal\u00f2 denaro; a dei poveri contadini compr\u00f2 armenti ed utensili di lavoro\u00bb.\nAnche Vincenzo Nitti, figlio del medico massacrato a Venosa, militare della Guardia Nazionale e testimone oculare dei fatti, lo consider\u00f2 \u00abun ladrone per indole\u00bb ma anche un \u00abbrigante non comune per sveltezza di mente, astuzia, ardire, ed anche per una certa generosit\u00e0 brigantesca\u00bb. Nel 1902, quando Crocco era stato trasferito nel bagno penale di Portoferraio, giunse una comitiva di studenti di medicina legale dell'Universit\u00e0 di Siena, accompagnata dal professore Salvatore Ottolenghi, con l'obiettivo di intervistare i condannati a scopo didattico. Ottolenghi ebbe un colloquio con Crocco, considerato dal professore il \u00abvero rappresentante del brigantaggio nei suoi tempi pi\u00f9 celebri\u00bb, oltre a definirlo il \u00abNapoleone dei briganti\u00bb.\nL'intervista verr\u00e0 pubblicata l'anno successivo da uno studente di Ottolenghi, Romolo Ribolla, nell'opera \"Voci dall'ergastolo\". Durante la conversazione l'ex brigante, ormai vecchio, con problemi fisici e dichiaratosi pentito del suo passato, raccont\u00f2 sinteticamente la sua vita, lasciandosi andare anche al pianto; elogi\u00f2 Garibaldi, Vittorio Emanuele II per avergli concesso la grazia (anche se, negli scritti autobiografici, attribu\u00ec il ringraziamento non per la propria vita ma per aver preservato i suoi familiari \u00abdall'obbrobrio di sentirsi dire: \"Siete nipoti dell'impiccato\"\u00bb), dichiarando inoltre di esser rimasto scosso dall'assassinio del re successore Umberto I, ucciso dall'anarchico Gaetano Bresci. Il suo desiderio era morire nel paese natio, che purtroppo non si avver\u00f2 mai. Crocco si spense nel carcere di Portoferraio il 18 giugno 1905, all'et\u00e0 di 75 anni, di cui gli ultimi 29 passati in detenzione.\nVita privata.\nCrocco fu legato inizialmente a una donna chiamata Olimpia. In seguito, quando divenne comandante di un proprio esercito di rivoluzionari, ebbe una relazione con Maria Giovanna Tito, conosciuta quando la brigantessa si aggreg\u00f2 alla sua banda. Da allora questa lo segu\u00ec fedelmente, mettendo fine alla relazione di Crocco con Olimpia. La Tito poi fu abbandonata dal capobrigante, che si era invaghito della vivandiera della banda di Agostino Sacchitiello, luogotenente di Crocco di Sant'Agata di Puglia. Nonostante la fine della loro relazione, Maria Giovanna continu\u00f2 a operare sotto le dipendenze di Crocco, fino al 1864, quando fu arrestata.\nIl brigante ebbe anche una fugace relazione con Filomena Pennacchio, che divenne poi compagna del suo subalterno Giuseppe Schiavone.\nLe memorie.\nDurante la detenzione, il brigante inizi\u00f2 la stesura della sua autobiografia, realizzata in due manoscritti (in realt\u00e0 furono tre, ma uno di essi, in possesso del professor Penta, venne da questi smarrito). Il pi\u00f9 noto \u00e8 quello elaborato con l'ausilio di Eugenio Massa, un capitano del regio esercito, interessato a farsi raccontare gli avvenimenti di cui era stato protagonista.\nMassa, che riconobbe le sue brillanti capacit\u00e0 di leader (\u00abse avesse vissuto nell'et\u00e0 di mezzo, sarebbe forse salito a condizione di condottiero di ventura\u00bb) pubblic\u00f2 il racconto di Crocco, allegando l'interrogatorio di Caruso, in un libro denominato \"Gli ultimi briganti della Basilicata: Carmine Donatelli Crocco e Giuseppe Caruso\" (1903). L'opera fu ripubblicata pi\u00f9 volte nel dopoguerra da diversi autori quali Tommaso Pedio (Manduria, Lacaita, 1963), Mario Proto (Manduria, Lacaita, 1994) e Valentino Romano (Bari, Mario Adda Editore, 1997). L'altra versione autobiografica, che non sub\u00ec alcuna revisione linguistica, venne pubblicata dall'antropologo Francesco Cascella nell'opera \"Il brigantaggio: ricerche sociologiche ed antropologiche\" (1907), con la prefazione di Cesare Lombroso.\nCome gi\u00e0 accennato, le memorie di Crocco trascritte con il capitano Massa sono tuttora oggetto di dibattito e sono stati avanzati dubbi sull'autenticit\u00e0 dei suoi scritti. Secondo Tommaso Pedio, alcuni episodi raccontati non rispondono al vero o non vengono fedelmente ricostruiti, Benedetto Croce ritenne che le memorie fossero \u00abbugiarde\u00bb.\nDel Zio consider\u00f2 il brigante quale autore del documento, data \u00abla narrativa, la conoscenza esatta di persone, luoghi, paesi, campagne, e le iniziali di molti nominati\u00bb, ma defin\u00ec poco veritiera la storia raccontata; per costui, infatti, Crocco \u00abmentisce in molti punti, esagera in altri, occulta quasi sempre e costantemente le sue brutalit\u00e0, le sue lordure\u00bb. Indro Montanelli dichiar\u00f2 che si tratta di un componimento \u00abviziato dall'enfasi e dalle reticenze, ma non privo di spunti descrittivamente efficaci sulla vita dei briganti, e abbastanza sincero\u00bb.\nI luogotenenti.\nTra i luogotenenti di Crocco sono da menzionare:"}
{"id": "481210", "revid": "1926649", "url": "https://it.wikipedia.org/wiki?curid=481210", "title": "Fredrik Ljungberg", "text": "Nell'agosto del 2008, in un censimento condotto tra i fan dell'Arsenal nel sito ufficiale del club, \u00e8 stato nominato undicesimo tra i 50 migliori giocatori della storia dei \"Gunners\".\nCaratteristiche tecniche.\nGiocatore molto versatile, potendo rendere al meglio sia come esterno di centrocampo, su entrambe le fasce, che come centrale di centrocampo nel modulo 4-5-1, disimpegnandosi, piuttosto egregiamente, anche come seconda punta. Dopo la partenza di Emmanuel Petit e Marc Overmars, Ljungberg \u00e8 diventata presenza fissa nella formazione titolare dell'Arsenal.\nCarriera.\nGiocatore.\nClub.\nHalmstad, Arsenal e West Ham.\nSi un\u00ec all'Arsenal nel 1998, dopo aver militato nelle file dell'Halmstad, dove segn\u00f2 16 reti in 139 presenze. Col passare del tempo increment\u00f2 notevolmente la sua media gol nell'Arsenal. Fu acquistato dal manager della squadra londinese, Ars\u00e8ne Wenger, dopo la sconfitta subita dalla nazionale svedese contro l'Inghilterra, destando un certo stupore. L'ottima impressione che fece contro i rivali del Manchester United sed\u00f2 ogni dubbio e presto ricopr\u00ec la maglia da titolare, anche grazie all'infortunio di Robert Pir\u00e8s nel girone di ritorno della stagione 2001-2002, che permise al calciatore svedese di dare prova della tecnica, particolarmente apprezzata in occasione della finale della FA Cup contro il Chelsea.\nNel 2002 e nel 2006 ha vinto il Pallone d'oro svedese come miglior giocatore. Il 23 luglio 2007 passa al West Ham per 3 milioni di sterline (4.5 milioni di euro), dopo nove stagioni passate con la maglia dei \"Gunners.\" Dopo una stagione discontinua, pare continuare l'avventura con gli \"Hammers\" ma il 6 agosto 2008, a poco tempo dall'inizio della nuova stagione, la societ\u00e0 e il giocatore comunicano la rescissione consensuale del contratto, originariamente triennale.\nSeattle Sounders e Chicago Fire.\nIl 27 ottobre dello stesso anno viene annunciata la firma del giocatore con i Seattle Sounders, squadra che dal 2009 far\u00e0 parte della Major League Soccer. Il 3 agosto del 2010 si lega ai Chicago Fire fino a dicembre dello stesso anno. Il 30 dicembre, dopo qualche giorno di prova, firma un contratto con il Celtic fino al termine della stagione.\nCeltic e fine carriera.\nIl 27 agosto 2011 firma un biennale con il club giapponese dello Shimizu S-Pulse, con l'intenzione di terminare l\u00ec la sua carriera una volta scaduto il contratto.\nIl 18 settembre 2014 ritorna a giocare a calcio da professionista per soli tre mesi, accettando di far parte della squadra indiana del Mumbai City. In tutto gioca solo 4 partite. Anche a causa di un infortunio, Ljungberg decide di terminare il suo contratto e porre fine alla sua carriera agonistica.\nNazionale.\nCon la maglia della nazionale, di cui \u00e8 stato capitano per lungo tempo, Ljungberg esord\u00ec nel 1998. Prese parte a Euro 2000, ai Mondiali del 2002, a Euro 2004 e ai Mondiali del 2006. Il 27 giugno 2008 ha annunciato il ritiro dalla Nazionale: la sua ultima partita con la casacca svedese l'ha disputata contro la Russia, vittoriosa per 2-0 contro gli svedesi nella fase a gironi di Euro 2008.\nAllenatore.\nDopo essere stato ambasciatore dell\u2019 dal maggio 2013, il 12 luglio 2016 viene scelto come allenatore dell\u2019Under-15.\nNel 2017 \u00e8 vice di Andries Jonker, con lui nelle giovanili dei \"gunners\", al Wolfsburg e il 12 giugno 2018 viene ufficializzato il suo ritorno nelle giovanili dell'Arsenal, questa volta alla guida della formazione Under-23.\nIl 29 novembre 2019 assume la guida ad interim della prima squadra, in seguito all'esonero di Unai Emery, del quale era assistente dal 5 giugno dello stesso anno. Al debutto pareggia per 2-2 con il . Dopo la sconfitta con il , il 9 dicembre arriva la prima vittoria contro il , in rimonta per 3-1. Al debutto in Europa League pareggia per 2-2 con lo e si qualifica per i sedicesimi. Il 20 dicembre lascia l'incarico a Mikel Arteta, nominato come nuovo allenatore, andando in panchina per l'ultima volta nel pareggio contro l' il giorno successivo. Rimane nello staff tecnico come vice allenatore, ma alla fine della stagione 2019-2020 lascia l'incarico ed il club londinese."}
{"id": "481212", "revid": "38120", "url": "https://it.wikipedia.org/wiki?curid=481212", "title": "63\u00aa Mostra internazionale d'arte cinematografica di Venezia", "text": "La 63\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 30 agosto al 9 settembre 2006.\nLa madrina della rassegna \u00e8 stata l'attrice italiana Isabella Ferrari. Durante la Mostra sono state curate delle retrospettive per celebrare il centenario della nascita di tre grandi registi italiani: Roberto Rossellini, Mario Soldati e Luchino Visconti. Il Leone d'Oro alla carriera \u00e8 stato consegnato al regista statunitense David Lynch.\nPer la prima volta nella storia della Mostra dal dopoguerra a oggi tutti i film del concorso erano in prima mondiale.\nLe giurie.\nLe giurie internazionali della 63\u00aa Mostra internazionale d'arte cinematografica di Venezia erano cos\u00ec composte:\nSezioni principali.\nI film sono in ordine alfabetico secondo il cognome del regista.\nFilm in concorso.\nConcorso internazionale di lungometraggi in 35\u00a0mm e in digitale, proiettati in anteprima mondiale, in gara per il Leone d'oro.\nFilm fuori concorso.\nNuove opere importanti di autori gi\u00e0 confermati nelle passate edizioni della Mostra, e film ospitati nella fascia oraria di Mezzanotte.\nOrizzonti.\nLe nuove linee di tendenza del cinema con lungometraggi in 35\u00a0mm e in digitale, e lungometraggi-documentari.\nCorto Cortissimo.\nConcorso internazionale di cortometraggi in 35\u00a0mm, in anteprima mondiale, di durata non superiore a 30 minuti.\nSezione di retrospettive e restauri.\nStoria segreta del cinema italiano / 3.\nSpeciale sezione monografica dedicata alla Storia segreta del cinema italiano nel periodo 1937-1979.\nSi tratta della terza parte della retrospettiva sul cinema italiano iniziata durante la 61\u00aa Mostra internazionale d'arte cinematografica di Venezia. In occasione del centenario della nascita di tre grandi registi italiani Roberto Rossellini, Mario Soldati e Luchino Visconti, la retrospettiva \u00e8 in gran parte dedicata alla loro opera.\nCentenario di Rossellini, Soldati e Visconti\nStoria segreta del cinema italiano\nStoria segreta del cinema russo.\nSpeciale sezione monografica dedicata alla Storia segreta del cinema russo nel periodo 1934-1974.\nJoaquim Pedro de Andrade.\nSpeciale sezione monografica dedicata al cineasta brasiliano Joaquim Pedro de Andrade, uno dei padri del Cinema Novo, celebre movimento cinematografico che rinnov\u00f2 il cinema brasiliano.\nLa figlia, anch'essa regista, Alice de Andrade ha curato il restauro delle 14 opere che costituiscono l'intera filmografia del cineasta.\nFilm\nCortometraggi\nI premi.\nPremi principali.\nLa mostra ha assegnato i seguenti riconoscimenti:"}
{"id": "481214", "revid": "64860", "url": "https://it.wikipedia.org/wiki?curid=481214", "title": "Ninco Nanco", "text": "Uno dei pi\u00f9 devoti luogotenenti di Carmine Crocco, era conosciuto per le sue brillanti doti di guerrigliero, per la sua freddezza e la sua brutalit\u00e0, attributi che lo resero uno dei briganti pi\u00f9 temuti del suo tempo.\nCome gran parte dei briganti dell'epoca, la figura di Ninco Nanco \u00e8 stata rivisitata nella cultura di massa, spesso come generoso fuorilegge, alimentata dal fatto che il regio esercito represse con estrema forza le rivolte meridionali, in molti casi non facendo distinzioni tra briganti e contadini.\nBiografia.\nGli inizi.\nFiglio di Domenico Summa e Anna Coviello, Ninco Nanco (il cui soprannome apparteneva alla famiglia paterna), nacque in un ambiente familiare disagiato e con diversi problemi con la legge. Suo zio materno, il bandito Giuseppe Nicola Coviello, mor\u00ec carbonizzato in una capanna di paglia dove si era nascosto per sfuggire alla polizia borbonica (dopo la sua morte, venne ricordato con il nomignolo di \"Cola Arso\"). Uno zio paterno, di nome Francescantonio, scont\u00f2 dieci anni di reclusione per aver picchiato un gendarme borbonico e, uscito di galera, scapp\u00f2 in Puglia dopo aver ucciso a pugnalate un uomo per una questione di gioco, lavorando come garzone alle dipendenze di un possidente di Cerignola ma si diede ben presto alla macchia avendo ucciso il massaro.\nSuo padre, bench\u00e9 un onesto contadino, aveva problemi di alcolismo, mentre una zia e una delle sue sorelle erano dedite alla prostituzione. Ancora ragazzino, Giuseppe inizi\u00f2 a lavorare come domestico presso un notabile, Giuseppe Gagliardi, e pi\u00f9 tardi come guardiano di vigne. All'et\u00e0 di 18 anni, spos\u00f2 una ragazza chiamata Caterina Ferrara, orfana di entrambi i genitori, dalla quale non ebbe figli. Il matrimonio dur\u00f2 2 anni. In et\u00e0 giovanile, fu spesso protagonista di liti furiose, in una delle quali ricevette un colpo di ascia alla testa che non gli fu fatale. Un giorno, venne pestato e pugnalato ad una gamba da alcune persone. Il pestaggio lo costrinse a tre mesi di convalescenza. Giuseppe, anzich\u00e9 denunciare l'accaduto alla polizia, prefer\u00ec la vendetta personale. Qualche mese dopo, uccise uno dei suoi aggressori a colpi di ascia.\nL'omicidio gli cost\u00f2 dieci anni di carcere a Ponza, ma riusc\u00ec ad evadere nell'agosto 1860. Recatosi a Napoli, tent\u00f2 di arruolarsi nell'esercito di Giuseppe Garibaldi per poter ricevere la grazia ma fu scartato. Tent\u00f2 la stessa cosa sia presentandosi a Salerno da Nicola Mancusi, comandante della colonna insurrezionale di Avigliano, e sia facendo domanda di arruolamento nella Guardia Nazionale ma entrambi gli esiti furono negativi. Costretto al brigantaggio, Ninco Nanco inizi\u00f2 a vivere di rapine e furti, rifugiandosi nei boschi del monte Vulture.\nIl brigantaggio.\nIl 7 gennaio 1861, incontr\u00f2 Carmine Crocco, del quale divenne uno dei pi\u00f9 fidati subalterni. Il brigante aviglianese, assieme a Crocco, partecip\u00f2 a numerosi saccheggi, conquistando prima tutto il Vulture, senza mai riuscire a prendere la sua citt\u00e0 natia, Avigliano, poi gran parte della Basilicata, spingendosi fino all'Irpinia e alla Daunia. Si distinse soprattutto nella battaglia di Acinello, comandando la cavalleria dei briganti e dimostrando la sua padronanza in campo bellico. Non esitava ad aggredire le famiglie borghesi, ricorrendo al sequestro, all'omicidio e alla devastazione delle propriet\u00e0 in caso di mancato sostegno.\nNinco Nanco era conosciuto, a quel tempo, anche per la sua impassibilit\u00e0 nel compiere atti ferini. La sua compagna, Maria Lucia Di Nella (nota come Maria 'a Pastora), brigantessa di Pisticci, era sempre accanto a lui durante gli assalti e le imboscate. Secondo i racconti popolari della zona, quando Ninco Nanco strappava il cuore dal petto dei bersaglieri catturati, Maria gli porgeva sempre il coltello. Il ricordo di queste azioni cruente era ancora vivo tra gli abitanti della Basilicata nel 1935, quando Carlo Levi vi fu confinato durante il regime fascista; l'intellettuale incontr\u00f2 persone che affermavano di esserne state testimoni al tempo e riport\u00f2 gli aneddoti nella sua opera \"Cristo si \u00e8 fermato ad Eboli\". Tuttavia, Crocco neg\u00f2 torture e scempi da parte del brigante aviglianese ai danni dei militari prigionieri, asserendo che era \u00abterribile solo per la propria defesa\u00bb.\nNel gennaio 1863, Ninco Nanco e alcuni membri della sua banda uccisero brutalmente il delegato Costantino Pulusella, il capitano Luigi Capoduro di Nizza e alcuni suoi soldati, dopo che Capoduro, sperando di indurre il brigante alla resa, si era avviato con i suoi uomini nel bosco di Lagopesole. I loro cadaveri furono scoperti alcuni giorni dopo: Pulusella venne ritrovato con le mani recise, Capoduro decapitato con la testa messa a distanza su un macigno e con un sasso fra i denti, e sul petto aveva incisa la croce di casa Savoia. Il 12 marzo 1863 nei dintorni di Melfi, si rese protagonista di un feroce massacro ai danni di un gruppo di Cavalleggeri di Saluzzo, guidato dal capitano Giacomo Bianchi. Alla carneficina parteciparono anche le bande di Crocco, Caruso, Giovanni \"Coppa\" Fortunato, Caporal Teodoro, Marciano, Sacchetiello e Malacarne. Solamente due soldati piemontesi sopravvissero, mentre il capitano Bianchi venne ucciso da Coppa con una pugnalata alla nuca e la sua testa fu troncata dal busto. La falcidia avvenne in risposta alla morte di alcuni briganti avvenuta nei pressi di Rapolla, i quali vennero catturati, uccisi e i loro cadaveri bruciati dai regi soldati.\nNinco Nanco si rese protagonista anche di atti generosi. Aiutava economicamente le sue sorelle, le quali versavano in condizioni misere ed, essendo profondamente religioso, mandava soldi ai preti affinch\u00e9 celebrassero messe in onore della Madonna del Carmine, la cui effigie portava sempre con s\u00e9 al collo. Durante l'assedio di Salandra, risparmi\u00f2 un sacerdote che, in passato, aveva aiutato la sua famiglia e gli garant\u00ec la sua protezione. Ninco Nanco deposit\u00f2 alcuni oggetti di valore nella cappella del Monte Carmine, che furono sequestrati e venduti per ordine della commissione antibrigantaggio nel 1863; con il ricavato vennero effettuati lavori di ristrutturazione dell'edificio.\nUna volta, ferm\u00f2 un mercante di panni di Potenza confiscandogli una manciata di ducati ma, essendo una somma esigua, li restitu\u00ec al depredato. L'antropologo di scuola lombrosiana Quirino Bianchi, autore di una biografia su Ninco Nanco, nonostante lo considerasse un \u00abbrigante tanto feroce e di indole perversa\u00bb, appartenente ad una \u00abfamiglia degenerata\u00bb, sostenne che, avendo piet\u00e0 della miseria, intim\u00f2 il capobrigante Giuseppe Pace, detto Castellanese, a smettere di minacciare di morte i poveri, i quali non avevano la possibilit\u00e0 di sostenere le bande.\nLa morte.\nL'attivit\u00e0 di Ninco Nanco inizi\u00f2 a perdere forza l'8 febbraio 1864, quando la sua banda fu decimata presso Avigliano e diciassette dei suoi uomini furono uccisi. Il 15 febbraio dello stesso anno, venne emessa una taglia di 15.000 lire sul brigante. \n&lt;br&gt;Circa un mese dopo, il 13 marzo, Ninco Nanco e due dei suoi fedeli (uno di questi era suo fratello Francescantonio) furono catturati nei pressi di Lagopesole dalla Guardia Nazionale di Avigliano. Vennero giustiziati subito presso Frusci (frazione di Avigliano) e Ninco Nanco mor\u00ec per mano del caporale della G.N., Nicola Coviello, con due colpi di cui uno dritto nella gola, per vendicarsi dell'assassinio del cognato compiuto dal brigante aviglianese il 27 giugno 1863.\nTuttavia, altre ipotesi sostengono che il brigante sarebbe stato ucciso per ordine del comandante della G.N. aviglianese, Don Benedetto Corbo, appartenente ad una delle maggiori famiglie gentilizie della zona, per evitare che venissero alla luce sue presunte connivenze con le bande. Due mesi dopo, lo stesso Corbo fu coinvolto in un'altra vicenda di complicit\u00e0 con i briganti e venne accusato dal generale Baligno, comandante delle truppe di Basilicata, di aver rilasciato senza permesso alcuni briganti appartenenti alla banda Ninco Nanco.\nCrocco raccont\u00f2 nelle sue memorie che, venuto a conoscenza della morte del suo luogotenente, decise di vendicarlo e, trovandosi nelle vicinanze del posto in cui avvenne l'esecuzione, prepar\u00f2 la punizione da infliggere ai suoi esecutori ma, vedendo l'arrivo di un reggimento di soldati, dovette abbandonare il piano. La salma di Ninco Nanco fu trasportata, il giorno dopo, ad Avigliano e fu appesa all'arco della Piazza come monito. Il giorno seguente, il suo corpo fu portato a Potenza, ove venne seppellito. Deceduto il brigante, i suoi uomini confluirono nella banda di Gerardo De Felice detto \"Ingiongiolo\", brigante di Oppido Lucano."}
{"id": "481215", "revid": "77851169", "url": "https://it.wikipedia.org/wiki?curid=481215", "title": "Derivata seconda", "text": ""}
{"id": "481217", "revid": "46989", "url": "https://it.wikipedia.org/wiki?curid=481217", "title": "Giuseppe Nicola Summa", "text": ""}
{"id": "481218", "revid": "599013", "url": "https://it.wikipedia.org/wiki?curid=481218", "title": "Generale", "text": "Generale (pi\u00f9 formalmente ufficiale generale) \u00e8 un grado militare che indica una persona appartenente alla pi\u00f9 elevata categoria degli ufficiali. All'interno di questa categoria possono esserci pi\u00f9 gradi, uno dei quali, in molte forze armate, \u00e8 denominato \"generale\", senza ulteriori specificazioni: si tratta di uno dei ranghi pi\u00f9 elevati, se non il pi\u00f9 elevato, superiore al generale di corpo d'armata o tenente generale.\nI gradi di generale sono utilizzati dalle forze armate di terra e dalle forze aeree che adottano un sistema gerarchico mutuato dall'esercito. I corrispondenti gradi della marina militare sono quelli di \"ammiraglio\", mentre nel Regno Unito e nei paesi che hanno adottato lo stesso sistema, i corrispondenti gradi dell'aeronautica militare sono quelli di \"maresciallo capo dell'aria\".\nStoria.\nIl titolo di \"capitano generale\" comparve in Europa a partire dal XIV secolo per indicare il comandante in capo sul campo di un esercito (o una flotta). In seguito comparvero i gradi di \"luogotenente generale\" (l'attuale tenente generale) e \"sergente maggiore generale\" (dal quale deriva l'attuale maggior generale), secondo e terzo nel comando dopo il capitano generale. Nella prima met\u00e0 del XVI secolo comparve in Francia il \"colonnello generale\", comandante di tutti i reggimenti appartenenti a una determinata arma (fanteria, cavalleria, ecc.). Nel XVIII secolo la denominazione di capitano generale cadde in disuso, contraendosi in quella di generale; si conserv\u00f2, per\u00f2, in Spagna e in alcuni suoi ex possedimenti, dove \u00e8 attualmente utilizzata come grado militare onorifico attribuito al capo dello Stato.\nI modelli di classificazione.\nI sistemi di gradi per gli ufficiali generali pi\u00f9 diffusi nei vari paesi si possono ricondurre a due modelli.\nIl primo modello risale all\"'Ancien R\u00e9gime\" ed \u00e8 tuttora utilizzato dai paesi anglosassoni e, con variazioni, da altri paesi. Vi si trovano solitamente i seguenti gradi, in ordine ascendente:\nIl secondo modello deriva dai gradi adottati in Francia all'epoca della Rivoluzione, poi imitati da altri paesi, tra i quali l'Italia. In questo caso i gradi prendono il nome dell'unit\u00e0 che l'ufficiale dovrebbe comandare e solitamente sono, in ordine ascendente:\nNel mondo.\nGermania.\nNell'Esercito tedesco dal 1871 al 1945 il grado di General era seguito dall'aggiunta, in base all'arma di provenienza, di: General der Infanterie, General der Kavallerie, General der Artillerie fino alla prima guerra mondiale; General der Infanterie, General der Panzertruppen, General der Artillerie, General der Kavallerie, General der Pioniere, General der Nachrichtentruppen, General der Gebirgstruppen nella seconda guerra mondiale. Nella Luftwaffe il grado veniva seguito con l'aggiunta, in base all'arma di provenienza, di: General der Flieger, General der Flakartillerie, General der Fallschirmtruppen, General der Luftnachrichtentruppen.\nDopo la seconda guerra mondiale le Forze armate tedesche costituitesi nel 1955 hanno seguito la comparazione dei gradi degli eserciti degli stati membri della NATO e per l'esercito e l'aeronautica militare tedesca la gerarchia degli ufficiali generali \u00e8 la seguente: Brigadegeneral \u2013 Generalmajor \u2013 Generalleutnant e General, con il grado di General che compete al solo Generalinspekteur der Bundeswehr (capo di stato maggiore della difesa), se proveniente dall'Esercito o dell'Aeronautica, mentre se il capo di stato maggiore della difesa proviene dalla Marina il grado \u00e8 quello di ammiraglio.\nItalia.\nNelle forze armate italiane, nella categoria degli ufficiali generali, quello di generale \u00e8 il massimo livello gerarchico raggiungibile. Il grado \u00e8 istituito dal 1997 presso l'Esercito e presso l'Aeronautica, mentre il grado corrispondente per la Marina Militare \u00e8 quello di ammiraglio. L'abbreviazione utilizzata nei documenti \u00e8 Gen. o Amm., \u00e8 equivalente al codice NATO OF-10. Lo pu\u00f2 raggiungere solo il Capo di stato maggiore della difesa se appartenente all'Esercito o all'Aeronautica. \nGli altri ufficiali generali sono: \nNell'Arma dei Carabinieri il massimo livello \u00e8 quello di comandante generale (con il grado di generale di corpo d'armata), ma questi non pu\u00f2 ricoprire il ruolo di capo di Stato Maggiore della Difesa; anche nella Guardia di Finanza, dal 2010, il comandante generale \u00e8 tratto dai generali di corpo d'armata del Corpo (la Gdf, va precisato, non dipende dal Ministero della difesa, ma direttamente dal Ministro, e non dal Ministero, dell'Economia e delle Finanze).\nGli ufficiali generali portano le stellette e la \"greca\" di colore bianco argento.\nI capi di stato maggiore di forza armata possono raggiungere il grado di Generale di corpo d'armata con incarichi speciali.\nRepubblica di San Marino.\nNella Repubblica di San Marino il grado di \"generale\" \u00e8 il grado vertice degli ufficiali superiori (maggiore, tenente colonnello, colonnello, generale).\nNell'organizzazione militare della Repubblica di San Marino, al vertice dei corpi militari \u00e8 istituito il \"Comando Superiore delle Milizie\" con un \"Comandante Superiore delle Milizie\" con il grado di generale. Il grado \u00e8 rappresentato da una greca con tre \"tre penne\", simbolo della militarit\u00e0 usato per i gradi degli ufficiali e sulle mostrine e alamari dei diversi corpi.\nStati Uniti d'America.\nNell'esercito statunitense il grado pi\u00f9 elevato di ufficiale \u00e8 il generale a cinque stelle (\"General of the Army\"), conferito solamente in caso di guerra dichiarata dal Congresso degli Stati Uniti d'America a prescelti generali.\nIl grado massimo \u00e8 quello di generale, detto anche Full general o generale a quattro stelle.\nDal 1944 solamente cinque generali americani hanno ricevuto questa nomina:\nSvizzera.\nNell'esercito svizzero, il grado di \"generale\" (francese G\u00e9n\u00e9ral, tedesco: General) \u00e8 assegnato solamente in caso di guerra. La persona designata sar\u00e0 il comandante in capo dell'esercito svizzero."}
{"id": "481223", "revid": "110157", "url": "https://it.wikipedia.org/wiki?curid=481223", "title": "Chiesa di Santa Maria Ausiliatrice (Asti)", "text": "La chiesa di Viatosto \u00e8 una chiesa cattolica situata a circa 2,5 km dal centro della citt\u00e0 di Asti nel Borgo Viatosto.\nL'edificio fonde elementi romanici con l'inserimento di elementi gotici che si armonizzano perfettamente con le precedenti strutture. Dal sagrato, \u00e8 possibile ammirare una splendida visuale della citt\u00e0.\nLa storia.\nLo storico Incisa nel suo lavoro intitolato \"Asti nelle sue chiese ed iscrizioni\", datato al 1806, formula l'ipotesi che il toponimo di Viatosto derivi dalla miracolosa cessazione della peste nell'anno 1340 in Asti, che \"via tosto\" (\"ayatost\"), da quel luogo in poi, si liber\u00f2 \"presto\" in tutta la citt\u00e0.\nSi pu\u00f2 pensare che anticamente Viatosto fosse un piccolo borgo raccolto attorno ad una chiesa pievana con cimitero. Le prime notizie certe identificano la chiesa col nome di Santa Maria \"de Riparupta\" (Rivarotta) in atti dell'XI secolo. Gli scavi archeologici del 1996, eseguiti nell'abside, confermano una datazione al tardo secolo XII per la costruzione della primitiva chiesa romanica.\nI restauri eseguiti, hanno messo in luce una struttura originaria a tre navate, con una grande abside che concludeva la navata centrale. Nella cappella sinistra del presbiterio sono stati rinvenuti scheletri umani risalenti al secolo XI, tutti sepolti rivolti a oriente.\nNel XIV secolo si ebbero le principali trasformazioni della fabbrica, che assunse una decisa impronta gotica. Tra il 1340 ed il 1350 la chiesa fu beneficiata da numerosi lasciti: in questo periodo si realizz\u00f2 l'ampliamento della chiesa che assunse, con molta probabilit\u00e0, le sembianze attuali. L'abside venne modificata a pianta pentagonale, con piccole semicolonne agli angoli. Furono poi realizzate volte a crociera su tutta la chiesa.\nDa allora, in epoche diverse, si sovrapposero almeno quattro strati di intonaci e relative decorazioni.\nNel 1660 il papa Alessandro VII eresse nella chiesa di Viatosto una Confraternita sotto l'invocazione di Maria Ausiliatrice;\nNel XIX secolo venne ribassato il pavimento della navata; il campanile fu sopraelevato e vi fu posto l'orologio. Furono scoperti gli antichi affreschi poi lasciati a vista ma solo nelle parti figurate pi\u00f9 importanti; i lavori vennero portati a termine nel 1906 con una nuova decorazione di tardo gusto neogotico (ancora visibile in testa alle navate laterali) e si rifece il pavimento.\nNel 1932 vi fu l'eliminazione delle strutture edificate in facciata nel sec. XVIII e la ricollocazione pi\u00f9 in alto della finestra centrale. In questa circostanza fu anche costruito il robusto bastione che consolid\u00f2 il colle.\nNegli anni 1994-2000 si \u00e8 proceduto all'opera di restauro che ha riportato la chiesa alle sue antiche originalit\u00e0.\nLa chiesa.\nPosta su di una collinetta, domina la campagna circostante, ad una distanza dalle antiche mura di Asti non superiore a cinque chilometri. La chiesa si presenta \u201corientata\u201d sull'asse del sole, cio\u00e8 con l'abside a est e l'ingresso a ovest.\nLe mura esterne, in cotto a vista, sono decorate con disegni geometrici in mattoni scuri, elemento caratteristico dei fornaciai astigiani. Una scalinata d\u00e0 accesso al portale gotico che si innesta su di una facciata con aspetto romanico. Sopra l'ogiva del portale vi \u00e8 un rialzo rettilineo che incornicia il portale stesso, terminante con arcatelle analoghe a quelle sotto le falde delle navate laterali. Nella lunetta, ripristinata nel 1932, vi \u00e8 dipinta una Madonna con Bambino con i simboli della ruralit\u00e0: grano ed uva.\nLungo la fiancata laterale destra sono visibili due finestre di eguale modulo ed una terza ricavata tra sovrapposte arcate di preesistenti aperture romaniche. Una porta d\u00e0 accesso alla navata laterale destra. In corrispondenza della terza e quarta arcata, una fila di archetti fa da coronamento alla navata centrale, rialzata rispetto alle laterali. Sulla prosecuzione della navata si innalza il campanile in forme romaniche, solenne segno visivo della presenza dell'edificio sacro, databile al 1266, quando il vescovo Corrado di Cocconato percep\u00ec dal Papa Clemente IV un contributo per costruirlo; il piano terreno \u00e8 voltato in forme gotiche con costoloni cordonati e chiave di volta e venne utilizzato come sacrestia.\nLungo la fiancata laterale sinistra, in corrispondenza della terza arcata della navata, vi \u00e8 una finestra strombata con caratteri tipologici romanici, espressi dall'arco ricavato in un unico blocco tufaceo. Una fila di archetti fa da coronamento alla navata centrale, rialzata rispetto alle laterali.\nL'interno.\nLa navata centrale.\nLe quattro volte a crociera della navata sono chiuse da chiavi con stemmi delle committenze gentilizie della Asti trecentesca e quattrocentesca. Tali volte nascono da capitelli scolpiti con figure allegoriche ed armi gentilizie, alcune delle quali non pi\u00f9 visibili. Riconosciamo comunque la presenza di alcune potenti e nobili famiglie che contribuirono ad abbellire la chiesa: gli Scarampi, gli Asinari, gli Scotti, i Roero, i Ricci e i Malabaila.\nSulla controfacciata, sovrastante il portale di ingresso, vi \u00e8 una cantoria in legno con organo a canne del 1757, restaurato e funzionante, realizzato dall'organaro Liborio Grisanti, napoletano ma residente ad Asti. A fianco della bussola d'entrata vi \u00e8 una acquasantiera di epoca medievale, ornata con la croce ed altri abbellimenti; una seconda acquasantiera ricavata da un capitello marmoreo con la decorazione a foglie stilizzate, propria dei dettami cistercensi \u00e8 posta nella prima colonna di destra. La navata centrale conserva affreschi e decorazioni riconducibili ai sec. XIV-XV. Sul lato destro, secondo pilastro, \u00e8 affrescata una Madonna con Bambino, ai cui piedi \u00e8 inginocchiato l'offerente, senza proporzione di scala; sul terzo pilastro \u00e8 affrescato San Giovanni Battista; sulla lunetta della quarta arcata di destra \u00e8 visibile l'Annunciazione. Sul lato sinistro, secondo pilastro, \u00e8 affrescata una Madonna con Bambino; il terzo pilastro reca tracce di un affresco rappresentante un santo che regge un libro, forse un Evangelista. Sulla lunetta della terza arcata \u00e8 affrescata Santa Caterina di Alessandria che presenta alla Vergine Maria in trono i suoi devoti; sulla lunetta della quarta arcata \u00e8 affrescato San Giorgio che uccide il drago. Le chiavi di volta delle due prime arcate rappresentano uno stemma con tre ricci fogliati, della famiglia dei Ricci. Quella della terza arcata lo stemma con tre ruote dei Roero, la quarta porta le insegne della famiglia Scotti.\nAbside e presbiterio.\nL'abside, con volta ad ombrello con costoloni, affreschi in centro volta con motivo a ventaglio, \u00e8 delimitato da un solenne arco decorato con motivi a foglie lanceolate, dell'inizio del secolo XIV. La chiave di volta dell'abside rappresenta l'Agnello Mistico. I costoloni dividono l'abside in cinque lati, ognuno dei quali presenta una finestra gotica con strombatura gradinata, intercalata da mattoni a spigolo e da cordoni cilindrici in cotto, alternati ad altrettanti in tufo.\nNella nicchia ricavata dal tamponamento della finestra centrale si trova la Madonna di Viatosto, statua lignea dei primi del Trecento. Nel primo spicchio di destra, vi \u00e8 un affresco noto come la \u201cleggenda di Viatosto\u201d, da riferirsi alla peste del 1340: l'ex voto raffigura tre nobili giovinetti inginocchiati davanti alla Madonna col Bambino, quest'ultima in parte rovinata: intercede per loro Sant'Antonio Abate. Sopra di esso, nella lunetta, Santa Maria Maddalena, con il vaso degli unguenti tra le mani, incontra nel giardino il Cristo Risorto.\nNella parte bassa dell'abside \u00e8 posto il coro ligneo policromo settecentesco della Confraternita.\nSul piedritto nord dell'arco trionfale, \u00e8 affrescata una Madonna che allatta e perci\u00f2 detta \u201cdel latte\u201d; sul lato opposto \u00e8 conservato quel che rimane di un affresco forse di San Michele Arcangelo.\nLa Madonna di Viatosto.\nStatua lignea dei primi del Trecento, restaurata nel 1994, \u00e8 una delle espressioni artistiche locali pi\u00f9 alte di quell'epoca. La morbidezza dell'intaglio e la finezza decorativa, si concentra nel fondo della veste dorata e nel manto blu con rosoni e motivi di derivazione orientale. Particolari sono gli sguardi: frontale quello della Vergine, inclinato verso il basso quello del Bambino. La Madonna, priva della corona ma con in mano lo scettro (mutilato nei secoli), assume una postura molto materna inarcando la schiena per sorreggere il Bambino Ges\u00f9 che gioca con un uccellino.\nLe navate laterali.\nParimenti a quella centrale, le navate laterali sono scandite in quattro campi. Purtroppo gli affreschi sono andati perduti tranne qualche decorazione a panneggio sulla parete sud e qualche lacerto sulle volte.\nNella navata laterale di sinistra, nella prima arcata, troviamo la statua in gesso di Maria Ausiliatrice (XIX sec.). Sulle chiavi di volta della prima e seconda arcata \u00e8 scolpito lo stemma dentellato della famiglia dei Guasco, signori di Colcavagno; su quelle della terza e quarta arcata, rispettivamente la stella a cinque punte dell'Ordine Domenicano e l'Agnello Mistico. In testa alla navata laterale di sinistra, al di sopra del tabernacolo, in una cornice di epoca barocca \u00e8 posta la tavola lignea trecentesca della \u201cMadonna delle ciliegie\u201d; l\u00ec accanto, un candelabro in legno scolpito e laccato, sec. XVII, per il cero pasquale.\nMadonna delle ciliegie.\nLa scena che questa tavola lignea trecentesca rappresentata \u00e8 davvero interessante. La Madonna ha in mano due ciliegie: la si potrebbe pensare come mamma, mentre le porge al Bambino Ges\u00f9. In realt\u00e0, con una mano egli tiene gi\u00e0 saldamente il cestino, mentre con l'altra prende da lui le ciliegie. Per farlo si sporge dal grembo della Madre, quasi per tenerglielo a distanza, a significare che il cesto con le ciliegie gli appartiene.\nSulla controfacciata della navata laterale di destra si trova un crocefisso ligneo del sec. XV; l\u00ec vicino un confessionale settecentesco. Sulle chiavi di volta della prima e seconda arcata sono scolpite le cifre gotiche di Nostro Signore; su quelle della terza e quarta arcata, rispettivamente la croce ottagona di Gerusalemme e l'agnello mistico. Pregevole \u00e8 la chiambrana in legno intagliato, dipinto e dorato (prima met\u00e0 sec. XVI) della porta laterale. In testa alla navata laterale di destra \u00e8 posto il magnifico gruppo in arenaria policroma dell\"'Incoronazione della Vergine Maria\".\nIl gruppo dell'Incoronazione.\nRestaurata nel 1998, questa scultura policroma di un anonimo della prima met\u00e0 del sec. XV, \u00e8 ricavata da un unico blocco di pietra arenaria. Al di sotto di un grazioso baldacchino di forma gotica, con i suoi archi abbelliti da archetti, pinnacoli, foglie e pigne, troviamo il Cristo, solennemente assiso in trono, che con la mano sinistra tiene il globo terracqueo, mentre con la destra, guardando sua Madre, le pone la corona sul capo. La Vergine Maria, anche lei seduta, manifesta un atteggiamento di umilt\u00e0, con le braccia incrociate sul petto e lo sguardo dolcemente rivolto verso il basso che pare abbozzare un sorriso. Entrambi vestono, sopra la tunica, un mantello sontuoso e finemente decorato, che li avvolge fino ai piedi dando un'impressione di morbidezza tale da aver indotto, prima del restauro, a ritenere quest'opera modellata in terracotta. La presenza tutt'intorno di allegri angioletti, intenti a pregare, cantare e suonare vari strumenti musicali, conferisce alla scena un'impressione di intima gioia."}
{"id": "481224", "revid": "6066", "url": "https://it.wikipedia.org/wiki?curid=481224", "title": "Elefanti da guerra", "text": ""}
{"id": "481225", "revid": "1573940", "url": "https://it.wikipedia.org/wiki?curid=481225", "title": "Khaled Mardam-Bey", "text": "\u00c8 l'autore di mIRC, uno dei pi\u00f9 conosciuti client IRC per Windows.\nNato in Giordania da padre siriano e madre palestinese, attualmente vive a Londra."}
{"id": "481228", "revid": "486946", "url": "https://it.wikipedia.org/wiki?curid=481228", "title": "Isola di Delo", "text": ""}
{"id": "481229", "revid": "6066", "url": "https://it.wikipedia.org/wiki?curid=481229", "title": "Lega di Delo", "text": ""}
{"id": "481241", "revid": "125940107", "url": "https://it.wikipedia.org/wiki?curid=481241", "title": "Pierce Brosnan", "text": "Ha iniziato la sua carriera come attore televisivo, raggiungendo un grande successo con la serie investigativa statunitense \"Mai dire s\u00ec\" (\"Remington Steele\"), in cui ha recitato dal 1982 al 1987. In seguito ha preso parte a film come \"Quarto protocollo\" e \"Mrs. Doubtfire - Mammo per sempre\". Nel 1995 \u00e8 stato ingaggiato nel ruolo del celebre agente segreto James Bond, che ha riportato al successo dopo un periodo di stallo. Ha ricoperto i panni di 007 in quattro film, fino al 2002. Altre importanti pellicole a cui ha preso parte sono L'amore ha due facce,\"Dante's Peak - La furia della montagna\", \"Robinson Crusoe\", \"Gioco a due\" (remake del film del 1968 \"Il caso Thomas Crown\" con Steve McQueen), \"Laws of Attraction - Matrimonio in appello\", \"The Matador\", \"Mamma Mia!\" e \"L'uomo nell'ombra\".\nHa una stella sulla Hollywood Walk of Fame, al numero 7021. Nel 2003 \u00e8 stato insignito del titolo di Ufficiale dell'Ordine dell'Impero britannico (OBE) dalla regina Elisabetta II del Regno Unito per il suo \"eccezionale contributo all'industria cinematografica britannica\" e \"per aver aggiunto, nelle sue interpretazioni di James Bond, stile e glamour all'immagine della Gran Bretagna nel mondo\". Nello stesso anno Brosnan ha avviato le pratiche per ottenere la cittadinanza statunitense, che gli \u00e8 stata conferita nel 2004.\nBiografia.\nPrimi anni.\nFiglio unico nato nel 1953 a Drogheda, Contea di Louth, in Irlanda, Brosnan si trasferisce con i suoi genitori a Navan, Contea di Meath. Qui il giovane Pierce viene istruito nella \"Congregazione irlandese dei Fratelli Cristiani\", istituzione della quale in seguito l'attore condanner\u00e0 l'eccessiva severit\u00e0. Ben presto suo padre abbandona la famiglia e la madre decide cos\u00ec di andare a vivere a Londra per lavorare; nel 1964, all'et\u00e0 di undici anni, Pierce la raggiunge. In seguito la madre chiede il divorzio e sposa un uomo scozzese, un ex soldato veterano della Seconda guerra mondiale, che viene accolto da Pierce come figura paterna. All'et\u00e0 di sedici anni un agente del circo vede Brosnan esibirsi come mangiatore di fuoco e decide di ingaggiarlo. Il futuro \"James Bond\" inizia cos\u00ec a studiare per diventare un attore al \"Drama Centre\" di Londra.\nInizio della carriera.\nNei primi anni ottanta Brosnan si trasferisce negli Stati Uniti, dove diventa in pochi anni una star della televisione, soprattutto grazie alla miniserie \"Manions of America\", cui segue, a partire dal 1982, il ruolo da protagonista nella popolare serie investigativa \"Mai dire s\u00ec\" (titolo originale: \"Remington Steele\") sulla NBC. In quegli anni, prima ancora che la serie fosse finita, Brosnan riceve l'offerta di interpretare il ruolo dell'agente segreto James Bond, ma non riesce a rescindere il suo contratto.\nJames Bond (1995-2002).\nNel 1986 Roger Moore, dopo aver interpretato il ruolo di James Bond in ben sette film fin dai primi anni settanta, abbandona la parte. Per la sua successione si pensa a Pierce Brosnan, il quale per\u00f2 \u00e8 ancora sotto contratto con la serie televisiva \"Mai dire s\u00ec\". Il ruolo del celebre agente segreto passa cos\u00ec a Timothy Dalton.\nIl secondo film con Dalton, \"007 - Vendetta privata\" del 1989, si rivela una totale delusione al botteghino americano, e alcune dispute legali riguardo alla propriet\u00e0 della licenza del film portano alla cancellazione di una possibile terza parte con Dalton prevista per il 1991 (il titolo doveva essere \"The Property of a Lady\") e provocano inoltre alla serie un'interruzione di sei anni. Durante questo periodo, Dalton agisce su una clausola del suo contratto e si dimette. Nel 1994 viene ingaggiato Pierce Brosnan.\nLa scelta di Brosnan per interpretare Bond porta a una rapida evoluzione nella carriera dell'attore, il quale in un'intervista dichiara di ispirarsi a Sean Connery, e in particolare alla sua formidabile interpretazione in \"Agente 007 - Missione Goldfinger\".\nIl contratto di Brosnan prevede la produzione di tre film con l'opzione per il quarto. L'attore fa la sua prima apparizione nelle vesti dell'agente 007 in \"GoldenEye\" (1995) con grande approvazione della critica, che giudica il Bond di Brosnan \"pi\u00f9 sensibile, pi\u00f9 vulnerabile, pi\u00f9 psicologicamente completo\" rispetto a quelli precedenti. \"GoldenEye\" supera il doppio degli incassi del precedente film di Dalton nelle vendite al botteghino in tutto il mondo e raggiunge un successo che non si vedeva nei film di Bond fin dai tempi di \"Moonraker - Operazione spazio\". Brosnan torna nella parte di Bond nel 1997 con \"Il domani non muore mai\" e nel 1999 con \"Il mondo non basta\", riscuotendo di fatto lo stesso successo. Nel 2002 l'attore appare per la sua quarta ed ultima volta nei panni dell'agente segreto in \"La morte pu\u00f2 attendere\", film che, sebbene riceva recensioni contrastanti dalla critica, sbanca al botteghino, battendo tutti i precedenti film di Bond in termini di incasso mondiale.\nDurante tutto il periodo in cui interpreta l'agente 007, Brosnan, conscio del pericolo di essere identificato nella figura del suo personaggio, chiede alla casa di produzione EON Productions che gli venga accordato il permesso di lavorare anche ad altri progetti. La richiesta viene accolta, e per ogni film della serie, Brosnan compare in almeno altri due importanti film, compresi alcuni da lui prodotti. In quel periodo si diffonde una voce secondo cui il contratto di Brosnan nella parte di Bond gli proibirebbe di indossare uno smoking in qualsiasi film che non riguardi 007; questa voce si dimostra totalmente infondata. Brosnan infatti interpreta un'ampia gamma di ruoli durante le sue apparizioni nei film di Bond, che vanno dallo scienziato pazzo in \"Mars Attacks!\" di Tim Burton fino al furbo e facoltoso uomo d'affari \"Thomas Crown\" in \"Gioco a due\" (remake di un celebre film del 1968 con Steve McQueen), passando per l'ecologista canadese Grey Owl nel film biografico omonimo.\nAll'inizio del 2004, Brosnan prende parte al videogioco \"\", prestando al personaggio tanto l'aspetto quanto la voce, come aveva gi\u00e0 fatto in precedenza in \"007 Nightfire\" del 2002. In seguito i media iniziano a domandarsi se Brosnan, ormai ultracinquantenne, vestir\u00e0 ancora i panni di Bond. Inizialmente l'attore sembra intenzionato a mantenere la parte, affermando che gli piacerebbe eguagliare Sean Connery a quota sei interpretazioni. Tuttavia Brosnan \u00e8 consapevole che anni addietro molti appassionati di 007 non erano contenti che Roger Moore interpretasse la parte dopo aver compiuto i cinquant'anni; in quel caso per\u00f2 Moore ricevette un grande sostegno dalla maggior parte della critica e del pubblico affinch\u00e9 proseguisse. Durante tutto il 2004, la situazione rimane incerta, tra chi sostiene che Brosnan andr\u00e0 avanti nel ruolo di Bond e chi invece \u00e8 convinto che si far\u00e0 da parte in favore di un attore pi\u00f9 giovane. Quest'ultima ipotesi viene inizialmente negata sia dalla EON Productions che dallo stesso Brosnan, il quale per\u00f2 nell'ottobre 2004 afferma: \"\u00c8 decisamente finita\", dichiarando cos\u00ec di aver esaurito il suo ruolo da 007. Successivamente i media continuano a parlare della possibilit\u00e0 di un ritorno di Brosnan, ipotesi che viene definitivamente smentita dall'attore nel febbraio 2005 sul suo sito ufficiale. Nonostante questo, i giornali continuano a scrivere di voci circa presunte trattative ancora in corso tra Brosnan e i produttori, fino a quando, il 14 ottobre 2005, viene annunciato il nuovo James Bond: Daniel Craig, che far\u00e0 la sua prima apparizione nel 2006 in \"Casino Royale\".\nCarriera successiva.\nNel dopo-Bond, Pierce Brosnan aderisce a pellicole che fanno parte di generi differenti, senza mai concentrarsi troppo su una specifica categoria cinematografica di film. Il primo ruolo \u00e8 quello di un padre irlandese in lotta per l'affidamento dei propri figli, in Evelyn.\nSegue poi quello dell'avvocato divorzista \"Daniel Rafferty\" nella commedia romantica \"Laws of Attraction - Matrimonio in appello\" con Julianne Moore (2004). Nel 2005 \u00e8 la volta di \"The Matador\", in cui Brosnan veste i panni di un assassino stanco e nevrotico che incontra un commesso viaggiatore in un bar messicano. Il film raccoglie il favore della critica, che definisce la prestazione di Brosnan \"la migliore della sua carriera\". L'attore viene nominato ai Golden Globe per la migliore interpretazione maschile in una commedia, ma viene battuto da Joaquin Phoenix per \"Quando l'amore brucia l'anima - Walk the Line\". Nel 2007 Brosnan partecipa al film \"Arsenico e vecchi confetti\", mentre nel 2008 fa coppia con Meryl Streep nell'adattamento cinematografico del famoso musical degli ABBA \"Mamma Mia!\" e nel suo seguito sequel-prequel Mamma Mia! Ci risiamo. Nel 2009 interpreta un primo ministro britannico caduto in disgrazia nel film \"L'uomo nell'ombra\" di Roman Pola\u0144ski, pellicola che vince l'Orso d'argento al Festival del cinema di Berlino. Successivamente Brosnan prende parte a una serie di commedie romantiche come \"Ma come fa a far tutto?\" (2011) con Sarah Jessica Parker e \"Love Is All You Need\" (2012) e a dei thriller d'azione come \"The November Man\", \"Survivor\" e \"No Escape - Colpo di stato\".\nVita privata.\nQuando Brosnan frequentava le scuole superiori, il suo soprannome era \"the irish\" (l'irlandese). \u00c8 considerato uno degli attori pi\u00f9 belli e affascinanti nel panorama cinematografico, doti che conserva pur avendo superato i 60 anni d'et\u00e0.\nNel 1980 Brosnan sposa l'attrice australiana Cassandra Harris, interprete nel film di James Bond \"Solo per i tuoi occhi\". Nel 1983 nasce il primo e unico figlio della coppia, Sean. Della famiglia fanno parte anche i primi due figli di Cassandra, Charlotte e Christopher, che, dopo la morte del padre naturale, diventano a tutti gli effetti figli di Brosnan, prendendone quindi il cognome. Grazie a loro, Brosnan diventa nonno nel 1998, all'et\u00e0 di 45 anni. Nel 1991 Cassandra muore di cancro alle ovaie, dopo undici anni di matrimonio.\nAnche la figlia di Cassandra, Charlotte, muore dello stesso tumore il 28 giugno 2013, all'et\u00e0 di 42 anni.\nNel 1994 Brosnan conosce la giornalista statunitense Keely Shaye Smith, che sposa nel 2001. I due hanno due figli: Dylan (1997) e Paris (2001).\nImpegno per l'ambiente.\nPierce Brosnan, che \u00e8 rigorosamente vegetariano fa parte dell'Advisory Board dell'organizzazione per la protezione della vita marina Sea Shepherd e definisce amico il loro fondatore Paul Watson. Quando Watson fu arrestato nel 2012, Brosnan fece una campagna per la sua liberazione. Alla fine decise di versare i 250.000 euro di cauzione richiesti dall'amministrazione della giustizia tedesca per la liberazione del capitano Paul Watson. \nNel 1995 ha boicottato la premiere di \"James Bond 007: Golden Eye\" per mostrare solidariet\u00e0 a Greenpeace e alla loro protesta contro il programma di test nucleari francese nel Sud Pacifico.\nNel 2004 Brosnan \u00e8 stato votato \"Best Dressed Environmentalist\" dalla \"Sustainable Style Foundation\".\nInsieme a sua moglie e ad alcune star internazionali come Daryl Hannah, Cindy Crawford e Halle Berry, Brosnan si \u00e8 battuto con successo contro la costruzione di un impianto di produzione di gas naturale sulla costa di Malibu. Nel 2007, il Governatore della California Arnold Schwarzenegger ha posto il veto alla costruzione della struttura.\nNel 2007 ha ricevuto la Golden Camera per il suo impegno ambientale.\nNel 2019 Brosnan ha elogiato l'attivista svedese per la protezione del clima Greta Thunberg e l'ha definita un esempio per noi tutti. Allo stesso tempo, ha criticato Donald Trump per negare il cambiamento climatico.\nDoppiatori italiani.\nNelle versioni in italiano delle opere in cui ha recitato, Pierce Brosnan \u00e8 stato doppiato da:\nda doppiatore \u00e8 sostituito da:"}
{"id": "481245", "revid": "1810027", "url": "https://it.wikipedia.org/wiki?curid=481245", "title": "Francesco Solimena", "text": "Attivo in area napoletana, sia pure con committenze nelle maggiori corti europee, \u00e8 considerato uno degli artisti che meglio incarnarono la cultura tardo-barocca in Italia.\nBiografia.\nSolimena si form\u00f2 presso la bottega del padre Angelo, a Nocera dei Pagani (il nome con cui era conosciuta in passato, tra XVI secolo e il 1806, una civitas che comprendeva un'ampia porzione dell'agro nocerino, formata da 5 attuali comuni: Nocera Inferiore, Nocera Superiore, Pagani, Sant'Egidio del Monte Albino e Corbara), citt\u00e0 originaria della madre, Marta Resigniano, dove viveva la sua famiglia, rifacendosi dapprima alle opere di Francesco Guarini e successivamente, trasferitosi a Napoli e resosi autonomo nello stile, cominci\u00f2 a guardare con interesse alla pittura scenografica e fantasiosa di Luca Giordano e a quella tenebrista di Mattia Preti.\nFu avviato alla pittura durante una visita a Nocera dei Pagani del cardinale Pietro Francesco Orsini, il futuro papa Benedetto XIII, che osservate alcune opere del giovane consigli\u00f2 al padre Angelo (che lo ospitava nel suo palazzo) di avviarlo alla pittura perch\u00e9 il ragazzo dimostrava un talento poco comune.\nLe opere tra il 1670 e il 1680 tra cui si ricordano \"Il Paradiso\" nella cattedrale di Nocera e la \"Visione di San Cirillo d'Alessandria\" nella chiesa di San Domenico a Solofra furono eseguite in collaborazione col padre.\nLe opere eseguite successivamente al 1680, manifestarono sempre pi\u00f9 il distacco dalla pittura naturalista che diverr\u00e0 progressivamente adesione al gusto barocco. Vanno menzionate a questo proposito gli affreschi di San Giorgio a Salerno, e le tele delle \"Virt\u00f9\" della sacrestia di San Paolo Maggiore a Napoli. Nella tela di \"San Francesco rinunzia al sacerdozio\" nella chiesa di Sant'Anna dei Lombardi (1691-1692) \u00e8 invece evidente l'influenza di Mattia Preti.\nLo stile pittorico nuovo, con l'avvicinamento all'Accademia dell'Arcadia, ebbe la sua consacrazione ne \"La cacciata di Eliodoro dal tempio\" al Ges\u00f9 Nuovo e negli affreschi della cappella di San Filippo Neri ai Gerolamini.\nNel 1728 gli fu commissionato una tela raffigurante \"Gundacker von Althan nell'atto di offrire all'imperatore d'Austria Carlo VI il catalogo della pinacoteca imperiale\" (Kunsthistorisches Museum di Vienna), che \"suscit\u00f2 un vero entusiasmo\".\nUn ritorno ai lavori giovanili si and\u00f2 evidenziando a partire dal 1735 come ad esempio nei dipinti realizzati nella Reggia di Caserta su committenza di Carlo di Borbone.\nLavor\u00f2 per le maggiori corti europee, pur senza muoversi quasi mai da Napoli. Mor\u00ec nella sua villa di Barra il 5 aprile 1747, e i suoi resti sono conservati all'interno della chiesa di San Domenico. La sua scuola fu la pi\u00f9 prolifica del Settecento napoletano (e forse dell'intero Settecento italiano), in quanto vi si formarono svariate decine di pittori e architetti che in molti casi andarono incontro a delle luminose carriere. Nella sterminata schiera dei suoi allievi si ricordano in questa sede: Francesco De Mura, Corrado Giaquinto, Giuseppe Bonito, Gaspare Traversi, Sebastiano Conca, Ferdinando Sanfelice, Domenico Antonio Vaccaro, Mario Gioffredo, Leonardo Olivieri, Nicola Maria Rossi, Lorenzo De Caro, Domenico Mondo, Andrea dell'Asta, Jacopo Cestaro, Crescenzo Gamba, Paolo De Majo, Ludovico De Majo, Tommaso Martini, Santolo Cirillo, i genovesi Francesco Campora, Giovanni Stefano Maja e Francesco Narici, Evangelista Schiano, Bernardino Fera, Michele Foschini, Paolo Gamba, Alessio D'Elia, Antonio Baldi, Salvatore Pace, Giambattista Vela, Orazio Solimena, Saverio Persico, Ferrante Amendola, Giuseppe Tomajoli, Giovanni Cingeri, Michelangelo Schilles, Alfonso Di Spigna, Filippo Andreola, Paolo Di Falco, Giuseppe Guerra, Nicola Falocco.\nIl Comune di Napoli, la circoscrizione di Barra, e i padri Domenicani, nel 250\u00ba anniversario della sua morte, apposero una lapide sulla sua tomba all'interno della Chiesa di San Domenico.\nAnalisi del lavoro.\nLa composizione dei quadri di Francesco Solimena \u00e8 spesso sottolineata da elementi architettonici (scale, archi, balaustre, colonne) che focalizzano l'attenzione sui personaggi, come le ombre e tessuti leggeri.\nGli storici dell'arte hanno avuto il piacere di individuare i tanti modelli che aveva imitato nelle sue composizioni. I suoi numerosi studi preparatori, spesso combinazione di diverse tecniche quali disegni a inchiostro e penna, gesso e acquerello.\nUn esempio tipico dello stile della sua prima maturit\u00e0 \u00e8 la \"Allegoria di un regno\" (1690), collezione di libri Stroganov ora custodito nel Museo dell'Ermitage di San Pietroburgo.\nDal 1680, Francesco Solimena si appropria della sperimentazione cromatica di Luca Giordano, allievo di Jos\u00e9 de Ribera, che aveva assimilato le esperienze pittoriche pi\u00f9 diverse dell'Italia del momento e ha permesso la fioritura della pittura barocca-napoletana. Francesco Solimena risulta essere il suo erede, ed ha tramandato tale stile ai suoi allievi Corrado Giaquinto, Sebastiano Conca, Francesco De Mura, Giuseppe Bonito e Nicola Maria Rossi.\nDal 1690, \u00e8 tornato agli esempi di vigorosa ed espressiva pittura barocca di Mattia Preti con l'introduzione a Napoli, all'inizio del Settecento, di un periodo di maggiore interesse artistico: il rococ\u00f2, quale esaurimento del Barocco. Nel primo Settecento, si rivolse a grandi solenni composizioni, soggetti sacri e profani. Dal 1730, circa, ritorna al suo entusiasmo giovanile, con una pittura barocca, caratterizzata da uno stile classico barocco, governato quindi da un'inquietante \"intensit\u00e0 visiva\" .\nFrancesco Solimena ha esercitato una notevole influenza sui pittori delle generazioni pi\u00f9 giovani e future di Napoli, ma anche di tutta l'Europa centrale. \u00c8 servito come esempio per la generazione emergente, in particolare Jean-Honor\u00e9 Fragonard, Francisco Goya e Fran\u00e7ois Boucher, il quale si \u00e8 ispirato a molte delle opere di Solimena.\nGrazie a Francesco Solimena e alla pittura eroica del \"chiaroscuro\" di Caravaggio e di Giovanni Battista Caracciolo che hanno caratterizzato Napoli in quel secolo, la citt\u00e0 ha raggiunto lo status di centro di dispositivo artistico, tanto da diventare una capitale europea della pittura.\nOpere architettoniche (non esaustiva).\nNel quarto decennio del XVIII secolo, a causa dell'estesa fatiscenza della fabbrica quattrocentesca, il vescovo Niccol\u00f2 de Dominicis decise di riedificare nel sito attuale il campanile della Cattedrale di Nocera Inferiore.\nFinanziato anche dalla confraternita del Rosario, che contribu\u00ec con ben 2050 ducati, il nuovo campanile fu realizzato \"in conformit\u00e0 al modello di legname fattone fare dal R.D. Francesco Solimeno\", conservato, a quel tempo, nell'oratorio della congrega.\nL'opera costituisce una delle rare realizzazioni architettoniche di Francesco Solimena, che vi impresse il segno tangibile delle sue doti di progettista, testimoniate anche dalle imprese napoletane della chiesa di San Nicola alla Carit\u00e0, del portale di San Giuseppe dei Vecchi, del suo palazzo a San Potito e nella facciata della chiesa di San Domenico a Barra. Opera sua \u00e8 anche l'altare di San Nicola nell'Abbazia di Santa Maria Maddalena in Armillis a Sant'Egidio del Monte Albino."}
{"id": "481246", "revid": "166237", "url": "https://it.wikipedia.org/wiki?curid=481246", "title": "Crisi petrolifera", "text": ""}
{"id": "481247", "revid": "14214", "url": "https://it.wikipedia.org/wiki?curid=481247", "title": "Crisi del petrolio", "text": ""}
{"id": "481257", "revid": "228587", "url": "https://it.wikipedia.org/wiki?curid=481257", "title": "Aesop Rock", "text": "Aesop Rock \u00e8 una delle punte di diamante dell'etichetta Def Jux, ed una delle figure pi\u00f9 quotate del panorama hip hop underground statunitense, dando una visione prettamente politica e cinica verso la societ\u00e0. Lo contraddistingue un timbro di voce potente e basso, simile ad altri rappers come Del Tha Funkee Homosapien, ed uno stile particolare, amante della metafora e delle immagini, caricato su basi impegnative.\nBiografia.\nL'inizio della sua carriera \u00e8 all'insegna dell'autoproduzione di due album: \"Music For Earthworms\" del 1997 e \"Appleseed\" del 1999. Nel 2000 \u00e8 la volta di \"Float\" pubblicato sotto la \"Mush Records\". Grazie ai successi con le produzioni underground, entra nella Def Jux presentandosi con le hit \"Coma\" e \"Boom Box\", a questi fa seguire nel 2001 l'LP \"Labor Days\", le cui particolari produzioni sono curate da Blockhead.\nLo stesso Aesop pubblica l'EP \"Daylight 12\"\" su vinile, seguito dall'album \"Bazooka Tooth\", nel settembre 2003, che riscuote un successo underground di grande portata, e che incorona Aesop come uno dei pi\u00f9 talentuosi MC. Particolare \u00e8 pure la copertina del CD: uno studente con l'apparecchio per i denti, in preda alla frustrazione, deriso da compagni che ne avrebbero a loro volta bisogno. Il singolo \u00e8 \"Freeze\".\nCon il suo sarcasmo nell'approccio al sistema americano, all'11 settembre 2001, al continuo riferimento ad una Guerra Mondiale di cui ogni uomo \u00e8 ignaro soldato, che costituisce una linea di pensiero condivisa da tutta l'etichetta, risulta difficile trovargli una catalogazione artistica che comunque lo trova allineato nell'hip hop underground politico di New York, caratteristica che lo accomuna agli altri artisti della Def Jux."}
{"id": "481259", "revid": "767487", "url": "https://it.wikipedia.org/wiki?curid=481259", "title": "Ticket to Ride", "text": "Ticket to Ride \u00e8 una canzone del gruppo musicale britannico Beatles del 1965, scritta per la maggior parte da John Lennon, poi variata da Paul McCartney con un riff. Nella lista delle 500 migliori canzoni secondo Rolling Stone si piazza alla 394\u00aa posizione.\nDescrizione.\nComposizione.\nNon \u00e8 chiara l'origine della canzone: alcuni dicono che si riferisca alla riuscita di un esame di guida di Lennon, alcuni all'uscita dalla sua vita di una ragazza, altri ritengono sia stata ispirata dall'acquisto di un biglietto ferroviario per Ryde (vicino all'Isola di Wight), altri ancora che \"Ticket to Ride\" fosse come Lennon chiamasse il certificato delle prostitute amburghesi per poter lavorare. Altre teorie sono che l'ispirazione del brano \u00e8 la canzone \"spiritual\" \"If I Got My Ticket, Can I Ride?\", del quale anche Little Richard registr\u00f2 una versione, che parla di stupefacenti o dell'abbandono della madre, o che semplicemente suonasse bene. Mentre Lennon ha affermato che il contributo principale di McCartney sia stata l'elaborazione della parte della batteria, il compagno dice di essere stato tre ore con John per comporre la canzone, ma che il risultato sia riuscito bene e che prepararono subito ogni aspetto della canzone.\nRegistrazione e mixaggio.\nIl brano fu il primo ad essere registrato nel 1965, oltre che il primo a superare i 3 minuti di durata, rimanendo la canzone pi\u00f9 lunga dei Beatles fino a \"You Won't See Me\" di \"Rubber Soul\". Venne registrato in una sessione pomeridiana di tre ore del 15 febbraio, con una metodologia molto diversa dal solito: mentre prima registravano i brani quasi dal vivo e facevano qualche minima sovraincisione, in questo caso venne registrata prima la base ritmica in due nastri (del quale solo il secondo era completo, poich\u00e9 il primo era una falsa partenza) e poi si and\u00f2 avanti con gli strumenti. Sul multitraccia degli Abbey Road Studios, il primo nastro era costituito dalla base ritmica, il secondo aveva le chitarre ritmiche e la chitarra solista, qui suonata, per la prima volta, da Paul McCartney, il terzo la voce di John Lennon e l'ultimo il tamburello, altre chitarre, i cori ed i battimani. Le chitarre usate per la registrazione furono una semi-acustica Epiphone Casino per McCartney, una Fender Stratocaster per Lennon ed una Rickenbacker 360 a 12 corde per Harrison. Il mixaggio monofonico venne realizzato il 18 febbraio, mentre quello stereofonico il 23. Per entrambi venne utilizzato il secondo nastro (infatti non vennero contate come nastri le sovraincisioni). Il produttore delle sedute era George Martin ed il primo fonico Norman Smith, mentre come secondi fonici ci furono Ken Scott e Jerry Boys alla registrazione, solamente il primo al mixaggio mono e Malcolm Davies nel mixaggio stereo.\nPubblicazione e accoglienza.\nSi trova nell'album \"Help!\" e viene eseguita anche nel film che porta lo stesso titolo dell'album. Riscosse un buon successo in Inghilterra rimanendo prima in classifica per tre settimane, in Olanda per otto settimane, in Norvegia per quattro settimane, mentre negli Stati Uniti rimase invece al vertice della classifica solo per una settimana come in Canada, in Germania arriva seconda ed in Austria ottava. \nLa canzone fu accolta con enorme entusiasmo anche dai critici musicali dell'epoca che evidenziarono soprattutto l'evoluzione tecnica dei musicisti, la base ritmica senza dubbio all'avanguardia per quei tempi, la chitarra elettrica incisiva e penetrante e il lavoro alla batteria di Ringo Starr martellante ed esaustivo come mai in passato.\nProprio per queste caratteristiche, i Beatles erano particolarmente preoccupati per l'uscita del 45 giri e, per non deludere i fans \"conservatori\", misero come lato B \"Yes It Is\", indicata da Lennon come una totale riscrittura di \"This Boy\".\nDopo lo scioglimento dei Beatles, Lennon afferm\u00f2 che \"Ticket to Ride\" sia stata la prima canzone heavy metal in assoluto; infatti la canzone presenta molte caratteristiche di questo genere.\nIl brano in seguito venne pubblicato su \"1\", su vinile su \"The Singles Box Set\", \"1962-1966\", \"20 Greatest Hits\" e \"The Number Ones\". Inoltre, sull'album \"Anthology 2\" \u00e8 stata pubblicata una versione \"live\", registrata all'ABC Theatre di Blackpool il 1\u00ba agosto 1965; oltre a \"Ticket to Ride\", sono state incluse nel disco anche \"I Feel Fine\", \"Yesterday\" ed \"Help!\". Un'altra versione presa da un concerto \u00e8 stata pubblicata sul disco \"The Beatles at the Hollywood Bowl\"; era stata registrata il 29 agosto 1965. Sul disco \"Live at the BBC\" \u00e8 stata inclusa una versione del brano registrata poco dopo la pubblicazione del singolo, il 26 maggio, per il programma \"The Beatles Invite You to Take a Ticket to Ride\", spettacolo conclusivo dopo 52 apparizioni televisive; questo nastro, prodotto da Keith Bateson, \u00e8 stato trasmesso per la prima volta il 7 del mese successivo. Il brano \u00e8 stato interpretato anche all\"'Ed Sullivan Show\" del 12 settembre dell'anno di pubblicazione e al concerto allo Shea Stadium del quindici del mese precedente.\nCover.\nUna sorprendente cover fu quella incisa dai Carpenters, nel 1969, che la trasformarono in una lenta ballata. La loro versione arriv\u00f2 alla cinquantaquattresima posizione della classifica di Billboard.\nGli Stars on 45 cantarono l'inizio della canzone nel loro singolo \"Beatles Medley\" e nel singolo esteso dallo stesso titolo, entrambi del 1981.\nUn'altra cover \u00e8 stata incisa dagli Asylum Party nel 1990.\nUn'ulteriore cover \u00e8 quella dei Cover Brothers del 2013."}
{"id": "481263", "revid": "14806", "url": "https://it.wikipedia.org/wiki?curid=481263", "title": "Ian Bavitz", "text": ""}
{"id": "481268", "revid": "767487", "url": "https://it.wikipedia.org/wiki?curid=481268", "title": "Cronay", "text": "Cronay (toponimo francese) \u00e8 un comune svizzero di 376 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "481276", "revid": "1924342", "url": "https://it.wikipedia.org/wiki?curid=481276", "title": "I Want to Hold Your Hand", "text": "I Want to Hold Your Hand \u00e8 un brano dei Beatles scritto da Lennon e McCartney. Il brano venne pubblicato come A-side del singolo \"I Want to Hold Your Hand/This Boy\".\n\"I Want to Hold Your Hand\", come alcuni altri singoli dei Beatles, non \u00e8 stato \"estratto\" da nessun album allo scopo di promuoverlo, ma \u00e8 un prodotto musicale autonomo e per questo motivo \u00e8 stato successivamente incluso in molte raccolte. Invece, nella discografia americana, che presenta differenze rispetto a quella europea, appare su \"Meet the Beatles!\" (che corrisponde, lontanamente, a \"With the Beatles\").\nDescrizione.\nStoria del brano.\nNacque al pianoforte negli ultimi mesi del 1963, in uno scantinato di casa Asher a Wimpole Street; in quel periodo, Lennon e McCartney erano infatti soliti trascorrervi del tempo per comporre i loro pezzi.\nL'intuizione melodica del brano venne a Lennon sentendo l'accordo in Sol minore settima eseguito casualmente da Paul a conclusione della strofa che apriva il motivo; Lennon, come spieg\u00f2 in un'intervista anni dopo, al sentire l'accordo fu colto da un enorme entusiasmo e grid\u00f2 le celebri parole: \u00abEccolo! Rifallo!\u00bb. Paul McCartney conferm\u00f2 in seguito il punto di svolta costituito da quel passaggio armonico nello sviluppo della melodia. In seguito il brano fu arricchito da George Harrison con la parte di chitarra solista, inoltre Paul imprezios\u00ec il brano eseguendo una frase usando una tecnica Jazz, il Walking Bass, similmente a quanto far\u00e0 poi nella canzone All My Loving. In seguito Lennon ebbe l'idea di inserire uno schema a due voci, ovvero la sua e quella di McCartney.\nIl 29 gennaio 1964, agli studi della EMI di Parigi, fu registrata una versione in tedesco, \"Komm, Gib Mir Deine Hand\" (\"vieni, dammi la mano\"). Questa versione fu pubblicata, tra l'altro, nella raccolta \"Rarities\".\nIl lato B, \"This Boy\", \u00e8 stata una canzone molto amata da Lennon, e al contrario del lato A \u00e8 importante per il suo schema a tre voci.\nFu il primo brano dei Beatles a essere inciso con la innovativa tecnologia di un registratore a quattro piste o Registrazione multitraccia.\nNella registrazione originale, poco prima del secondo ritornello si sente che uno tra John Lennon e Paul Mc Cartney sbaglia il testo, infatti Paul dice: \"I want to hold your hand\" e John dice \"Let me hold your hand\".\nAccoglienza e successo commerciale.\nCon oltre 15 milioni di copie, \"I Want to Hold Your Hand/This Boy\" \u00e8 il singolo dei Beatles pi\u00f9 venduto in assoluto.\nIl 12 dicembre 1963 raggiunge la prima posizione nella Official Singles Chart per cinque settimane.\nQuesto singolo permise ai Beatles di penetrare nel mercato statunitense; in effetti, \"I Want to Hold Your Hand\" fece definitivamente esplodere il fenomeno della Beatlemania, e diede inizio alla cosiddetta \"British invasion\" delle classifiche di vendita americane.\nIl 1\u00ba febbraio 1964 il singolo raggiunge la prima posizione nella Billboard Hot 100 per sette settimane.\nFurono 73 milioni gli americani che, entusiasmati proprio da questo brano, videro il debutto dei Beatles durante il famoso programma Ed Sullivan Show il 9 febbraio 1964; fu l'evento televisivo, fino a quel momento, pi\u00f9 seguito nella storia della televisione americana.\nBastarono due settimane per vendere 1 milione di copie e per salire dal 43\u00ba al 1\u00ba posto nella classifica americana. Rimase 1\u00ba in classifica Cashbox e Billboard per 5 settimane.\nIn Olanda sempre il 1\u00ba febbraio 1964 raggiunge la prima posizione per sette settimane, in Germania il 29 febbraio per otto settimane ed in Norvegia per tre settimane. \nAnche in Australia e Canada arriva al primo posto e vince il disco d'oro.\nNel 1998 viene premiato con il Grammy Hall of Fame Award.\n\"I Want to Hold Your Hand\" \u00e8 collocata al sedicesimo posto tra i 500 migliori brani musicali secondo Rolling Stone."}
{"id": "481279", "revid": "1776051", "url": "https://it.wikipedia.org/wiki?curid=481279", "title": "Cuarny", "text": "Cuarny (toponimo francese) \u00e8 un comune svizzero di 238 abitanti del Canton Vaud, nel distretto del Jura-Nord vaudois.\nStoria.\nNel 1964 Cuarny ha inglobato la localit\u00e0 di La Grand-Fin, fino ad allora frazione di Pomy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "481286", "revid": "1924342", "url": "https://it.wikipedia.org/wiki?curid=481286", "title": "Help! (singolo The Beatles)", "text": "Help! \u00e8 un celebre brano dei Beatles, pubblicato come singolo e sull'album omonimo nel 1965 e utilizzato come brano di apertura e finale del film \"Aiuto!\" (\"Help!\") dello stesso anno. Si trova alla 29\u00aa posizione nella Lista delle 500 migliori canzoni secondo Rolling Stone\nDescrizione.\nOrigine e storia.\nJohn Lennon, autore principale del brano, lo considerava una delle migliori canzoni che avesse scritto con i Beatles. Lo stesso Lennon, in un'intervista afferm\u00f2:\u00ab Ero ingrassato e in stato di depressione ai tempi di \"Help!\" \u00bb.\nIl resto della band parve sorpreso dal contenuto della canzone, poich\u00e9 il senso di insicurezza che esprimeva John sembrava in netto contrasto con l'immagine che i Beatles avrebbero voluto trasmettere ai loro fans.\nMusica e arrangiamento.\nIn una intervista del 1970 per \"Rolling Stone\", John spieg\u00f2 che il brano era stato concepito come una ballata lenta, e in seguito la produzione aveva convinto il gruppo ad accelerarne il tempo. A posteriori, Lennon si disse dispiaciuto di questa scelta, nonostante il successo ottenuto in tutto il mondo grazie anche al ritmo e alla melodia azzeccati. Se \u00e8 vero, come affermano molti critici, che sono fondamentali 15/20 secondi di una canzone, soprattutto quelli iniziali, per decretarne il successo, \"Help\" risult\u00f2 trascinante e coinvolgente sin dalla prima nota, oltrech\u00e9 dalla prima parola, sebbene qualche critico volle ravvisare nella musica del brano l'inizio di una fase lennoniana caratterizzata da una perdita di smalto.\nTesto e significato.\nNella scrittura del brano, Lennon si era ispirato al senso di disagio e di stress che provava per l'improvvisa notoriet\u00e0 raggiunta con i Beatles: \"\"Help me if you can I'm feeling down\" [...] \"Help me get my feet back on the ground\" [...] \"And now my life has changed in oh so many ways, my independence seems to vanish in the haze\"\". (\"Aiutami se puoi, sto male\" [...] \"Aiutami a rimettere i piedi per terra\" [...] \"Ora la mia vita, oh, quanto \u00e8 cambiata, la mia indipendenza si \u00e8 trasformata in confusione\").\nClassifiche.\nIl disco, pubblicato come 45 giri contenente sul lato B il brano \"I'm Down\", fu accolto con entusiasmo in tutto il mondo, basti pensare alle tre settimane di permanenza in vetta alla hit parade sia statunitense sia britannica. \nRaggiunse il vertice delle classifiche di vendita anche in vari altri paesi, fra i quali Canada, Irlanda, Italia, Paesi Bassi per tre settimane e Norvegia per sei settimane, la seconda posizione in Germania e la quinta in Austria risultando il terzo singolo pi\u00f9 venduto dell'anno dopo \"Unchained Melody\" e \"(I Can't Get No) Satisfaction\".\nAnche gli italiani acquistarono il disco, che balz\u00f2 al primo posto della hit parade, abbandonandola solo dopo diciannove settimane.\nCover.\nMolti musicisti si sono cimentati in \"cover\" di \"Help!\". In particolare, sia gli U2 (che suonarono il brano in diversi concerti fra il 1986 e il 1987) che gli Oasis lo riproposero con un tempo rallentato; lo stesso si pu\u00f2 dire di Paul McCartney, che esegu\u00ec \"Help!\" nel suo tour del 1990 (insieme ad altri brani) come tributo a Lennon. Fra gli altri gruppi e artisti che hanno inciso la propria interpretazione di questo brano si possono citare Deep Purple, Carpenters, Bananarama, Kylie Minogue, Dolly Parton, Tina Turner, John Farnham, Rick Wakeman, The Damned, Caetano Veloso, Howie Day e Fountains of Wayne. John Lennon una volta disse che la sua \"cover\" di \"Help!\" preferita era quella di Henry Gross. Esiste anche una \"cover\" in dialetto napoletano degli Shampoo, incisa nel 1981."}
{"id": "481291", "revid": "110157", "url": "https://it.wikipedia.org/wiki?curid=481291", "title": "Donneloye", "text": "Donneloye (toponimo francese) \u00e8 un comune svizzero di 782 abitanti del Canton Vaud, nel distretto del Jura-Nord vaudois.\nStoria.\nNel 2008 Donneloye ha inglobato i comuni soppressi di Gossens e M\u00e9zery-pr\u00e8s-Donneloye e nel 2012 quello di Prahins.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "481296", "revid": "1776051", "url": "https://it.wikipedia.org/wiki?curid=481296", "title": "Molondin", "text": "Molondin (toponimo francese) \u00e8 un comune svizzero di 218 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "481297", "revid": "1776051", "url": "https://it.wikipedia.org/wiki?curid=481297", "title": "Onnens", "text": "Onnens (toponimo francese) \u00e8 un comune svizzero di 500 abitanti del Canton Vaud, nel distretto del Jura-Nord vaudois.\nGeografia fisica.\nOnnens \u00e8 bagnato dal lago di Neuch\u00e2tel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "481299", "revid": "173469", "url": "https://it.wikipedia.org/wiki?curid=481299", "title": "Maria Luisa d'Absburgo-Lorena", "text": ""}
{"id": "481301", "revid": "767487", "url": "https://it.wikipedia.org/wiki?curid=481301", "title": "Villars-Epeney", "text": "Villars-Epeney (toponimo francese) \u00e8 un comune svizzero di 105 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "481303", "revid": "1929943", "url": "https://it.wikipedia.org/wiki?curid=481303", "title": "Tucson", "text": "Tucson (pronuncia in inglese o , in italiano ) \u00e8 una citt\u00e0 ed \u00e8 il capoluogo della contea di Pima, Arizona, Stati Uniti, nonch\u00e9 sede dell'Universit\u00e0 dell'Arizona. Al censimento del 2017, la sua popolazione era di abitanti, mentre la popolazione stimata del 2015 dell'intera area statistica metropolitana (MSA) di Tucson era di abitanti. La Tucson MSA fa parte della pi\u00f9 ampia area statistica combinata (CSA) di Tucson-Nogales, con una popolazione totale di abitanti a partire dal censimento del 2010. Tucson \u00e8 la seconda citt\u00e0 pi\u00f9 popolosa dell'Arizona dietro Phoenix, che ancorano l'Arizona Sun Corridor. La citt\u00e0 si trova a a sud-est di Phoenix e a a nord del confine tra Stati Uniti e Messico. Tucson \u00e8 la 33\u00aa citt\u00e0 pi\u00f9 grande e la 53\u00aa area metropolitana pi\u00f9 grande degli Stati Uniti.\nI sobborghi pi\u00f9 importanti di Tucson sono Oro Valley e Marana a nord-ovest della citt\u00e0, Sahuarita a sud della citt\u00e0, e South Tucson in un'enclave a sud della downtown. Le comunit\u00e0 nelle vicinanze di Tucson (alcune all'interno o sovrapposte ai confini della citt\u00e0) comprendono Casas Adobes, Catalina Foothills, Flowing Wells, Midvale Park, Tanque Verde, Tortolita e Vail. Le citt\u00e0 al di fuori dell'area metropolitana di Tucson sono Benson a sud-est, Catalina e Oracle a nord, e Green Valley a sud.\nIl nome spagnolo della citt\u00e0, \"Tucs\u00f3n\", deriva dalla lingua o'odham \"Cuk \u1e62on\", che significa \"(alla base) della nera [collina]\", un riferimento a una collina coperta di basalto ora conosciuta come Sentinel Peak, noto anche come \"A\" Mountain. Tucson \u00e8 a volte indicata come \"The Old Pueblo\".\nGeografia fisica.\nTerritorio.\nSecondo lo United States Census Bureau, ha un'area totale di .\nClima.\nTucson ha un clima desertico, con 2 stagioni principali (estate ed inverno) pi\u00f9 3 stagioni minori, autunno, primavera e monsone.\nL'estate \u00e8 caratterizzata da temperature diurne che superano i 38\u00b0 e temperature notturne che oscillano dai 19\u00b0 ai 28\u00b0.\nL'inverno \u00e8 mite con temperature giornaliere che oscillano tra i 18\u00b0 e 24\u00b0 e temperature notturne che si attestano tra i -1\u00b0 e 7\u00b0.\nLa stagione del monsone inizia generalmente verso la fine di giugno. Durante il monsone l'umidit\u00e0 \u00e8 molto pi\u00f9 alta rispetto al resto dell'anno, con intensi temporali che possono provocare pericolose inondazioni.\nStoria.\nTucson si trova nel mezzo di un insediamento indigeno che risale a anni fa, e si distingue per essere la pi\u00f9 antica regione abitata nell'emisfero settentrionale delle Americhe. Il missionario gesuita Eusebio Francesco Chini visit\u00f2 la valle del fiume Santa Cruz nel 1692, e fond\u00f2 la missione di San Xavier del Bac nel 1700, circa a monte dell'attuale insediamento di Tucson. Un convento separato fu creato a valle del fiume Santa Cruz, vicino a quello che \u00e8 ora conosciuta come \"A\" Mountain. Pi\u00f9 tardi Hugo O'Conor, comandante delle milizie spagnole, cre\u00f2 un forte chiamato Presidio Real de San Agust\u00edn del Tucs\u00f3n il 20 agosto 1775 (nei pressi del tribunale della contea di Pima). Durante il periodo del presidio spagnolo, Tucson era afflitta dai frequenti attacchi degli Apache in quella che divenne nota come seconda battaglia di Tucson. Successivamente la citt\u00e0 prese il nome di Tucson e divenne parte del Messico dopo l'indipendenza dalla Spagna nel corso del 1821.\nRimasta in territorio messicano dopo la fine della guerra con il Messico (1848), Tucson entr\u00f2 tuttavia a far parte degli Stati Uniti attraverso il successivo \"Acquisto Gadsden\", essendo situata all'interno del territorio di 76.800 kmq acquistato dagli americani.\nSociet\u00e0.\nEvoluzione demografica.\nSecondo il censimento del 2018, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 69,72% di bianchi, il 5,00% di afroamericani, il 2,72% di nativi americani, il 2,87% di asiatici, lo 0,22% di oceaniani, il 15,23% di altre etnie, e il 4,23% di due o pi\u00f9 etnie. Ispanici e altri gruppi di origine latinos erano il 41,59% della popolazione.\nCittadini onorari.\nDamiano Abeni, medico, epidemiologo, direttore del laboratorio di ricerca presso l'Istituto Dermopatico dell'Immacolata\nInfrastrutture e trasporti.\nLa citt\u00e0 \u00e8 servita da una tranvia denominata Sun Link.\nAeroporti.\nLa citt\u00e0 \u00e8 servita dall'Aeroporto Internazionale di Tucson, che \u00e8 ubicato a a sud dal centro della citt\u00e0."}
{"id": "481304", "revid": "1893", "url": "https://it.wikipedia.org/wiki?curid=481304", "title": "Identit\u00e0 di Fibonacci", "text": ""}
{"id": "481306", "revid": "1543377", "url": "https://it.wikipedia.org/wiki?curid=481306", "title": "Grande Complotto Nero del 1741", "text": "Il Grande Complotto Nero del 1741 (\"Great Negro Plot of 1741\") \u00e8 il nome dato ad un presunto piano di rivolta di neri e bianchi poveri della citt\u00e0 di New York per sollevarsi tramite un incendio e nominare un proprio sovrano. \u00c8 conosciuta anche come La Grande Cospirazione di New York (\"The Great New York Conspiracy\").\nStoria.\nNel marzo e nell'aprile del 1741, una serie di incendi interessarono la parte bassa di Manhattan, il pi\u00f9 pericoloso del quale presso le mura di Fort George. Dopo un incendio venne arrestato un uomo di colore che era stato visto appiccarlo; due altri schiavi vennero arrestati sul momento, uno dei quali era una sedicenne bianca, Mary Burton. In cambio della sua libert\u00e0, Mary Burton testimoni\u00f2 contro gli altri partecipanti di questa ipotetica cospirazione per incendiare la citt\u00e0.\nI due schiavi furono bruciati al palo, e con \"il fuoco che gli leccava i piedi\", confessarono di aver appiccato il fuoco al forte. Fecero anche i nomi di altri 50 cospiratori. Le notizie sulla cospirazione diedero il via ad una cascata di arresti. Quando l'isterismo raggiunse il suo apice, quasi la met\u00e0 degli schiavi con pi\u00f9 di 16 anni presenti in citt\u00e0 erano in cella. Il numero totale degli arresti comprese 152 neri e 20 bianchi, tutti condotti poi a sottostare alle decisione di un tribunale sommario. Un prete cattolico, John Ury, fu sospettato di aver istigato il proposito di ribellione.\nMolti dei convitti furono impiccati o bruciati: quanti non \u00e8 mai stato accertato. I corpi di due supposti capi della rivolta, uno nero e uno bianco, furono strangolati e i loro resti lasciati in putrefazione in pubblico. 72 persone furono deportate a Terranova e in altre isole delle Indie Occidentali."}
{"id": "481311", "revid": "1632387", "url": "https://it.wikipedia.org/wiki?curid=481311", "title": "Erri De Luca", "text": "Biografia.\nIl suo nome deriva da quello dello zio Harry, di cui \u00e8 l'italianizzazione. Ha studiato al Liceo classico Umberto I. Nel 1968, a diciotto anni, and\u00f2 a Roma e ader\u00ec a Lotta Continua. Nel 1976 lasci\u00f2 l'impegno politico.\nPer vivere, ha svolto molti mestieri manuali, in Italia e all'estero, fu operaio qualificato, camionista, magazziniere, muratore. Fu operaio in fabbrica, muratore a Napoli dopo il terremoto, muratore in Francia, volontario in Tanzania, dove contrasse la malaria, operaio di rampa in aeroporto a Catania, muratore a Milano e a Roma, fino al 1997. Durante la guerra della ex Jugoslavia fece l'autista di convogli umanitari. Nel 1999 fu a Belgrado durante il periodo dei bombardamenti della NATO.\nHa studiato da autodidatta diverse lingue, tra cui il russo, lo swahili, lo yiddish e l'ebraico antico, da cui tradusse alcuni libri della Bibbia. Lo scopo di quelle che ha chiamato \u201ctraduzioni di servizio\" non era quello di fornire il testo biblico in lingua facile o elegante, ma di riprodurlo nella lingua pi\u00f9 simile e pi\u00f9 obbediente all'originale ebraico.\nLa pubblicazione, come scrittore, del suo primo romanzo \"Non ora, non qui\", una rievocazione della sua infanzia a Napoli, avvenne nel 1989, a quasi quarant'anni. Tradotto in francese, spagnolo, inglese e 30 altre lingue, tra il 1994 e il 2014 ha ricevuto il premio France Culture per \"Aceto, arcobaleno\", il Premio \"Laure Bataillon\" per \"Tre cavalli\", il \"Prix Femina \u00e9tranger\" per \"Montedidio,\" il \"Premio Petrarca\" in Germania\", Le Prix Europ\u00e9en de la Litt\u00e9rature\" a Strasburgo\",\" il \"Premio Leteo in\" Spagna, il \"Premio Jean Monnet\" in Francia. Ha collaborato con articoli di opinione a diversi giornali (\"La Repubblica\", \"Il Corriere della Sera\", \"Il manifesto\", \"Avvenire\").\nNel 2003 ha fatto parte della giuria della 56\u00aa edizione del Festival di Cannes, presieduta dal regista francese Patrice Ch\u00e9reau, che ha assegnato la Palma d'oro per il miglior film a \"Elephant\" di Gus Van Sant. Il critico letterario del \"Corriere della Sera\" Giorgio De Rienzo in un articolo del 2009 lo ha definito \"scrittore d'Italia del decennio\".\nHa scritto anche di montagna, della quale si \u00e8 pi\u00f9 volte definito un grande amante. Fu suo padre, un anziano militare del corpo degli Alpini, a trasmettergli questa passione. \u00c8 conosciuto nel mondo dell'alpinismo e dell'arrampicata sportiva. Nel 2002 \u00e8 stato il primo ultracinquantenne a superare un 8b, alla Grotta dell'Arenauta di Gaeta (8b+).\nNel 2005 ha partecipato a una spedizione himalayana con l'amica Nives Meroi, esperienza narrata nel libro \"Sulla traccia di Nives\". \u00c8 amico e coetaneo di Mauro Corona, con il quale condivide sia la passione sportiva che quella letteraria. Nel 2014, \u00e8 stato membro della giuria del Piolet d'Or, un premio francese di alpinismo.\nNel 2009, durante la presentazione di un libro dell'ex brigatista Barbara Balzerani, le parole con cui defin\u00ec il periodo degli anni di piombo come una \"piccola guerra civile\" fecero discutere. Si \u00e8 dedicato al sociale e occupato anche delle tematiche dell'emigrazione.\nCon la giornalista Chiara Sasso, Wu Ming 1, Ascanio Celestini, Claudio Calia, Simone Tufano, Zerocalcare, ha partecipato alla scrittura del libro \"\" di cui ha scritto l'introduzione, a sostegno dei diritti degli abitanti del territorio della Val di Susa e delle loro istanze sostenute anche dal movimento \"No TAV\". Per alcune frasi, contenute in un'intervista rilasciata il settembre 2013, contro i cantieri \"TAV\" \u00e8 stato rinviato a giudizio per istigazione a delinquere.\nIl processo che vede come parti la LTF - Lyon Turin Ferroviaire S.A.S. che ha in appalto la costruzione della grande opera e lo scrittore, \u00e8 iniziato il 28 gennaio 2015.\nSul suo pamphlet, \"La parola contraria\", ha spiegato le sue ragioni e ha sostenuto il diritto alla libert\u00e0 di parola. In sostegno a De Luca \u00e8 stato anche firmato un appello di 65 personalit\u00e0 del cinema europeo tra cui Wim Wenders, Claudio Amendola, Mathieu Amalric, Constantin Costa-Gavras e Jacques Audiard; in suo favore si sono impegnati anche il Presidente francese Fran\u00e7ois Hollande che ha difeso lo scrittore raccogliendo una petizione sottoscritta anche da Salman Rushdie e molti altri come Alessandro Gassmann, Fiorella Mannoia, Luca Mercalli e Alex Zanotelli. Il 19 ottobre 2015 \u00e8 stato assolto perch\u00e9 il fatto non sussiste.\nCon la nipote Aurora ha portato in teatro uno spettacolo intitolato \"In viaggio con Aurora\". Ha scritto e prodotto diversi corti, documentari e film. Nel 2015 ha partecipato con una testimonianza personale all'Archivio Vivo del progetto e documentario \"Lun\u00e0digas\" \"ovvero delle donne\" senza figli di Nicoletta Nesler e Marilisa Piga. Nel 2019 figura tra i protagonisti del documentario Al\u00e9 in cui racconta la sua esperienza di arrampicatore e \"frequentatore di montagne\", come si descrive lui stesso. Vive nella campagna romana, a pochi chilometri dal Lago di Bracciano..\nLa Fondazione.\nNel 2011 ha creato la \"Fondazione Erri De Luca\" con finalit\u00e0 culturali e sociali, attraverso gli strumenti comunicativi delle diverse discipline artistiche. Tra gli archivi culturali, messi a disposizione dalla fondazione per la consultazione, c'\u00e8 anche quello del giornale \"Lotta Continua\" che \u00e8 consultabile tramite web.\nOpere.\nTeatro e cinema.\nHa calcato le scene teatrali con Marco Paolini, Mario Brunello, Gianmaria Testa e Gabriele Mirabassi. Insieme a Gianmaria Testa e Gabriele Mirabassi ha portato per molti anni sulle scene il recital \"Chisciotte e gli invincibili\", poi rinnovato con \"Chisciottimisti\". Con la nipote Aurora De Luca ha portato in scena il recital \"In viaggio con Aurora\". Con Sara Cianfriglia e Simone Gandolfo ha messo in scena \"In nome della madre\" sulla gravidanza di Miriam/Maria, tratto dal suo libro. Con Stefano Di Battista, Nicky Nicolai e altri musicisti \u00e8 andato in scena con \"La musica provata\", tratto dal libro con lo stesso titolo.\nScrive e interpreta con Isa Danieli il cortometraggio \"Di l\u00e0 dal vetro\", regia di Andrea Di Bari.\nScrive e partecipa al cortometraggio \"Il turno di notte lo fanno le stelle\", regia di Edoardo Ponti.\nScrive la sceneggiatura di \"Voce umana\" per Sophia Loren, traducendo il testo di Cocteau in napoletano, regia di Edoardo Ponti.\nPartecipa al cortometraggio \"Solo andata\", regia di Alessandro Gassman.\nScrive e partecipa al film per DVD \"La musica provata\", regia di Emanuele Sana.\nScrive e partecipa al documentario \"Alberi che camminano\", regia di Mattia Colombo. Scrive la sceneggiatura del film breve \"Tu non c'eri\", regia di Cosimo Damiano Damato con protagonisti Piero Pel\u00f9, Brenno Placido e Bianca Guaccero.\nHa co-prodotto nel 2018 il film \"Happy Times\", diretto da Michael Mayer, con protagonista principale, \"Michael Aloni\"."}
{"id": "481314", "revid": "118650410", "url": "https://it.wikipedia.org/wiki?curid=481314", "title": "Sandro Veronesi", "text": "Biografia.\n\u00c8 fratello maggiore del regista e sceneggiatore Giovanni Veronesi. Vive a Roma con i suoi cinque figli.\nNel 1985 si laurea in architettura a Firenze con una tesi su Victor Hugo e la cultura del restauro moderno. Il suo romanzo d'esordio \u00e8 del 1988, \"Per dove parte questo treno allegro\", al quale seguono \"Gli sfiorati\" (1990) e \"Venite, venite B52\" (1995), ispirato alla letteratura statunitense e in particolare a Thomas Pynchon.\n\u00c8 autore di quattro libri giornalistici: le raccolte di interviste \"Cronache italiane\" (1992), Premio Bergamo 1993, e \"Live\" (1996), \"Occhio per occhio\" (1992), inchiesta sulla pena di morte nel mondo, e \"Superalbo\" (2002), libro che contiene i suoi articoli giornalistici. Tra il 1997 e il 1998 collabora con Rai 3, ed \u00e8 autore e conduttore del programma televisivo \"Magazzini Einstein\", per la regia di Arturo Minozzi. Collabora con numerosi quotidiani e riviste letterarie; insieme a Domenico Procacci ha fondato la casa editrice Fandango Libri, ed \u00e8 tra i fondatori della web radio \"Radiogas\".\nNel 2000 pubblica \"La forza del passato\", vincitore del Premio Campiello e del Premio Viareggio, e tradotto in 15 lingue; da quel romanzo \u00e8 tratto l'omonimo film di Piergiorgio Gay.\nNel 2001 pubblica il libro per ragazzi \"Ring City\" che vince il Premio Fregene. Nel 2002 scrive la prefazione a \"L'incredibile menzogna\" di Thierry Meyssan, riguardante le teorie cospirative sull'11 settembre 2001. Nel 2003 pubblica la riduzione teatrale del film del 2001 \"No Man's Land\" di Danis Tanovi\u0107.\nNel 2006 vince il premio Strega grazie al romanzo \"Caos calmo\", uscito l'anno precedente, con il quale vince inoltre nel 2008 a Parigi il Prix Femina e il Premio Mediterraneo per gli stranieri. Nel 2007 esce \"Brucia Troia\". Tra il 2014 e il 2015 pubblica dapprima \"Terre rare\" e poi \"Non dirlo - Il Vangelo di Marco\", questo ultimo da cui ha tratto un monologo teatrale. Nel novembre 2015 lascia Bompiani, insieme tra gli altri a Umberto Eco, per approdare a La nave di Teseo.\nCon il nuovo editore pubblica \"Un dio ti guarda\" nel 2016, \"Cani d'estate\" nel 2018 e \"Il colibr\u00ec\" nel 2019; quest'ultimo, dopo essere stato votato come \"Libro del 2019\" nella Classifica di Qualit\u00e0 de La Lettura del Corriere della Sera, vince il 74\u00ba Premio Strega l'anno successivo.\nDopo Paolo Volponi, Veronesi \u00e8 il secondo autore ad aver vinto due volte il Premio Strega."}
{"id": "481316", "revid": "438", "url": "https://it.wikipedia.org/wiki?curid=481316", "title": "Lingua c\u00e8ca", "text": ""}
{"id": "481317", "revid": "2196157", "url": "https://it.wikipedia.org/wiki?curid=481317", "title": "I pescatori di perle", "text": "I pescatori di perle (\"Les p\u00eacheurs de perles\") \u00e8 un'opera lirica in tre atti di Georges Bizet, su libretto di Michel Carr\u00e9 e Eug\u00e8ne Cormon.\n\u00c8 oggi considerata il primo capolavoro operistico di Bizet, che all'epoca non aveva ancora compiuto i 25 anni. L'opera, di ambientazione esotica, gli fu commissionata da L\u00e9on Carvalho, il direttore del Th\u00e9\u00e2tre Lyrique di Parigi. Alla prima - il 29 settembre 1863 - ottenne un discreto successo di pubblico ma una fredda accoglienza da parte della critica, nonostante in favore del giovane compositore si fossero levate le voci autorevoli di Ludovic Hal\u00e9vy e Hector Berlioz.Rest\u00f2 in cartellone fino alla fine di novembre, per un totale di 18 repliche; ma da allora scomparve dai teatri francesi. Lo stesso compositore apport\u00f2 in seguito alcune modifiche alla partitura, ma non ebbe mai la possibilit\u00e0 di rivedere l'opera in scena.\n\"I pescatori di perle\" fu ripresa solo molti anni dopo la morte dell'autore, nel 1893, durante l'Esposizione universale di Parigi, presentata in lingua italiana dall'editore Sonzogno nella traduzione di Angelo Zanardini e con un finale posticcio.\nIn seguito la fama dell'opera in Italia fu legata soprattutto alla romanza del tenore \"Je crois entendre encore\" che, nella traduzione italiana (\"Mi par d'udir ancora\"), divent\u00f2 il cavallo di battaglia dei pi\u00f9 grandi tenori lirico-leggeri, da Tito Schipa a Beniamino Gigli.\nCol tempo, tuttavia, \"Les P\u00eacheurs de perles\" ha conosciuto una piena riabilitazione ed \u00e8 oggi entrata in repertorio, eseguita anche in Italia in lingua francese. Il limite dell'opera \u00e8 in genere individuato nel libretto, piuttosto sgangherato, ma la partitura musicale ha l'espressivit\u00e0 morbida, elegante e sensuale del miglior Bizet ed \u00e8 orchestrata magistralmente.\nTrama.\nL'azione si svolge nell'isola di Ceylon.\nAtto I.\nUn gruppo di pescatori di perle danza e brinda sulla spiaggia. Hanno deciso di scegliere un capo che li guidi e li protegga e la scelta cade su Zurga (baritono), a cui tutti giurano obbedienza.\nSopraggiunge il pescatore Nadir (tenore), amico di giovent\u00f9 di Zurga. Rimasti soli, i due amici rievocano un misterioso episodio, che ancora li turba, accaduto una sera di molti anni prima alle porte di Kandy l'apparizione di una donna velata, un'affascinante sacerdotessa al cui passaggio la folla si chinava. Da allora quella visione \u00e8 rimasta nei loro cuori, ma entrambi giurano che nessun sentimento d'amore per una donna potr\u00e0 mai dividerli.\nUna piroga attracca sull'isola. Ne scende una fanciulla velata, L\u00e9\u00efla (soprano), accompagnata dal sacerdote Nourabad (basso). I pescatori danno il benvenuto all'ospite e la invitano a cantare per allontanare gli spiriti delle onde. La vergine consacrata pronuncia un giuramento di fedelt\u00e0 e castit\u00e0 e promette di non togliersi mai il velo, pena la morte. Dovr\u00e0 attendere su una roccia, sola, tutta la notte, affrontando se necessario anche la tempesta.\nQuando Nadir, impietosito dal pericolo che incombe sulla sacerdotessa, le si avvicina, L\u00e9\u00efla riconosce in lui il giovane incontrato a Candi e mai dimenticato. Nasconde per\u00f2 il suo turbamento e, dopo aver rinnovato le sue promesse, si avvia verso il tempio con Nourabad.\nSi fa sera: i sacerdoti accendono i fuochi, Nadir pensa all'affascinante creatura di cui sente ancora aleggiare nell'aria la voce e si assopisce su una stuoia. Finch\u00e9 viene svegliato dal canto di L\u00e9\u00efla che, attorniata dai fachiri, invoca il dio Brahm\u0101. Nadir scivola verso la roccia, si avvicina alla fanciulla e la chiama. Nel chinarsi verso di lui, L\u00e9\u00efla fa cadere il velo: i due finalmente si riconoscono.\nAtto II.\n\u00c8 notte. L\u00e9\u00efla incontra Nourabad presso le rovine di un tempio e gli narra di essersi imbattuta da bambina in un uomo inseguito da una turba di nemici, di averlo salvato e di aver ricevuto da lui in segno di gratitudine una collana (pi\u00f9 tardi si scoprir\u00e0 che quest'uomo \u00e8 Zurga). Poi, rimasta sola, vince la paura pensando al giovane che ama e di cui le sembra di sentire la presenza calda e rassicurante accanto a s\u00e9. Ma non \u00e8 una suggestione: cantando una canzone malinconica, Nadir le si avvicina e i due giovani finalmente si dichiarano, decidendo di sfidare il destino pur di non rinunciare al loro amore.\n\u00c8 in arrivo un pauroso temporale. Gli innamorati si separano ma Nourabad, che li ha scorti, ordina alle guardie di arrestare Nadir. Sopraggiunge tuttavia Zurga che, forte del suo potere, ordina ai pescatori di liberare i prigionieri. Ma quando Nourabad strappa il velo a L\u00e9\u00efla ed egli riconosce la fanciulla del tempio, credendosi tradito dall'amico, ordina che i due vengano tratti a morte.\nAtto III.\n\u00c8 ancora notte, il temporale sta per cessare. Zurga, passato il primo momento di furore, \u00e8 pentito di aver condannato a morte l'amico e la donna amata; ma quando L\u00e9\u00efla si reca da lui supplicandolo di uccidere solo lei e di salvare Nadir, egli cade preda di una furiosa gelosia e cambia nuovamente parere: morranno entrambi.\nOrmai rassegnata a morire, L\u00e9\u00efla consegna ad un giovane pescatore la collana ricevuta dallo sconosciuto, pregandolo di consegnarla a sua madre. Zurga riconosce l'oggetto: \u00e8 lui il fuggiasco che l'ha donato alla bambina, a cui deve la vita.\nLa scena cambia: Nadir \u00e8 in catene accanto al rogo, gi\u00e0 approntato per il supplizio. Attorno a lui gli indiani bevono e danzano freneticamente. Quando Nourabad e i fachiri stanno per dare inizio all'esecuzione un violento bagliore rosso illumina il fondo della scena. Gli indiani corrono atterriti alle loro tende e Zurga - che ha attizzato l'incendio per favorire la fuga dei prigionieri - spezza le loro catene. Quindi rimane solo nella foresta in attesa che si compia il suo destino.\nOrganico orchestrale.\nLa partitura di Bizet prevede:\nSulla scena (parti eseguite da strumentisti dell'orchestra):"}
{"id": "481318", "revid": "17654", "url": "https://it.wikipedia.org/wiki?curid=481318", "title": "Les p\u00eacheurs de perles", "text": ""}
{"id": "481320", "revid": "17654", "url": "https://it.wikipedia.org/wiki?curid=481320", "title": "Les P\u00eacheurs de perles", "text": ""}
{"id": "481322", "revid": "124553444", "url": "https://it.wikipedia.org/wiki?curid=481322", "title": "Daliah Lavi", "text": "Biografia e carriera.\nFiglia di genitori ebrei provenienti dalla Germania e dalla Russia, Daliah Lavi studi\u00f2 danza classica a Stoccolma, in Svezia, dove apparve nel film \"Hems\u00f6borna\" (1955).\nDopo aver vissuto per alcuni anni in Israele, dal 1960 vide decollare la sua carriera cinematografica, in un gran numero di produzioni europee (francesi, spagnole, italiane, inglese, tedesche) e hollywoodiane, comprendenti tra l'altro: \"Due settimane in un'altra citt\u00e0\" (1962) di Vincente Minnelli, \"Il demonio\" (1963) di Brunello Rondi, il gotico classico \"La frusta e il corpo\" (1963) di Mario Bava, il ruolo di \"The girl\" (Gioiello) in \"Lord Jim\" a fianco di Peter O'Toole e \"I silenziatori\" (1966) con Dean Martin. Tuttavia, il suo ruolo pi\u00f9 noto \u00e8 probabilmente quello dell'agente \"The Detainer\" in \"James Bond 007 - Casino Royale\" (1967) accanto a Peter Sellers, Woody Allen e David Niven.\nCon il declino della sua popolarit\u00e0 cinematografica, la Lavi inizi\u00f2 una carriera di successo come cantante soprattutto in Germania, con brani come \"Oh, wann kommst du?\", \"Willst du mit mir gehn?\" e \"C'est \u00e7a, la vie\". Registr\u00f2 anche una cover in lingua tedesca del successo di Melanie Safka \"Look What They've Done to My Song, Ma\" e una cover in lingua tedesca del successo di Iva Zanicchi \"La riva bianca, la riva nera\".\nVisse in seguito per molti anni negli Stati Uniti, fino alla morte, avvenuta ad Asheville il 3 maggio 2017. Sposata con Charles \"Chuck\" E. Gans dal 1992, ebbe quattro figli, Kathy, Rouben, Alexander e Stephen; lasci\u00f2 inoltre cinque nipoti e una sorella, Michal.\nParlava sei lingue: ebraico, inglese, tedesco, francese, spagnolo e italiano."}
{"id": "481326", "revid": "1318658", "url": "https://it.wikipedia.org/wiki?curid=481326", "title": "Lolle", "text": "Lolle (titolo originale: \"Berlin, Berlin\") \u00e8 una serie TV tedesca trasmessa dalla ARD dal 2002 al 2005 e in Italia da MTV Italia e Fox. Ambientata a Berlino, la serie si concentra sulla vita sentimentale di Lolle, la protagonista, una ragazza che insegue il proprio sogno.\nSitcom con elementi adolescenziali, la serie \u00e8 caratterizzata dall'intermezzo di scene animate: quando la protagonista vive delle emozioni forti, esse vengono rappresentate con immagini da cartoon, rivelando allo spettatore i pensieri pi\u00f9 intimi della ragazza (simili scene sono state usate nella serie Disney Lizzie McGuire).\nLa prima puntata di \"Lolle\" fu trasmessa in Germania il 5 marzo 2002, mentre l'ultima l'8 aprile 2005. La serie fu subito molto apprezzata in Germania, dal pubblico e dalla critica. Il telefilm \u00e8 terminato dopo quattro stagioni, perch\u00e9 la protagonista ha voluto dedicarsi ad altro.\nNel 2020 viene prodotto un film sequel arrivato in Italia con il titolo \"Berlin, Berlin: Lolle on the Run\". Originariamente sarebbe dovuto uscire al cinema il 19 marzo 2020 ma, a causa della pandemia di COVID-19 e la conseguente chiusura delle sale, \u00e8 stato poi distribuito in streaming su Netflix l\u20198 maggio 2020.\nTrama.\nPrima stagione.\nLa serie racconta le vicende di \"Lolle\" (Felicitas Woll), che, finite le scuole superiori, segue il suo ragazzo Tom dal paese (Malente) alla grande citt\u00e0, Berlino. Una volta arrivata, capisce che Tom \u00e8 innamorato di un'altra ma decide di rimanere a Berlino e vive cos\u00ec l'avventura della grande citt\u00e0 e nuove vicende sentimentali. Andr\u00e0 a stare con suo cugino Sven (di cui si innamorer\u00e0), il suo miglior amico, Hart, e Rosalie, un'aspirante attrice. Nel corso della serie avr\u00e0 anche una storia d'amore con un uomo sposato di nome Moshe e far\u00e0 la conoscenza di Fred, un uomo obeso anche lui come la protagonista disegnatore di fumetti. Nell'ultimo episodio Lolle rischia la vita a causa di una valigetta piena di soldi rubata da Rosalie a dei sicari russi ma per fortuna tutto viene sistemato dall'amico oste vietnamita Tuhan.\nSeconda stagione.\nSven decide di lasciare Lolle e torna dalla ex moglie Silvia con suo figlio Daniel. Intanto arriva Sara una nuova inquilina che prende il posto di Rosalie trasferitasi in America. Lolle ricomincia a frequentare la scuola d'arte e si fidanza con Alex Wiengart, uno studente pi\u00f9 grande. Dopo essere stata espulsa dall'universit\u00e0 per dei volantini offensivi, Lolle trova lavoro in un negozio di fumetti gestito da un certo Lenny, amico di Alex. Infine tra Hart e Sara sboccia l'amore. La serie termina con la difficile scelta della protagonista tra Sven (che nel frattempo ha rotto con Silvia) e Alex.\nTerza stagione.\nLolle non riesce a prendere una decisione cos\u00ec viene mollata da entrambi i ragazzi. In seguito prova ad aprire una pasticceria con Fred, ma la cosa non va in porto; poi diventa amica di Vero, una strana ragazza che si innamora (ricambiata) di Sven. Intanto Sara resta incinta di Hart e dopo non pochi problemi il bambino nasce nell'ultima puntata. Nello stesso episodio ritorna Harald, il compagno schizofrenico di Silvia che prende in ostaggio Lolle e Sara nel locale di Tuhan; tutto si risolve grazie all'intervento della polizia che arresta Harald. Infine Lolle accetta una proposta di lavoro a Stoccarda.\nQuarta stagione.\nLolle si \u00e8 trasferita a Stoccarda, ma sentendo la mancanza dei suoi amici decide di tornare a Berlino e acquista (con l'aiuto della madre) il negozio di fumetti di Lenny. In seguito si fidanza con un certo Felix, ma la storia ha vita breve a causa dell'infedelt\u00e0 di costui. Nel frattempo Sven e Vero comunicano la loro decisione di sposarsi; mentre Hart stanco della responsabilit\u00e0 che comporta avere una famiglia, tradisce Sara con la disinibita Yvonne. La storia si conclude con il matrimonio tra Sven e Vero che non avviene, in quanto Sven \u00e8 ancora innamorato di Lolle: i due partono cos\u00ec insieme per Melbourne, lasciando l'appartamento a Hart e Sara che decidono di sposarsi.\nIl cartone animato.\nParticolare in \"Lolle\" \u00e8 l'inserto di brevi (3 secondi) cartoni animati, che interrompono il filmato tre o quattro volte in ogni episodio. Il personaggio del cartone animato che rappresenta Lolle, senza parlare, esprime ci\u00f2 che succede nella vera Lolle; ad esempio, se a Lolle capita di fare una brutta figura, il suo personaggio si colpisce con un enorme martello per sotterrarsi.\nEpisodi.\nIn Italia le prime due stagioni sono state trasmesse in esclusiva da Fox (canale 110 di SKY) nel 2005 e nel 2006; nel 2006 MTV Italia ha trasmesso la prima stagione a marzo e l'ha replicata a ottobre dello stesso anno; sono seguiti sempre su MTV gli episodi della seconda stagione (trasmessi gi\u00e0 da FOX) a cui sono seguite, per\u00f2, anche la terza e la quarta stagione attualmente inedite su SKY superando quindi la trasmissione satellitare e completando la messa in onda il 17 gennaio 2007.\nPremi.\nLa protagonista, Felicitas Woll, ha vinto il Deutscher Fernsehpreis nel 2003, l'Adolf-Grimme-Preis nel 2003 e il Goldenen Rose von Luzern nel 2004 come miglior protagonista femminile di sitcom.\nL'autore principale David Safier ha vinto, per la sceneggiatura della serie, il Grimme-Preis nel 2003 ed ha ricevuto una nomination nel 2002 per il Deutschen Fernsehpreis.\nSigla.\nLa sigla del telefilm \u00e8 una canzone del gruppo Two is One dal titolo \"Never Give Up\"."}
{"id": "481335", "revid": "1718925", "url": "https://it.wikipedia.org/wiki?curid=481335", "title": "Ladro (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il Ladro (\"Rogue\" nella versione originale in inglese, che potrebbe essere tradotto in italiano come canaglia, farabutto o vagabondo) \u00e8 una delle classi base, nonch\u00e9 una delle pi\u00f9 note. Il termine pu\u00f2 essere facilmente ed erroneamente associato ad un tipo di attitudine comportamentale che ha del criminale; in realt\u00e0 quella del Ladro \u00e8 una delle classi pi\u00f9 versatili ed intriganti del gioco stesso. Si potrebbe infatti pensare che il ruolo del ladro sia quello di un furfante dedito al brigantaggio, che si limita a vivere di espedienti, alla ricerca ossessiva di tesori e oggetti di valore da saccheggiare.\nIl ruolo di un Ladro.\nIn realt\u00e0 la classe del Ladro incarna lo spirito di un avventuriero astuto, imprevedibile e poliedrico. Assolutamente inadatto a combattere a viso aperto con guerrieri esperti o creature potenti, incapace di lanciare incantesimi di qualunque genere, il ladro deve riuscire a cavarsela con la propria arguzia in tutte le circostanze che gli si presentano di volta in volta, cercando sempre il modo migliore per esporsi il meno possibile e contemporaneamente ottenere il massimo vantaggio. Per questo un ladro riesce ad essere micidiale muovendosi inosservato, per colpire la propria vittima sorprendendola con la guardia abbassata, alle spalle o ai fianchi, o in tutte quelle situazioni nelle quali la sua presenza non sia stata avvertita. Altres\u00ec un ladro \u00e8 sempre alla ricerca di sotterfugi e manovre, a volte anche vili, attraverso i quali far volgere a proprio favore una situazione che sembrava essere disperata.\nLa presenza di un Ladro nel gruppo \u00e8 spesso di vitale importanza, con l'ampio spettro di azioni che un giocatore di questa classe pu\u00f2 compiere nell'interesse del gruppo stesso; infatti un ladro \u00e8 esperto nel trovare e disarmare trappole e trabocchetti di ogni sorta, nello scassinare serrature, nell'arrampicarsi lungo pareti ed incunearsi attraverso cunicoli, nel compiere piccoli furti, e molto altro ancora. Quello del ladro insomma \u00e8 uno stile di vita che lo avvicina in qualche modo a quello del bardo; vive alla giornata alla ricerca del massimo che l'ambiente circostante e le condizioni del momento gli possono offrire. Spesso sono spinti ad agire dall'avidit\u00e0, ma possono anche avere nobili intenti. Vivono generalmente nelle grandi citt\u00e0, dove le possibilit\u00e0 di trovare lavoro e monete d'oro sono maggiori; il loro modo di vivere dipende dalla loro situazione economica, che pu\u00f2 variare dall'estrema povert\u00e0 all'enorme ricchezza accumulata in anni di attivit\u00e0.\nPer diventare ladro, il personaggio usualmente entra a far parte di un'organizzazione segreta (ad esempio, una \"gilda di ladri\"), che ha il controllo delle attivit\u00e0 illecite di un determinato territorio. Appena ammesso, occuper\u00e0 il livello pi\u00f9 basso nella scala gerarchica, ma potr\u00e0 fare esperienza e affinare le sue abilit\u00e0; un giorno potrebbe scegliere di mettersi in proprio o acquisire pi\u00f9 potere all'interno della gilda.\nCaratteristiche chiave.\nCome ogni classe, anche i Ladri hanno caratteristiche principali, nelle quali sarebbe bene godere di modificatori positivi (cio\u00e8 valori piuttosto alti, in una scala che va da 1 a 20).\nLa Destrezza \u00e8 la caratteristica chiave primaria per un Ladro; un valore di 15 o pi\u00f9 permette ai Ladri di poter operare agilmente e con sicurezza nelle proprie capacit\u00e0.\nUn alto punteggio di Intelligenza fa s\u00ec che un Ladro sia pi\u00f9 abile nelle azioni che dovr\u00e0 compiere di volta in volta.\nCompletano il profilo valori discreti (se possibile) di Saggezza e Carisma, con i quali migliorare la percezione dell'ambiente circostante o l'aura di fascino della propria personalit\u00e0.\nAi Ladri non \u00e8 richiesto un alto punteggio in Forza e Costituzione.\nInterpretare un Ladro.\nDal punto di vista interpretativo, il giocatore che si trova a ricoprire il ruolo di Ladro deve essere in grado di sopperire ad alcune debolezze della classe, che alla lunga potrebbero frustrare chi non riesce a pensare velocemente in modo intelligente. Infatti il ruolo del Ladro in una compagnia pu\u00f2 essere facilmente sminuito e declassato a semplice borsaiolo, mentre in realt\u00e0 un giocatore impegnato in un personaggio Ladro dovrebbe essere sempre mosso da una fervida volont\u00e0 nel ricercare nuove avventure. Proprio per la mentalit\u00e0 insita nella natura del Ladro, al giocatore \u00e8 lasciata molta libert\u00e0 interpretativa, potendo spaziare da un carattere molto estroverso, come quello di un ladro un po' bullo e spaccone, che voglia sempre mettersi in mostra vivendo apertamente sul filo del rasoio ed ai margini della legalit\u00e0, per finire con il ladro cauto ed introverso, che preferisca muoversi dietro le quinte, manovrando fili ai pi\u00f9 invisibili e che voglia mantenersi ben lontano dall'attenzione di regnanti o ufficiali.\nEvoluzione.\nOriginal D&amp;D.\nIl Ladro \u00e8 introdotto per la prima volta nel gioco con il supplemento \"Greyhawk\", diventando la quarta classe base. Senza nessun requisito di accesso per il personaggio, il Ladro pu\u00f2 essere solo di allineamento Neutrale o Caotico; tutte le razze possono accedere alla classe, senza nessuna limitazione nel livello massimo raggiungibile anche per i semiumani. Ha numerose capacit\u00e0 speciali, tipicamente ladresche; alcune di esse possono essere acquisite solo ad alto livello:\n\u00c8 molto limitato nell'uso di armi ed armature, poich\u00e9 pu\u00f2 brandire solo pugnali e spade e, come protezione, pu\u00f2 indossare solo corazze di cuoio (vista la necessit\u00e0 di avere libert\u00e0 di movimento per utilizzare le sue capacit\u00e0 speciali). Alcune razze hanno accesso ad alcune combinazioni multiclasse (anche in questo caso non ci sono limitazioni nel livello massimo per la classe Ladro):\nNel supplemento \"Blackmoor\" viene introdotta una sottoclasse del Ladro, l'Assassino. Con il supplemento \"Eldritch Wizardry\" un Ladro pu\u00f2 possedere dei poteri \"psionici\".\nAD&amp;D Prima Edizione.\nPer poter essere Ladro, il personaggio deve aver almeno 9 come punteggio di Destrezza; gli unici allineamenti proibiti sono Legale Buono e Caotico Buono. \u00c8 ancora presente la sottoclasse dell'Assassino. Le armi che pu\u00f2 utilizzare sono: pugnale, spada corta, spada lunga, spadone, fionda, dardi, randello. La limitazione nelle armature \u00e8 la stessa di \"OD&amp;D\". Anche le capacit\u00e0 speciali sono rimaste invariate, ma ora alcune capacit\u00e0 subiscono una penalit\u00e0 o un bonus in base alla razza e al modificatore di Destrezza. In aggiunta, il Ladro conosce il \"Gergo dei ladri\", un particolare modo di comunicare segreto fatto di gesti e parole in \"slang\". Le combinazioni multiclasse, riguardanti il Ladro, che possono essere scelte sono:\nUnearthed Arcana.\nIl Ladro non \u00e8 obbligato ad indossare solamente la \"corazza di cuoio\", ma pu\u00f2 scegliere di vestire anche una \"corazza di cuoio borchiato\" o una \"cotta di maglia elfica\", subendo per\u00f2 delle penalit\u00e0 nell'utilizzo delle sue capacit\u00e0 speciali; se non porta nessuna armatura invece guadagna dei bonus. La lista delle armi permesse si allunga aggiungendo anche la possibilit\u00e0 di usare armi da tiro ben pi\u00f9 efficaci di una fionda (cio\u00e8 arco corto e balestra a mano) e altre armi da mischia (garrota, manganello, coltello, falchion). \u00c8 descritta la sottoclasse del Ladro acrobata, a cui pu\u00f2 accedere un Ladro di alto livello con almeno 15 in Forza e 16 in Destrezza. Questo particolare tipo di ladro non progredisce pi\u00f9 nelle capacit\u00e0 speciali \"Scassinare serrature\", \"Scoprire/Rimuovere trappole\" e \"Borseggiare\"; progredisce nelle altre, e inoltre ne ottiene di nuove:\nOltre alle normali armi permesse al Ladro, il Ladro Acrobata pu\u00f2 usare anche il \"lazo\" e il bastone.\nD&amp;D Quarta Versione.\nIl Ladro \u00e8 una classe base indissolubilmente legata alla razza umana, poich\u00e9 le altre razze selezionabili dal giocatore sono diventate classi base. Pu\u00f2 essere di qualsiasi allineamento. Se le capacit\u00e0 speciali e la limitazione nelle armature sono rimaste invariate, ora il Ladro pu\u00f2 utilizzare tutte le armi da tiro e brandire qualsiasi arma da mischia non richieda due mani per poter essere utilizzata.\nAD&amp;D Seconda Edizione.\nIl ladro \u00e8 inserito nel gruppo dei \"Vagabondi\", e quindi ha, in comune con le altre classi del gruppo, il Dado Vita e la tabella dei punti esperienza. Non \u00e8 pi\u00f9 presente la sottoclasse dell'Assassino. Il personaggio, che pu\u00f2 essere di qualsiasi razza, deve avere almeno 9 in Destrezza e non essere di allineamento Legale Buono per poter essere Ladro. Rispetto ad \"AD&amp;D1ed\" ora pu\u00f2 utilizzare anche arco corto, balestra a mano, coltello, \"lazo\" e bastone. La limitazione nelle armature (con eventuale penalit\u00e0 nelle capacit\u00e0 speciali) \u00e8 divenuta la stessa di \"Unearthed Arcana\". Al momento della creazione del personaggio il giocatore pu\u00f2 personalizzare il proprio Ladro assegnando una certa quantit\u00e0 di punti percentuale fra le capacit\u00e0 speciali; ad ogni passaggio di livello ne riceve altri da assegnare. La capacit\u00e0 di lanciare incantesimi arcani da pergamena \u00e8 ampliata aggiungendo la possibilit\u00e0 di lanciare anche incantesimi divini. Rispetto alla prima edizione lo gnomo ha a disposizione pi\u00f9 combinazioni multiclasse, dato che pu\u00f2 essere anche \"Guerriero/Ladro\" e \"Chierico/Ladro\".\nD&amp;D Terza Edizione (3.0).\nA sottolineare l'allontanamento dal \"modello ladresco\" della classe, non ci sono limitazioni nell'allineamento. Assenti anche i requisiti di caratteristica. La tabella dei punti esperienza \u00e8 in comune con tutte le altre classi. Il Ladro \u00e8 competente nell'uso di pugnale, spada corta, mazza leggera, arco corto, balestra a mano (un'arma a distanza considerata \"esotica\"), balestra leggera, dardi, manganello e nelle armature leggere; un Ladro di taglia Media inoltre ha competenza anche nell'utilizzo di stocco, randello, mazza pesante, balestra pesante e bastone ferrato. Non significa che \u00e8 limitato a questa lista, ma che se utilizza una qualsiasi altra arma subisce una penalit\u00e0 al tiro per colpire; se indossa un'armatura che non \u00e8 leggera o se porta uno scudo, oltre che una penalit\u00e0 al tiro per colpire ne subisce anche alle prove di abilit\u00e0 che prevedono movimento. Con l'introduzione nelle meccaniche di gioco del sistema di abilit\u00e0 e talenti le capacit\u00e0 speciali del Ladro, che ora fanno parte dei suoi \"privilegi di classe\", sono radicalmente cambiate. Il privilegio \"Attacco furtivo\" \u00e8 l'evoluzione di Attacco alle spalle, mentre \"Trappole\" \u00e8 l'evoluzione di Scoprire/Rimuovere trappole. Le altre tipiche abilit\u00e0 ladresche non sono pi\u00f9 presenti, ma al Ladro \u00e8 assegnata una folta lista di \"abilit\u00e0 di classe\" e molti punti da assegnare alle abilit\u00e0, cosa che privilegia la versatilit\u00e0 alle \"attivit\u00e0 ladresche\". \"Eludere\" e \"Schivare prodigioso\" sono privilegi di classe che sottolineano l'agilit\u00e0 e l'esperienza del Ladro. Ad alti livelli il giocatore personalizza il proprio PG Ladro poich\u00e9 deve scegliere il privilegio di classe da acquisire fra quelli di una limitata lista: \"Colpo incapacitante\", \"Tiro difensivo\", \"Eludere migliorato\", \"Opportunista\", \"Padronanza dell'abilit\u00e0\", \"Mente sfuggente\", \"Talento\".\nD&amp;D Terza Edizione (3.5).\nLa classe non ha praticamente subito modifiche nella revisione dell'edizione; l'unica modifica riguarda l'introduzione di due privilegi di classe per compatibilit\u00e0 con la nuova versione: \"Percepire trappole\" e \"Schivare Prodigioso migliorato\", prima compresi in Schivare Prodigioso.\nD&amp;D Quarta Edizione (4E).\nFedele alle altre classi presenti nella 4 edizione, il nuovo Ladro presenta due opzioni di sviluppo: una pi\u00f9 orientata ai danni ed una specializzata nella manipolazione degli avversari. A causa della standardizzazione delle abilit\u00e0, molte peculiarit\u00e0 che hanno caratterizzato la classe nelle precedenti versioni sono scomparse, lasciando il Ladro una classe piuttosto piatta. Novit\u00e0 anche nei privilegi di classe, dove sono concessi bonus ai danni inferti in caso di attacco con Vantaggio in Combattimento.\nAltre informazioni.\nTitoli assegnati al Ladro in base al livello (\"OD&amp;D\" 4\u00aa edizione'):\nAmbientazioni.\nForgotten Realms.\nNel Faer\u00fbn, la figura del ladro non si discosta molto dal modello classico descritto nel \"Manuale del Giocatore\"; la tipologia di ladro per\u00f2 varia molto da regione a regione. I ladri sono molto diffusi e quelli pi\u00f9 intelligenti (o forse semplicemente pi\u00f9 disonesti) spesso occupano informalmente posizioni di potere. Le gilde di ladri competono con i governanti per il controllo di molte citt\u00e0, come accade ad esempio a Waterdeep, mentre altre citt\u00e0, spesso fortificate, sono nelle mani di potenti organizzazioni criminali, come la cittadella di Zhentil Keep, quartier generale della malavita pi\u00f9 organizzata del continente, la Rete Nera o \"Zhentarim\". Fra le personalit\u00e0 pi\u00f9 importanti ci sono pochi ladri, poich\u00e9, logicamente, non vogliono (o meglio, non possono) essere famosi; il pi\u00f9 conosciuto \u00e8 il ladro-assassino \"Artemis Entreri\". Fra le organizzazioni segrete che hanno ladri fra le loro file si ricordano le \"Maschere della Notte\" e i \"Ladri dell'Ombra di Amn \"."}
{"id": "481340", "revid": "729019", "url": "https://it.wikipedia.org/wiki?curid=481340", "title": "Mauro Gavinelli", "text": "Laureato in legge a pieni voti \u00e8 stato per molti anni capo servizio del quotidiano La Prealpina nelle sedi di Legnano e Busto Arsizio e collaboratore esterno di molte testate e riviste locali. A ricordo \u00e8 stato istituito un premio giornalistico nazionale \"Mauro Gavinelli\", che ogni anno a giugno assegna un contributo borsa di studio in collaborazione con il Comune di Legnano.\nNel 1982 ha pubblicato il libro \"Dal partito Popolare alla D.C. a Legnano\"\n\u00c8 stato presidente del GAG (Gruppo Altomilanese Giornalisti)."}
{"id": "481346", "revid": "86599", "url": "https://it.wikipedia.org/wiki?curid=481346", "title": "Telescopio ottico", "text": "Il telescopio ottico \u00e8 uno strumento ottico per l'osservazione astronomica nel dominio delle radiazioni elettromagnetiche visibili.\nIl telescopio ottico \u00e8 costituito essenzialmente da uno o pi\u00f9 elementi ottici che raccolgono e focalizzano la luce e da un secondo gruppo di elementi che possono essere un oculare, se l'osservazione avviene direttamente con l'occhio, o un elemento sensibile che pu\u00f2 essere una lastra fotografica o un sensore elettronico.\nIl telescopio ottico pu\u00f2 essere realizzato mediante l'uso di lenti, e in questo caso si parla di telescopio rifrattore oppure mediante l'uso di specchi, e in questo caso di parla di telescopio riflettore; oppure con schema misto.\nIl cannocchiale si differenzia dal telescopio perch\u00e9 fornisce immagini non ribaltate ed \u00e8 pensato per osservazioni terrestri, spesso a mano libera.\nTipi di telescopi ottici.\nI telescopi ottici si dividono principalmente in due classi, i \"rifrattori\" e i \"riflettori\", in base al tipo di elementi ottici utilizzati.\nEsistono tuttavia molti schemi ottici misti, detti catadiottrici che, pur utilizzando come elemento principale uno specchio (specchio primario) e per questo motivo sono comunque spesso considerati telescopi riflettori, sono anche dotati di lenti correttive. Elementi correttivi di questo tipo sono ad esempio la lastra di Schmidt o la lente di Barlow.\nI telescopi misti tipicamente hanno caratteristiche di maggiore compattezza del tubo ottico.\nLe dimensioni dei telescopi ottici variano dai pochi centimetri del diametro dei telescopi amatoriali di fascia bassa ai grandi telescopi degli osservatori astronomici che hanno diametri di diversi metri.\nLe grandi aperture oltre i due metri sono di dominio incontrastato dei telescopi riflettori. Oltre una certa dimensione infatti le lenti diventano talmente costose e pesanti da rendere tecnicamente ed economicamente impraticabile il loro utilizzo.\nRifrattori.\nI rifrattori sono i primi strumenti ottici che vennero usati per l'astronomia e sono caratterizzati da un obiettivo a lenti.\nI rifrattori possono essere di tipo acromatico, semi-apocromatico o apocromatico in funzione della capacit\u00e0 di focalizzare nello stesso punto la luce di diversi colori.\nNei rifrattori le immagini astronomiche posseggono una grandissima nitidezza, per questa ragione essi sono generalmente preferiti dagli astrofili che osservano gli sfuggenti particolari dei pianeti, spesso poco contrastati.\nNell'uso amatoriale, il telescopio a lenti trova le migliori applicazioni nella osservazione dei pianeti, anche se, a causa degli alti costi di produzione, per un astrofilo \u00e8 possibile comprare un riflettore significativamente pi\u00f9 grande a parit\u00e0 di costo e quindi dotato nel complesso di maggiore potere risolutivo.\nRiflettori.\nTelescopi newtoniani.\nI \"newtoniani\" sono i primi telescopi a specchio ad essere stati costruiti e prendono il nome dal loro inventore, Isaac Newton. Sono considerati telescopi particolarmente economici e convenienti anche in funzione del loro peso (molto inferiore rispetto ad un rifrattore). Sebbene con alcuni modelli sia possibile fare astrofotografia, la posizione dell'oculare rende difficile posizionare la fotocamera e bilanciare lo strumento (in diversi modelli commerciali non \u00e8 adatto neanche il focheggiatore). Un altro problema \u00e8 legato alla collimazione delle ottiche che subiscono con facilit\u00e0 disallineamenti causati da urti o vibrazioni.\nLa configurazione newtoniana viene utilizzata anche per i modelli chiamati \"dobsoniani\": telescopi costituiti da un tubo ottico newtoniano, appoggiato ad una montatura altazimutale formata da una forcella e una piattaforma girevole appoggiata a terra. I dobsoniani sono economici perch\u00e9 la loro montatura \u00e8 costituita solo da elementi essenziali e la configurazione ottica newtoniana \u00e8 relativamente economica e di pi\u00f9 facile costruzione, rispetto ad altri tipi di telescopi riflettori. Mentre in altre montature pi\u00f9 complesse i movimenti di precisione per il puntamento e l'inseguimento del cielo avviene tramite i cosiddetti \"moti micrometrici\" (un sistema di ingranaggi, mosso tramite una manopola in certi telescopi amatoriali) o tramite dei motori gestiti da un computer, nella montatura dobsoniana i movimenti avvengono spingendo a mano il telescopio. Si tratta dunque di una montatura altazimutale poco precisa nell'inseguimento del cielo e perci\u00f2 poco adeguata all'astrofotografia, tuttavia l'estrema semplicit\u00e0 di costruzione e l'economicit\u00e0, consentono di creare telescopi anche molto grandi a costi ridotti, risultando molto adatti agli appassionati delle osservazioni visuali degli oggetti deboli come le nebulose e le galassie.\nSebbene siano popolari fra i dilettanti, negli osservatori professionali viene preferito invece l'impiego di configurazioni pi\u00f9 compatte: per i telescopi di grande diametro, queste si traducono in una notevole riduzione di dimensioni e di pesi, quindi in strutture pi\u00f9 semplici per ospitarli e sostenerli, rendendo meno ardue e di costi minori le imprese ingegneristiche per costruirli.\nTelescopi catadiottrici.\nAltri telescopi molto diffusi fra gli astrofili sono gli Schmidt-Cassegrain e i Maksutov-Cassegrain, varianti della configurazione Cassegrain e dotati di una lastra correttrice, per via della quale sono detti \"catadiottrici\". Questi telescopi sono facili da trasportare (nei modelli pi\u00f9 piccoli), essendo caratterizzati da un tubo ottico particolarmente corto, senza dover sacrificare la lunghezza focale. Di contro l'ostruzione del secondario \u00e8 generalmente maggiore dei newtoniani e la maggiore complessit\u00e0 li rende solitamente pi\u00f9 costosi. Nonostante ci\u00f2, i Maksutov si distinguono ugualmente per una buona nitidezza e offrono buone prestazioni per l'osservazione planetaria.\nQuesti telescopi sono generalmente adatti per l'astrofotografia e l'uso con fotocamere o i CCD. Di fatto molti obiettivi fotografici non sono altro che questo tipo di ottiche e viceversa degli obiettivi Maksutov sono stati convertiti in piccoli telescopi (o talvolta in grossi binocoli). Per via della compattezza di queste configurazioni, molti telescopi computerizzati portatili hanno un'ottica di questo tipo.\nLa costruzione di una lastra correttrice nei telescopi professionali pi\u00f9 grandi \u00e8 meno conveniente, perci\u00f2 adottano configurazioni non catadriottiche Cassegrain o Ritchey-Chr\u00e9tien.\nIl Ritchey-Chr\u00e9tien \u00e8 un telescopio di tipo aplanatico, esente cio\u00e8 da aberrazioni sferiche e di coma. Ha un campo normale utile tra 0,8 e 1,5 gradi e richiede una lente detta spianatrice di campo.\nParti di un telescopio ottico.\nTubo ottico.\nCon il termine \"tubo ottico\", a volte indicato con l'acronimo OTA (\"Optical Tube Assembly\"), si intende sia il sostegno meccanico delle diverse parti ottiche del telescopio, che le ottiche principali e secondarie complessivamente montate in opera nel tubo.\nNei grandi telescopi astronomici moderni, rispetto ad un vero e proprio tubo, \u00e8 sempre pi\u00f9 diffuso l'utilizzo di un pi\u00f9 leggero e rigido traliccio di sostegno.\nCercatore.\nIl cercatore \u00e8 un piccolo telescopio rifrattore di dimensioni notevolmente pi\u00f9 piccole rispetto al telescopio primario al quale \u00e8 solidale e la cui unica funzione consiste nell'agevolare il puntamento di un oggetto celeste: per ottenere ci\u00f2 esso \u00e8 caratterizzato da un notevole campo visivo (anche di 30\u00b0- 40\u00b0) e da basso ingrandimento per potere uniformarsi al diametro della pupilla dell'occhio umano (fra i 6 e gli 8\u00a0mm) propria dei bassissimi livelli di illuminazione notturna. Nei telescopi professionali il diametro dell'obiettivo raramente eccede i 50-60 millimetri; in quelli amatoriali l'obiettivo pi\u00f9 diffuso \u00e8 da 30 o da 50 millimetri. Sono in commercio anche particolari cercatori dotati di crocicchio illuminato, dato che quello standard ha la forte tendenza a confondersi con lo sfondo del cielo buio.\nAccessori.\nLente di Barlow.\nCon il termine \"lente di Barlow\" si indica propriamente un sistema di lenti con curvatura negativa, che divergono i raggi luminosi diretti al fuoco. Detto sistema raddoppia la lunghezza focale dell'obiettivo e quindi gli ingrandimenti ottenibili. Riduce per\u00f2 sia la luminosit\u00e0 che la qualit\u00e0 dell'immagine. \u00c8 utilizzato per l'osservazione degli oggetti molto luminosi, delle stelle doppie e in generale quando \u00e8 necessario disporre di una immagine dalle notevoli dimensioni angolari, senza far ricorso a oculari dalla eccessivamente piccola lunghezza focale.\nFiltri.\nI filtri sono delle lastre pian-parallele di vetro ottico colorate \"in pasta\" oppure di gelatina (tipo Kodak-Wratten) che fanno passare quasi esclusivamente la luce del loro colore.\nI filtri astronomici di migliore qualit\u00e0 sono quelli interferenziali.\nRaddrizzatore d'immagine.\nHa la caratteristica di raddrizzare l'immagine e quindi permette l'uso del telescopio come cannocchiale terrestre. Ingrandisce l'immagine di 1,5 volte.\nCaratteristiche tecniche dei telescopi ottici.\nDiametro.\nPer diametro di un telescopio si intende il diametro di apertura dell'obiettivo ottico, esso viene misurato di millimetri o in pollici. L'importanza del diametro consiste non solo nella quantit\u00e0 di luce che esso raccoglie ma soprattutto nella risoluzione dell'immagine prodotta; all'aumentare del diametro aumentano queste caratteristiche ma consequenzialmente aumenta la sensibilit\u00e0 alle turbolenze atmosferiche.\nLunghezza focale.\nLa lunghezza focale \u00e8 la misura del percorso ottico della luce all'interno del tubo ottico, dal suo ingresso nell'obiettivo sino al fuoco dell'oculare.\nRapporto tra focale e diametro.\nIl rapporto focale/diametro o \"f/\", \u00e8 un valore numerico importante nella determinazione dell'uso di un telescopio. Proprio come avviene negli obiettivi fotografici, il rapporto focale di un telescopio individua la luminosit\u00e0 dello stesso e quindi la sua attitudine a ricevere informazioni luminose.\nIl potere di risoluzione.\nIl fenomeno della diffrazione ottica pone un limite alla risoluzione che un telescopio pu\u00f2 raggiungere. Il fenomeno \u00e8 correlato al cosiddetto disco di Airy, e pone un limite alla minima distanza (angolare) a cui possono trovarsi due \"punti\" osservati perch\u00e9 si possa distinguerli l'uno dall'altro. Questo limite assoluto \u00e8 chiamato limite di risoluzione di Sparrow, o pi\u00f9 comunemente \"limite di diffrazione\". Tale minima distanza \u00e8 \"direttamente\" proporzionale alla lunghezza d'onda della luce osservata e \"inversamente\" proporzionale al diametro dell'obbiettivo del telescopio. Ci\u00f2 significa che un telescopio di un certo diametro pu\u00f2 risolvere fino ad un certo punto oggetti osservati in una certa lunghezza d'onda. Se si vuole una risoluzione maggiore (distanza minima pi\u00f9 piccola) alla stessa lunghezza d'onda, occorre usare un telescopio pi\u00f9 grande.\nIn astronomia il potere di risoluzione \u00e8 sostanzialmente il pi\u00f9 piccolo angolo di separazione risolvibile tra due stelle vicine misurato in secondi d'arco.\nIl potere di risoluzione dell'occhio umano . Per un telescopio di 114\u00a0mm di diametro la risoluzione \u00e8 di circa 1\", mentre un telescopio da 200\u00a0mm ha una risoluzione di 0,6\". Tuttavia la turbolenza atmosferica la stabilit\u00e0 dello strumento e la qualit\u00e0 dell'obiettivo fanno scendere il valore teorico ottenuto.\nL'ingrandimento.\nL'ingrandimento di un'immagine dipende sostanzialmente dalla lunghezza focale del telescopio e dall'oculare utilizzato. Dividendo la lunghezza focale per quella dell'oculare si ottengono gli ingrandimenti. Ad esempio se il telescopio ha una lunghezza focale di 1000\u00a0mm e si utilizza un oculare da 12\u00a0mm, si ottengono 83 ingrandimenti.\nIn un telescopio, come in ogni strumento ottico, esistono dei limiti pratici all'utilizzo di alti ingrandimenti, sia perch\u00e9 il campo visivo si restringe, sia perch\u00e9 il livello di dettaglio che si riesce a percepire \u00e8 fissato dal potere risolutivo, quindi ingrandendo a dismisura si otterr\u00e0 soltanto un'immagine confusa e \"sfumata\". L'effetto \u00e8 paragonabile a quando si \"zooma\" eccessivamente un'immagine (la cui risoluzione \u00e8 fissata) sullo schermo del computer.\nLa percentuale di ostruzione.\nLa cosiddetta ostruzione in un telescopio \u00e8 un valore calcolato solamente per i modelli a riflessione in cui si utilizza uno specchio secondario di riflessione. La dimensione del secondario costituisce superficie di ostruzione alla luce entrante, pertanto in base ai modelli \u00e8 possibile avere un'ostruzione compresa tra il 10 e il 45%\nL'ostruzione influenza il contrasto dell'immagine nonch\u00e9 la capacit\u00e0 di acquisire luce, che per alte ostruzioni sar\u00e0 sicuramente minore.\nAccessori fotografici.\nFra gli accessori fotografici, il principale \u00e8 ovviamente la fotocamera. Chi usa la pellicola, preferisce le vecchie macchine reflex manuali, che possono tenere aperto l'otturatore per tutte le ore di posa, senza pericolo che si chiuda per l'esaurimento della batteria. Per chi punta sul digitale, la tecnologia migliora ogni anno: attualmente si pu\u00f2 partire da comuni fotocamere digitali e webcam, per arrivare ai CCD dedicati (spesso dotati di sistemi di raffreddamento), che hanno una grandissima sensibilit\u00e0 e qualit\u00e0.\nA queste vengono affiancati i vari raccordi e adattatori necessari, ma soprattutto il sistema di guida, che pu\u00f2 essere basato su un telescopio guida montato in parallelo al principale oppure pu\u00f2 essere una guida fuori asse, che intercetta parte della luce che va alla fotocamera, ridirigendola verso l'oculare di guida. Dell'oculare guida esistono diversi modelli, accomunati da un reticolo illuminato, con la funzione di mirino e riferimento.\nOttiche attive e adattive.\nL'aumento sempre maggiore delle dimensioni degli specchi primari nei moderni telescopi, amplifica i problemi di deformazione dell'ottica a causa delle flessioni della stessa struttura del telescopio. Avviene cos\u00ec che in base alla posizione di puntamento lo specchio primario subisca delle flessioni che diminuiscono le prestazioni dello strumento. Per questa ragione si \u00e8 sviluppata una tecnologia composta da una serie di pistoni pneumatici atti ad agire sui vari punti dello specchio, onde contrastare le deformazioni statiche. Tale sistema viene chiamato di \"ottica attiva\". Alcuni sistemi sfruttano degli attuatori a gravit\u00e0, tramite un contrappeso, altri tramite un sistema computerizzato di controllo dell'immagine.\nDi simile principio \u00e8 anche quello dell\"'ottica adattiva\", applicato questa volta ai problemi della turbolenza atmosferica. Le deformazioni dell'immagine causate dall'atmosfera vengono corrette da un sensore che agisce sugli attuatori posti nello specchio primario, in base al raffronto dei fronti d'onda ottica delle immagini. Con questa correzione l'immagine continuamente corretta diviene qualitativamente pi\u00f9 contrastata e nitida.\nIl sistema dell'ottica adattiva, seppur molto costoso e complesso nella sua attuazione, risulta molto efficace all'atto pratico. Un numero crescente di osservatori astronomici adotta nei propri strumenti questo sistema, il cui sviluppo sta man mano determinando una diminuzione dei costi di questa nuova tecnologia."}
{"id": "481351", "revid": "28592", "url": "https://it.wikipedia.org/wiki?curid=481351", "title": "Sergei Korolev", "text": ""}
{"id": "481354", "revid": "237256", "url": "https://it.wikipedia.org/wiki?curid=481354", "title": "Sergej Ilyu\u0161in", "text": ""}
{"id": "481358", "revid": "35804", "url": "https://it.wikipedia.org/wiki?curid=481358", "title": "Filariosi (veterinaria)", "text": ""}
{"id": "481372", "revid": "78273", "url": "https://it.wikipedia.org/wiki?curid=481372", "title": "Passo di Croce Domini", "text": ""}
{"id": "481374", "revid": "834", "url": "https://it.wikipedia.org/wiki?curid=481374", "title": "Guest House", "text": ""}
{"id": "481375", "revid": "7", "url": "https://it.wikipedia.org/wiki?curid=481375", "title": "Anton van Dyck", "text": ""}
{"id": "481376", "revid": "834", "url": "https://it.wikipedia.org/wiki?curid=481376", "title": "Bed &amp; Breakfast", "text": ""}
{"id": "481377", "revid": "834", "url": "https://it.wikipedia.org/wiki?curid=481377", "title": "Bed &amp; breakfast", "text": ""}
{"id": "481382", "revid": "339392", "url": "https://it.wikipedia.org/wiki?curid=481382", "title": "Campionato mondiale di ciclismo su strada", "text": ""}
{"id": "481384", "revid": "663330", "url": "https://it.wikipedia.org/wiki?curid=481384", "title": "Method Man", "text": "Method Man, noto anche con svariati pseudonimi, \u00e8 anche conosciuto per i suoi lavori come solista e per le frequenti collaborazioni con il rapper Redman. \u00c8 stato l'unico artista solista ad aver collaborato con Notorious B.I.G. nel suo album d'esordio \"Ready to Die\" (nella canzone \"The What\") e ha collaborato con Tupac Shakur nella canzone \"Got My Mind Made Up\" dell'album \"All Eyez on Me\", perch\u00e9 come gruppo i Bone Thugs N Harmony hanno partecipato a Notorius Thug con Biggie e Thug Luv con Tupac.\nBiografia.\nEsordi.\nNasce a Staten Island nel 1971. A causa della separazione tra i suoi genitori passa l'infanzia tra la casa del padre a Long Island e quella della madre nei projects di Park Hill, a Clifton, quartiere di Staten Island, dove incontra RZA, GZA e Ol' Dirty Bastard, con cui successivamente fonder\u00e0 il Wu-Tang Clan. Nel 1992 il gruppo pubblica \"Protect Ya Neck/After the Laughter\", prodotto dalla stessa Wu-Tang Records, che vende circa 15.000 copie attirando l'attenzione di altre case discografiche; il Wu-Tang dapprima sigla un contratto con la Loud Records ed in seguito con la RCA, con cui tra l'altro ogni componente del gruppo \u00e8 libero di intraprendere carriere soliste, anche per altre etichette.\nAlla fine del 1993 viene pubblicato l'album \"Enter the Wu-Tang (36 Chambers)\", che diviene celebre per i singoli \"Protect Ya Neck\", \"Wu-Tang Clan Ain't Nuthin to F--- Wit/Can It Be All So Simple\" e \"C.R.E.A.M./Da Mystery of Chessboxin\"', oltre che per il brano \"Method Man\". Durante il corso del 1994 l'album vende circa un milione di copie.\nAnni novanta.\nIn virt\u00f9 del particolare contratto con la RCA, Method Man decide di lavorare parallelamente ad una carriera solista firmando per la Def Jam Records nel 1994 e pubblicando nel medesimo anno l'album \"Tical\", che si posiziona al quarto posto della classifica rap e con cui l'artista ottiene il disco di platino, grazie ai singoli \"Bring The Pain\" e \"Release Yo' Delf\". Seguono collaborazioni con artisti di primo piano della scena statunitense come The Notorious B.I.G. (nel brano \"The What\"), Shaquille O'Neal (\"No Hook\") e Boyz II Men (\"Vibin\"').\nNell'estate del 1995 dalla collaborazione con Mary J. Blige viene pubblicato il singolo \"I'll Be There for You/You're All I Need to Get By\", che entra nelle prime cinque posizioni della chart pop. Poco tempo dopo Method Man avvia il primo di una lunga serie di lavori in coppia con il rapper Redman, nel brano \"How High\", che entra nelle primi venti posizioni della pop chart. Durante il 1995 e il 1996 continuano i suoi featuring; tra questi, con Ol'Dirty Bastard, Raekwon (nel brano \"Ice Cream\"), GZA (\"Shadowboxin\"') e Ghostface Killah. Nell'album di Raekwon \"Only Built 4 Cuban Linx\" assume lo pseudonimo di Johnny Blaze.\nNel 1996 collabora insieme a Redman con Tupac nell'album \"All Eyez on Me\", nel brano \"Got My Mind Made Up\".\nIl Wu-Tang si riunisce nel 1997 per la pubblicazione di un doppio album dal titolo \"Wu-Tang Forever\", che vende 600.000 copie nella prima settimana, diventando poi triplo disco di platino e procurando alla band una nomination ai Grammy Awards. Dopo il successo dell'album, il gruppo parte per un tour con i Rage Against the Machine e gli Atari Teenage Riot, ma per alcuni problemi \u00e8 costretto ad abbandonarlo.\nSuccessivamente Method Man inizia una fase dedicata alla carriera cinematografica. Dopo piccole parti nei film \"187\", \"The Great White Hype\", \"Copland\" e \"Black And White\", torna alla musica partecipando a \"4,3,2,1\" di LL Cool J, \"Whateva Man\" di Redman e \"Whatcha Gonna Do\" di Jajo Felony. Alla fine del 1998 Method realizza l'LP \"Tical 2000: Judgement Day\" che raggiunge il secondo posto nelle rap chart e diventa disco di platino, grazie alle numerose partecipazioni di rapper e produttori.\nNel 1999 Method Man recita in \"Belly\" di Hype Williams. Torna poi alla collaborazione musicale con il rapper Redman; i due appaiono nel 1999 all'interno dell\"'Hard Knock Life Tour\" di Jay-Z, che incassa 18 milioni di dollari, e durante il tour scrivono i testi dell'LP \"America's Most Blunted\", poi chiamato \"Blackout!\", pubblicato alla fine del mese di settembre del 1999 con 254.000 copie vendute nella prima settimana, grazie anche ai singoli \"Blackout\" e \"Tear It Off\", oltre che al brano \"Da Rockwilder\". L'LP raggiunge il numero 3 delle classifiche.\nMethod Man collabora poi con i Limp Bizkit nel singolo \"N 2 Gether Now\" (da \"Significant Other\" del 1999, secondo album dei Limp Bizkit), poi remixato dai Neptunes, con EPMD in \"The Symphony 2000\", con GZA in \"Stringplay (Like This, Like That)\" all'interno dell'album \"Beneath The Surface\". Appare nell'edizione del 1999 del \"Family Values Tour\", ed alla fine dell'anno anche nel fumetto \"The Nine Rings Of Wu Tang\". Insieme a DMX collabora nel brano dei Limp Bizkit \"Rollin' (Urban Assault Vehicle)\", remix di \"Rollin' (Air Raid Vehicle)\".\nAnni duemila.\nNel 2000 Method Man torna a lavorare con il Wu Tang Clan pubblicando l'album \"The W\". Al termine della produzione dell'album ricomincia la sua carriera di attore, recitando nello spettacolo \"Oz\". Nello stesso periodo viene pubblicato \"Iron Flag\", quarto album del Wu-Tang Clan. Con Redman recita nel film \"How High\" e contemporaneamente viene pubblicato il singolo \"How High Part. II\", in collaborazione con Redman e Toni Braxton. Nel 2002 Method realizza con Mary J. Blige il brano \"Love @ 1st Sight\". Nel 2003 pubblica il singolo \"Noble Art\", brano degli IAM a cui partecipano lui e Redman, e \"Saian\" (remixata poi da RZA e Ghostface Killah) in cui collabora con i Sa\u00efan Supa Crew.\nNello stesso anno prende parte al cd WWF Aggression della WWF, componendo la canzone \"Know Your Role\" per il wrestler The Rock.\nNel 2004 viene pubblicato \"Tical 0: The Prequel\", terzo album solista, composta da 20 tracce prodotte da RZA, ma la Def Jam opta per la pubblicazione di soltanto una di esse. Nell'album sono presenti collaborazioni con Raekwon, Ghostface Killah, Snoop Dogg, Redman, Busta Rhymes. Il singolo \u00e8 \"What's Happenin\"', realizzato in collaborazione con Busta Rhymes e con la partecipazione di Cappadonna.\nNel 2006 viene pubblicato \"4:21...The Day After\", composto da 21 tracce. Le produzioni sono curate principalmente da RZA ed Erick Sermon, ma sono presenti produttori esterni come Scott Storch. Questa volta Method Man decide di non affidare la promozione del disco alla Def Jam, e l'album si rivela un insuccesso a livello commerciale, nonostante i pareri positivi di critica e fan.\nDopo aver collaborato con vari artisti, nel 2011 dichiara di essere al lavoro per un nuovo album che chiamer\u00e0 \"Crystal Meth\" e di voler collaborare con il giovane rapper Tyler, The Creator.\nVita privata.\n\u00c8 stato arrestato nel 2007 per possesso di Marijuana e nel 2010 ha dovuto pagare 106.000 dollari per evasione fiscale.\n\u00c8 sposato dal 2001 ed ha tre figli: due maschi (1996, 2001) e una femmina (1997).\nNei videogiochi.\nMethod Man \u00e8 anche uno dei personaggi del videogioco per PlayStation 2 e GameCube \"Def Jam Fight For NY\".\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "481385", "revid": "2014155", "url": "https://it.wikipedia.org/wiki?curid=481385", "title": "Lotario II d'Italia", "text": "Origine.\nUnico legittimo figlio maschio del marchese del regno di Provenza e poi Re di Provenza, pur mantenendo il titolo di Marchese e Re d'Italia, Ugo d'Arles e di Ada o Hilda, di cui non si conoscono gli ascendenti, come ci conferma il cronista, Liutprando da Cremona, Vescovo di Cremona, il quale per\u00f2 precisa che era di origine germanica (ex Francorum genere Teutonicorum uxore acceperat, nomine Aldam). Il matrimonio dei suoi genitori \u00e8 confermato anche nel documento della fondazione del monastero di San Pietro, del 924. Ugo di Provenza o di Arles era il figlio primogenito del conte di Arles, Tebaldo (ca 860-895) e di Berta di Lotaringia (863-925), figlia terzogenita del re di Lotaringia Lotario II e della seconda moglie, Waldrada (scomunicata in quanto considerata concubina, da papa Nicola I), quindi nipote dell'imperatore Lotario I (Ugo menzion\u00f2 i propri genitori, Tebaldo e Berta nel documento della fondazione del monastero di San Pietro, del 924 ed in una donazione dell'8 marzo 934).\nBiografia.\nSecondo il \"Regum Itali\u00e6 et Imperatorum Catalogi, ex codice Ambrosiano O. 53\", Lotario era gi\u00e0 nato quando suo padre, Ugo era divenuto re d'Italia e, sempre secondo tale fonte, Lotario fu associato al trono di suo padre da quello stesso 926. Secondo il cronista, Liutprando da Cremona, Lotario fu associato al trono nel 937.In quell'anno (937), il 12 dicembre, secondo Liutprando, suo padre, Ugo aveva sposato Berta di Svevia (907- dopo il gennaio 966), detta \"la Filandina\", figlia del duca di Svevia e di Sassonia, Burcardo II e vedova di Rodolfo II di Borgogna, che aveva sposato nel 922 (confermato anche dagli \"Annales Sangallenses Maiores\"; mentre il figlio di Ugo, Lotario veniva fidanzato alla figlia di Berta e Rodolfo, Adelaide.\nNel 941, quando il pi\u00f9 grande feudatario del regno d'Italia era rimasto il marchese d'Ivrea, Berengario, che riuniva tutta l'Italia nord-occidentale, suo padre, Ugo, torn\u00f2 in Lombardia e riusc\u00ec a riappacificarsi con i conti che gli si erano ribellati, con l'intento di catturare Berengario ed accecarlo. Berengario che, secondo Liutprando, era stato preavvertito dal co-reggente Lotario II, insieme al figlio Adalberto, riusc\u00ec ad evitare la cattura e, passando dal Gran San Bernardo, a riparare in Germania, presso il duca di Svevia, Ermanno I, che lo condusse dal re di Germania, Ottone I di Sassonia, che pur non facendo nulla per Berengario, rifiut\u00f2 di consegnarlo ad Ugo.\nNel 945, Berengario rientr\u00f2 in Italia, attraverso la Val Venosta dirigendosi su Verona, governata dal conte Milone. Il nipote di Ugo, Manasse di Arles, che reggeva l'arcivescovado di frontiera di Trento, trad\u00ec lo zio e pass\u00f2 a Berengario.Allora, a cominciare dal conte Milone, ci fu una diserzione generale, guidata dall'arcivescovo di Milano, e Lotario II, da Pavia, dal padre Ugo, fu inviato a Milano, a supplicare i ribelli, che commossi lo nominarono unico re. Ma poco dopo, nel 946, il marchese d'Ivrea, Berengario, che aveva catturato suo padre Ugo, lo aveva rimesso sul trono, come co-reggente, mentre lo stesso Berengario, con la carica di \"Sommo Consigliere\", deteneva realmente il potere.\nUmiliato, stanco e malato, all'inizio del 947, suo padre Ugo, che sarebbe morto in quello stesso anno, ottenne il permesso di abdicare e, lasciando il figlio, Lotario II, unico re d'Italia, fece ritorno in Provenza, con il tesoro del regno d'Italia. Il governo del regno d'Italia per\u00f2 era gi\u00e0 retto dal \"Sommo Consigliere\", Berengario e secondo Liutprando, Lotario era re solo di nome.\nIn quello stesso anno (947), nel tentativo di riappacificare l'Italia con lo stato confinante (il regno di Arles), Lotario, dopo un fidanzamento di dieci anni, spos\u00f2 la sedicenne Adelaide, figlia di Rodolfo II di Borgogna e di Berta di Svevia e sorella del re Corrado il pacifico.\nLotario mor\u00ec, nel 950, probabilmente avvelenato da Berengario che gli successe sul trono, il 15 dicembre. Fu sepolto nella cappella di San Giorgio, allora posta all'esterno della Basilica di Sant'Ambrogio. Berengario avrebbe voluto che Adelaide, la vedova di Lotario, si unisse in matrimonio con il suo figlio primogenito, Adalberto; in particolare, la moglie di Berengario, Willa si sarebbe comportata con crudelt\u00e0 nei confronti di Adelaide di Borgogna, vedova di Lotario II, che, fu imprigionata per volere di Willa stessa, nel 951, a Como. Adelaide, invece, fuggita dalla prigione, richiese la protezione del re di Germania, Ottone I con il quale, secondo il cronista, \"Flodoardo\", si spos\u00f2, in seconde nozze, a Pavia, in quello stesso anno (951). Il re di Germania, tuttavia, riconobbe la successione di Berengario sul trono d'Italia.\nDiscendenza.\nLotario e Adelaide ebbero una figlia:"}
{"id": "481388", "revid": "406204", "url": "https://it.wikipedia.org/wiki?curid=481388", "title": "Acad\u00e9mie des Sciences", "text": ""}
{"id": "481393", "revid": "436907", "url": "https://it.wikipedia.org/wiki?curid=481393", "title": "Turbe giovanili", "text": "Turbe giovanili \u00e8 il primo album in studio del rapper italiano Fabri Fibra, pubblicato nel febbraio 2002 dalla Teste Mobili Records.\nDescrizione.\nL'album rappresenta la prima pubblicazione del rapper in qualit\u00e0 di artista solista e contiene 17 brani in gran parte prodotti da Neffa (fa eccezione \"Ma che persona\", prodotto da Lato). Riguardo alla collaborazione con Neffa, lo stesso Fabri Fibra scrisse una dichiarazione all'interno del libretto del disco: \nIl 4 maggio 2010 \u00e8 stata pubblicata una nuova edizione dell'album rimasterizzata da Marco Zangirolami e distribuita dalla Universal Music Group, che si differenzia anche per la presenza di rime inedite e di una bonus track: \nIl 27 settembre 2016 \u00e8 stata pubblicata l'edizione in vinile in tiratura limitata a 1500 copie, di cui le prime 700 in colore argento."}
{"id": "481395", "revid": "3518997", "url": "https://it.wikipedia.org/wiki?curid=481395", "title": "Jean Baptiste Biot", "text": ""}
{"id": "481396", "revid": "14691", "url": "https://it.wikipedia.org/wiki?curid=481396", "title": "World Music", "text": ""}
{"id": "481401", "revid": "761672", "url": "https://it.wikipedia.org/wiki?curid=481401", "title": "Leva obbligatoria", "text": ""}
{"id": "481402", "revid": "22356", "url": "https://it.wikipedia.org/wiki?curid=481402", "title": "Sarcosaurus", "text": ""}
{"id": "481404", "revid": "729019", "url": "https://it.wikipedia.org/wiki?curid=481404", "title": "Filariasi linfatica", "text": "Le filariasi linfatiche o filariosi linfatiche sono malattie parassitarie causate da nematodi della famiglia delle Filariidae (detti \"filarie\"). Si distinguono dalle altre filariasi per la localizzazione delle forme adulte a livello dei vasi linfatici, dove esercitano la loro azione patogena provocando ipertrofia dei tessuti sottocutanei (elefantiasi).\nEziologia.\nLe filariasi linfatiche, nell'uomo, sono causate da 3 specie: \"Wuchereria bancrofti\" (filariasi bancroftiane o di Bancroft) e \"Brugia spp.\" (\"Brugia malayi\" e \"Brugia timori\", filariasi brugiane).\nMorfologia.\n\"Wuchereria bancrofti\".\nLe femmine adulte di \"W. bancrofti\" misurano da 80 a 100mm in lunghezza e da 0.24 a 0.30mm in diametro.\nI maschi adulti misurano 40mm in lunghezza e 0.1mm in diametro.\nLe microfilarie misurano da 244 a 296\u00a0\u00b5m in lunghezza e da 7.5 a 10\u00a0\u00b5m in diametro.\n\"Brugia spp.\".\nLe forme adulte sono simili a quelle di \"Wuchereria bancrofti\", ma sono pi\u00f9 piccole.\nLe femmine adulte misurano da 43 a 55mm in lunghezza e da 130 a 170\u00a0\u00b5m in diametro.\nI maschi adulti misurano 13 a 23mm in lunghezza e da 70 a 80\u00a0\u00b5m in diametro.\nLe microfilarie misurano da 177 a 230\u00a0\u00b5m in lunghezza e da 5 a 7\u00a0\u00b5m in diametro.\nEpidemiologia.\nLe filariasi linfatiche interessano pi\u00f9 di 90 milioni di individui in tutto il mondo, in tutte le zone tropicali e subtropicali.\n\"Wuchereria bancrofti\" si pu\u00f2 trovare ovunque ai Tropici, tra i 42\u00b0 di latitudine N e 23\u00b0 di latitudine S, endemica in regioni umide e piovose per la maggior parte dell'anno. La fascia tropicale e subtropicale \u00e8 stato divisa in 7 zone geografiche a seconda delle zanzare vettore di \"W.bancrofti\" che vi prevalgono.\nBrugia malayi si trova in Cina, nel Sud dell'India e nel Sud-Est Asiatico; \"Brugia timori\" si trova su alcune isole indonesiane (es. Timor).\nModalit\u00e0 di trasmissione e ciclo vitale.\nLe filarie hanno una fase di sviluppo nell'ospite definitivo vertebrato (l'uomo) e una fase nel vettore artropode (la zanzara). Brugia malayi pu\u00f2 essere trasmessa anche a gatti e scimmie. Attraverso la ferita della puntura, durante il pasto ematico, la zanzara infetta introduce nell'organismo dell'ospite definitivo le larve di filaria al III stadio. Le larve diventano adulte e raggiungono i vasi linfatici. Gli adulti producono microfilarie (dopo 9 mesi W.bancrofti e dopo 3 mesi Brugia spp.) con un ritmo circadiano. Le microfilarie migrano nei vasi sanguigni (solo W.bancrofti) e nei vasi linfatici, per essere ingeriti dalle zanzare durante un nuovo pasto ematico (vivono nel sangue per poco meno di un anno). Dopo essere state ingerite, perdono il loro rivestimento e alcune di esse si fanno strada attraverso la parete del proventricolo e della porzione cardiaca del tubo digerente della zanzara, raggiungendo i muscoli toracici. Qui le microfilarie si sviluppano in larve al I stadio, poi al II stadio, finch\u00e9 raggiungono la condizione di larve al III stadio, potenzialmente infettanti. Le larve migrano verso la proboscide della zanzara pronte a infestare l'ospite definitivo al successivo pasto ematico.\nPeriodicit\u00e0.\nNel 1879 sir Patrick Manson scopr\u00ec il fenomeno della periodicit\u00e0 della concentrazione delle microfilarie nel sangue periferico dell'organismo ospite, la quale varia con ritmo circadiano ed \u00e8 maggiore in corrispondenza delle ore nelle quali le zanzare vettore sono solite pungere. Questo adattamento ha consentito l'aumento delle probabilit\u00e0 del completamento del ciclo vitale. La periodicit\u00e0 varia a seconda delle abitudini delle zanzare vettore.\nNella maggior parte delle zone geografiche, la periodicit\u00e0 di W.bancrofti e B.malayi \u00e8 notturna, con picco a mezzanotte e parassitemia quasi nulla a mezzogiorno. Esistono ceppi di W.bancrofti e di B.malayi che mostrano una \"sub-periodicit\u00e0\", sia notturna (entrambi), sia diurna (solo W.bancrofti): le microfilarie sono sempre presenti in circolo, ma a concentrazioni pi\u00f9 alte nel momento di \"sub-periodicit\u00e0\". La periodicit\u00e0 \u00e8 sostanzialmente influenzata dai ritmi circadiani dell'ospite, perch\u00e9 scompare nei lavoratori notturni che dormono di giorno. Nel 1912, Manson-Bahr, alle isole Figi, scopr\u00ec ceppi \"sub-periodici\" diurni di W.bancrofti, tipici delle isole dell'Oceano Pacifico.\nVettore.\nLe microfilarie sono patogene anche per il vettore: la loro presenza ne accorcia la vita media e la vitalit\u00e0.\nPatogenesi.\nPer la patogenesi \u00e8 molto importante la continua re-infestazione per mezzo delle punture di zanzara ripetute nel tempo, che mantengono la parassitosi. Il danno ai vasi linfatici sembra mediato sia dalla risposta infiammatoria dell'ospite contro il verme adulto che ivi risiede, sia dall'azione locale meccanica diretta del parassita o delle sostanze da esso prodotte. La risposta infiammatoria porterebbe alla formazione di tessuto granulomatoso attorno al verme adulto, con ostruzione del flusso linfatico. Il parassita stesso, liberando sostanze da esso prodotte, indurrebbe la proliferazione dell'endotelio dei vasi linfatici e la loro dilatazione, con formazione di circoli collaterali; tuttavia \u00e8 preponderante il ruolo patogenetico delle sovrinfezioni batteriche ricorrenti. Dal punto di vista anatomo-patologico si distinguono successivi gradi di danno al sistema linfatico\nClinica.\nSolitamente l'infezione viene acquisita durante l'infanzia e le manifestazioni cliniche possono evidenziarsi solo dopo anni, in modo acuto, o pi\u00f9 spesso lentamente, in maniera subdola, anche a seguito di continue nuove infestazioni.\nFase precoce.\n\u00c8 caratterizzata dalla comparsa di segni e sintomi aspecifici (malessere, prostrazione, febbre con brividi e sudorazione, cefalea) e di altri pi\u00f9 specifici. Nella prima fase le manifestazioni cliniche sono reversibili, ma possono ricorrere anche pi\u00f9 volte all'anno. Manifestazioni di tipo allergico possono comparire un mese dopo l'infestazione.\nFase tardiva.\nL'elefantiasi colpisce gli arti, solitamente quelli inferiori, e i genitali. L'elefantiasi del pene in genere \u00e8 associata a quella scrotale e pu\u00f2 dare quadri mostruosi e invalidanti, con stenosi del meato urinario esterno e conseguenti fistole e stravasi urinari. La cute del pene si pu\u00f2 retrarre facendo scomparire il pene nello scroto. Si pu\u00f2 avere il cosiddetto \u201cinguine penzolante\u201d (\"hanging groin\") per la formazione di grandi e pesanti formazioni linfonodali (adenolinfocele) che deformano l'inguine. Nella donna pu\u00f2 colpire le mammelle e la vulva, ma \u00e8 solitamente meno invalidante.\nDifferenze tra filariasi \"bancroftiana\" e filariasi \"brugiane\".\nLe filariasi da Brugia spp. (\"brugiane\") a differenza di quelle da W.bancrofti (\"bancroftiane\") coinvolgono pi\u00f9 raramente i genitali e non provocano chiluria. L'elefantiasi \"brugiana\" \u00e8 meno invalidante ed \u00e8 solitamente confinata sotto al ginocchio.\nDiagnosi.\nEsami bioumorali.\nNelle infestazioni attive l'ipereosinofilia \u00e8 sempre importante e si pu\u00f2 avere anche un aumento significativo delle immunoglobuline E (IgE).\nEsami microbiologici.\nLa diagnosi microbiologica si basa sulla dimostrazione della presenza delle microfilarie nel sangue periferico, nelle urine, nel fluido dell'idrocele o in un pezzo bioptico. Per il prelievo bisogna considerare la periodicit\u00e0 delle microfilarie che pu\u00f2 variare a seconda dei ceppi di W.bancrofti, B.malayi, e B.timori: se la periodicit\u00e0 \u00e8 notturna il migliore momento per il prelievo \u00e8 tra le ore 22:00 e le ore 4:00. La microfilariemia nei ceppi sub-periodici \u00e8 maggiore nel pomeriggio, ma le microfilarie si trovano sempre. La microfilaremia pu\u00f2 essere stimolata (test di provocazione) con la somministrazione di una dose di DEC di 1\u20132\u00a0mg/kg. Il sangue capillare prelevato con la puntura di un polpastrello si esamina direttamente su vetrino, dopo colorazione. \u00c8 possibile incontrare vermi adulti o forme larvali in linfonodi o in altri pezzi bioptici.\nDiagnostica per immagini.\nLa diagnosi di elefantiasi \u00e8 clinica e non necessita di conferma radiografica. Alla radiografia le ossa lunghe possono mostrare un ispessimento ondulato della corticale per formazione periostale di nuovo tessuto osseo, in risposta al linfedema e all'ostruzione del circolo venoso. Tuttavia non va esclusa la possibilit\u00e0 di complicazioni osteomielitiche, soprattutto negli stadi avanzati di elefantiasi. La sedentariet\u00e0 alla quale sono spesso costretti gli individui affetti da elefantiasi pu\u00f2 provocare osteoporosi focale agli arti inferiori (osteodistrofia di Sudeck).\nLa linfangiografia tradizionale impiega mezzi di contrasto oleosi che vengono iniettati dai piedi, in vasi collettori individuati e preparati precedentemente da un chirurgo. Il mezzo di contrasto mette in evidenza all'esame radiografico il decorso dei vasi linfatici, che quando sono patologici, sono dilatati, tortuosi e, quando sono interrotti, hanno circoli collaterali.\nLa linfoscintigrafia impiega radiofarmaci che vengono iniettati per via sottocutanea, nel territorio che \u00e8 drenato dai vasi linfatici che si vuole studiare: il radioisotopo impiegato \u00e8 il 99mTc-solfuro. L'esame \u00e8 pi\u00f9 facile da eseguire, meno invasivo, meno pericoloso e fornisce un'immagine anatomo-funzionale pi\u00f9 accurata, ma costa molto di pi\u00f9 della linfangiografia tradizionale. Spesso il risultato non \u00e8 correlato alla presentazione clinica della malattia: il linfoscintigramma spesso mostra reperti pi\u00f9 anomali in distretti corporei apparentemente meno \"malati\". Un ampio gruppo di pazienti con microfilariemia, ma asintomatici mostrano un importante aumento del flusso linfatico inguinale, dagli arti inferiori.\nGli studi ecografici sono stati condotti principalmente sulla filariasi bancroftiana: gli studi sulle forme brugiane sono scarsi e molto poco \u00e8 noto.\nL'ecografia pu\u00f2 evidenziare le filarie adulte nei principali vasi linfatici superficiali inguinali, dell'area scrotale nei maschi e dell'area mammaria e nei linfonodi ascellari nelle femmine, consentendo la diagnosi precoce di infestazione e di malattia, soprattutto nei casi pediatrici.\nL'esame ecografico consente una diagnosi agevole di idrocele, il cui quadro ecografico \u00e8 comune a tutte le eziologie: si ha una raccolta liquida nella cavit\u00e0 vaginale del testicolo, mono- o bilaterale, che appare del tutto anecogena, ma che pu\u00f2 avere echi di bassa intensit\u00e0, nel caso in cui il versamento abbia un contenuto corpuscolato; contemporaneamente si ha lo spostamento posteriore del testicolo. L'ecografia pu\u00f2 dimostrare la tortuosit\u00e0 dei vasi linfatici scrotali, con dilatazioni fino a 15mm di calibro. Si pu\u00f2 anche dimostrare la presenza al loro interno delle forme adulte di filaria, come immagini iperecogene lineari con i loro caratteristici movimenti \"danzanti\" (\"twirling\"); la presenza delle macrofilarie nei linfatici esaminati si pu\u00f2 confermare chirurgicamente. L'esame ecografico permette la diagnosi e la stadiazione della filariasi e pu\u00f2 fare da guida a un'eventuale rimozione chirurgica dei vermi adulti. Individui asintomatici possono albergare microfilarie in circolo nonostante l'assenza di segni clinici. L'esame ecografico pu\u00f2 gi\u00e0 in questo stadio evidenziare i movimenti delle filarie adulte in vasi linfatici dilatati.\nL'ecografia \u00e8 impiegabile anche nello studio della mammella adulta. La filariasi mammaria si pu\u00f2 presentare con noduli solitari; \u00e8 possibile una diagnosi con prelievo citologico dalla lesione tramite puntura ecoguidata e aspirazione: il reperto di linfoadenite da microfilarie pu\u00f2 evitare un intervento chirurgico pi\u00f9 impegnativo.\nPrognosi.\nLe filariasi sono raramente fatali, ma possono provocare un'importante invalidit\u00e0 a chi ne \u00e8 affetto, con gravi ripercussioni di tipo sociale ed economico.\nDopo la lebbra, nel mondo, sono la seconda causa di invalidit\u00e0 permanente o a lungo-termine.\nI casi fatali sono da ricondurre a eventuali complicanze settiche sistemiche.\nTerapia.\nMedica.\n- Somministrazione semestrale o annuale (1 volta ogni 6 mesi - 1 anno).\n- Trattamento per 12 giorni nella filariosi di Bancroft e per 6 giorni in quella brugiana.\n- Trattamento per 2-4 settimane (in caso di TPE).\nPer i primi 3 giorni del trattamento si consiglia l'impiego di dosi pi\u00f9 basse (2\u20133\u00a0mg/kg/die) per minimizzare il rischio di effetti collaterali: la distruzione massiva delle microfilarie pu\u00f2 provocare manifestazioni allergiche, gi\u00e0 qualche ora dopo l'inizio del trattamento (pi\u00f9 spesso nelle filariasi brugiane).\nLe reazioni avverse di tipo sistemico consistono in febbre, cefalea, capogiri, dolori muscolari e articolari, anoressia, malessere e nausea: l'importanza del quadro clinico \u00e8 direttamente proporzionale alla carica parassitaria.\nLe reazioni avverse di tipo locale, pi\u00f9 tardive rispetto a quelle sistemiche, consistono in un temporaneo peggioramento del linfedema, in linfoadeniti, in funicolo-epididimiti e in peggioramento dell'idrocele.\nLa terapia con DEC pu\u00f2 avere effetti curativi anche su altre elmintiasi misconosciute ed eventualmente compresenti (es. ascaridosi) che si manifestano con l'eliminazione di vermi adulti. La somministrazione di DEC deve essere fatta con molta cautela nelle zone endemiche per oncocercosi e loiasi, per il rischio di gravi reazioni avverse (reazione di Mazzotti: comparsa di prurito, linfoadenite, esantema, febbre, ipotensione, shock).\nIl trattamento prevede la somministrazione per os di 150-200\u00a0\u00b5g/kg in singola dose, ripetibile dopo 2-3 mesi, oppure 400\u00a0\u00b5g/kg una volta all'anno. \u00c8 possibile anche l'associazione con DEC: DEC 6\u00a0mg/kg + IVM 400\u00a0\u00b5g/kg una volta all'anno.\nL'impiego di ivermectina non \u00e8 consigliato nei bimbi di et\u00e0 inferiore ai 5 anni o di peso corporeo inferiore ai 15\u00a0kg.\nChirurgica.\nGli idroceli importanti e l'elefantiasi scrotale possono essere trattati con escissione chirurgica.\nLa chirurgia plastica pu\u00f2 correggere l'elefantiasi degli arti ma spesso con scarso successo e con necessit\u00e0 di numerose sedute di innesti cutanei."}
{"id": "481412", "revid": "3519147", "url": "https://it.wikipedia.org/wiki?curid=481412", "title": "Jacob David Bekenstein", "text": ""}
{"id": "481413", "revid": "22570", "url": "https://it.wikipedia.org/wiki?curid=481413", "title": "Filariasi di Bancroft", "text": ""}
{"id": "481414", "revid": "22570", "url": "https://it.wikipedia.org/wiki?curid=481414", "title": "Filariasi bancroftiana", "text": ""}
{"id": "481415", "revid": "22570", "url": "https://it.wikipedia.org/wiki?curid=481415", "title": "Filariasi brugiana", "text": ""}
{"id": "481417", "revid": "6923", "url": "https://it.wikipedia.org/wiki?curid=481417", "title": "Simon Rattle", "text": "Divenne famoso come direttore dell'Orchestra Sinfonica della Citt\u00e0 di Birmingham. Dal 2002 fino al giugno del 2018 \u00e8 stato direttore d'orchestra dei celebri Berliner Philharmoniker, succedendo all'italiano Claudio Abbado.\nPrimi anni.\nDopo i primi studi di pianoforte e violino, ha lavorato come percussionista in varie orchestre. Ammesso nel 1971 alla \"Royal Academy of Music\" di Londra, nel 1974, anno del diploma, vinse la \"John Player Conductor Competition, \"e fu notato dall'agente Martin Campell-White, che a tutt'oggi cura gli interessi professionali del musicista.\nCarriera nel Regno Unito.\nNel 1974 diventa direttore assistente dell'orchestra sinfonica di Bournemouth. Al Glyndebourne Festival Opera debutta nel settembre 1975 dirigendo la Bournemouth Sinfonietta in The Rake's Progress e nel 1977 la London Philharmonic Orchestra in The Cunning Little Vixen di Leo\u0161 Jan\u00e1\u010dek. Sempre nel 1977 \u00e8 direttore assistente della \"Royal Liverpool Philharmonic\".\nNel 1978 dirige la prima esecuzione assoluta nella Queen's Elizabeth Hall di Londra della Sinfonia n. 1 di Peter Maxwell Davies.\nAncora a Glyndebourne dirige nel 1978 Cos\u00ec fan tutte, nel 1979 La fedelt\u00e0 premiata di Franz Joseph Haydn, nel 1981 Ariadne auf Naxos, nel 1982 Der Rosenkavalier, nel 1983 L'amore delle tre melarance, nel 1985 Idomeneo (opera) con John Aler, nel 1986 Porgy and Bess, nel 1987 L'Enfant et les sortil\u00e8ges e L'Heure espagnole, nel 1989 l'Orchestra of the Age of Enlightenment ne Le nozze di Figaro, nel 1991 Cos\u00ec fan tutte, nel 1994 Don Giovanni (opera), nel 2001 Fidelio e nel 2003 Idomeneo con Magdalena Ko\u017een\u00e1.\nFu il suo lavoro con l'orchestra di Birmingham dal 1980 al 1998 ad attrarre su di lui l'attenzione dei critici e del pubblico. Non solo infatti divenne famoso lui, ma rese l'orchestra una delle pi\u00f9 famose della Gran Bretagna. Quando lasci\u00f2 l'incarico, era uno dei migliori direttori, e la CBSO era una delle migliori orchestre del mondo. A Birmingham dirige le prime esecuzioni assolute nel 1984 nella Concert Hall of the Barber Institute of Fine Arts di \"Through the Rainbow, Palma\" di T\u014dru Takemitsu e nel 1986 nella Great Hall of the Aston University di Birmingham di \"Time and Again\" di Tristan Murail.\nNel 1982 dirige I sette peccati capitali (balletto) di Weill con la Scottish Chamber Orchestra al Bonar Hall di Dundee e nel 1983 Wozzeck con la Scottish Opera al Theatre Royal di Glasgow. \nAl Teatro alla Scala di Milano diresse la City of Birmingham Symphony Orchestra nel 1985 in un concerto con Yo-Yo Ma.\nNel 1989 dirige la prima esecuzione assoluta completa a Londra di \"Odyssey\" di Nicholas Maw.\nAl Royal Opera House, Covent Garden di Londra debutta nel 1990 con The Cunning Little Vixen di Jan\u00e1\u010dek, nel 2001 dirige Parsifal (opera), nel 2002 Sophie's Choice di Nicholas Maw e nel 2007 Pell\u00e9as et M\u00e9lisande (opera). Fino al 2010 ha preso parte a 37 rappresentazioni del Covent Garden.\nA Salisburgo dirige nel 1992 la City of Birmingham Symphony Orchestra ed il Coro in due concerti, nel 1996 due concerti con i Wiener Philharmoniker, nel 1998 King Roger di Karol Szymanowski con la City of Birmingham Symphony Orchestra ed il Coro e tre concerti con i Birmingham Contemporary Music Group e la CBSO, nel 1999 Les Bor\u00e9ades di Rameau con Barbara Bonney ed Emmanuelle Ha\u00efm ed un concerto con Cecilia Bartoli e l'Orchestra of the Age of Enlightenment, nel 2001 tre concerti con Alfred Brendel, nel 2002 dirige il concerto per la celebrazione del decimo anniversario della New Century Chamber Orchestra, nel 2003, 2004 e 2005 due concerti con i Berliner Philharmoniker, nel 2006 un concerto con Dawn Upshaw, nel 2007 la Sinfonia n. 9 (Mahler) ed un concerto con Gidon Kremer, nel 2008 un concerto, nel 2009 Le stagioni (Haydn) con Thomas Quasthoff, nel 2010 un concerto con Karita Mattila, nel 2011 la Sinfonia n. 7 (Mahler), nel 2012 Carmen (opera) con la Ko\u017een\u00e1 e Jonas Kaufmann e due concerti con Yefim Bronfman e nel 2013 quattro concerti.\nBerliner Philharmoniker.\nNel 1999 Rattle fu designato successore di Claudio Abbado come direttore principale dell'Orchestra Berliner Philharmoniker. Otteneva cos\u00ec il pi\u00f9 prestigioso ruolo di direttore nel mondo. L'assegnazione, basata su una votazione da parte dei membri dell'orchestra, fu controversa, perch\u00e9 molti dei \"conservatori\" preferivano Daniel Barenboim. Nondimeno, Rattle ottenne l'incarico e rifiut\u00f2 di firmarlo finch\u00e9 non si fu assicurato l'accordo di tutti i membri.\nDall'inizio del suo incarico, Rattle ha riorganizzato i Berliner Philharmoniker in una fondazione, mettendo cio\u00e8 le sue attivit\u00e0 pi\u00f9 sotto il controllo dei membri che dei politici. Il suo primo concerto come direttore dei BP fu il 7 settembre 2002, dirigendo un'esecuzione dell'Asyla di Ad\u00e8s, e della Quinta sinfonia di Mahler, esecuzioni che furono filmate e registrate da EMI.\nAl Wiener Staatsoper nel 2005 debutta con Parsifal con Quasthoff e Waltraud Meier e nel 2009 dirige Tristan und Isolde.\nNel maggio 2005 dirige in concerto i Berliner Philharmoniker al Teatro La Fenice di Venezia ed alla Scala.\nAl Metropolitan Opera House di New York debutta nel dicembre 2010 dirigendo Pell\u00e9as et M\u00e9lisande (opera) con la Ko\u017een\u00e1.\nAllo Schiller Theater di Berlino dirige nel 2011 From the House of the Dead di Jan\u00e1\u010dek e L'\u00e9toile di Emmanuel Chabrier con la Ko\u017een\u00e1 e nel 2012 Der Rosenkavalier con la Ko\u017een\u00e1.\nNel 2013 dirige Die Zauberfl\u00f6te con la Ko\u017een\u00e1, Nathalie Stutzmann e Jos\u00e9 van Dam al Festspielhaus Baden-Baden.\nIl 21 giugno 2018 d\u00e0 l'addio alla celebre orchestra tedesca con l'esecuzione della sinfonia n. 6 di Gustav Mahler, per lasciare il podio al suo successore Kirill Petrenko, eletto pochi anni prima dalla stessa orchestra come nuovo direttore principale.\nLa carriera dopo i Berliner Philharmoniker.\nNel 2015 viene nominato direttore musicale della London Symphony Orchestra, carica che ricoprir\u00e0 dal 2017 al 2023. A partire dal 2023 assumer\u00e0 il ruolo di direttore principale della Symphonieorchester des Bayerisches Rundfunks.\nVita personale.\nSimon Rattle si \u00e8 sposato tre volte. Il primo matrimonio \u00e8 stato con Elise Ross, cantante soprano statunitense, dalla quale ha avuto due figli: Sacha, che \u00e8 un clarinettista ed Eliot, che \u00e8 un pittore. Dopo 15 anni di matrimonio la loro relazione \u00e8 terminata con il divorzio. Un anno dopo ha sposato la scrittrice di Boston Candace Allen, matrimonio che si \u00e8 concluso dopo che Rattle ha iniziato una relazione con la mezzosoprano ceca Magdalena Ko\u017een\u00e1. I due si sono sposati nel 2008 e hanno tre figli: Jonas, Milos e Ane\u017eka.\nDiscografia parziale.\nLa discografia di Rattle \u00e8 quanto mai variegata: egli ha diretto musica di molte epoche, ma \u00e8 principalmente noto come interprete del repertorio tardo romantico e del Novecento. Si \u00e8 occupato tra il resto di Brahms (\"Ein deutsches Requiem\"), Bruckner (la Sinfonia n. 4), Debussy (\"La Mer\"), Dvo\u0159\u00e1k (i poemi sinfonici), Gershwin (\"Porgy and Bess\"), Holst (\"The Planets\"), Mahler (le sinfonie, in maniera particolarmente notevole la seconda e la nona)."}
{"id": "481420", "revid": "44939", "url": "https://it.wikipedia.org/wiki?curid=481420", "title": "Enzima a RNA", "text": ""}
{"id": "481421", "revid": "44939", "url": "https://it.wikipedia.org/wiki?curid=481421", "title": "RNA catalitico", "text": ""}
{"id": "481425", "revid": "547034", "url": "https://it.wikipedia.org/wiki?curid=481425", "title": "Electro house", "text": "L'electro house (nota anche come dirty house, real electro, hard electro) \u00e8 originaria dei Paesi Bassi; \u00e8 un sottogenere della musica house che unisce il groove tipico di quest'ultima a caratteristiche pi\u00f9 spiccatamente tipiche della musica elettronica in particolar modo una semplificazione voluta delle sonorit\u00e0 elettropop degli anni 80 e richiami alla musica electro nata negli stessi anni all'interno della comunit\u00e0 afroamericana negli USA. \nConfermatasi come genere negli anni 2000, \u00e8 caratterizzata da una ritmica a quattro quarti tra 125 e 130 bpm che richiama la tech-house, ma con un gran utilizzo di bassi elettronici molto forti suonati a frequenze ed inviluppo elevati. I tratti caratteristici sono ricercabili in un groove molto duro con parti ritmiche spesso composte dalla sola cassa e rullante/handclap con sullo sfondo il cymbal, il tutto seguendo schemi ben consolidati nella house music e spesso ancor pi\u00f9 volutamente semplificati. Altra differenza \u00e8 il bass-synt in evidenza, formato da onde molto semplici, solitamente un 'quadrato' o un 'dente di sega', avente un forte ruolo nella ritmica, e spesso tendente ad un suono acid. Non eccessivamente frequente \u00e8 la presenza di parti cantate, comunque mai presenti particolari evoluzioni, si predilige curare per\u00f2 il timbro della voce con uso di effetti quali il distorsore, delay, riverbero, filtro ecc. I testi sono abbastanza trasgressivi. Spesso varie canzoni easy house o anche hip hop vengono tramutate in versioni elettroniche. \nDifferenti sono gli stili all'interno del genere stesso, come testimonia anche la presenza di alcuni sottogeneri come la fidget house, molto diffusa nel Nord Italia, o generi di pi\u00f9 recente creazione come la dutch house anch'essa originaria dei Paesi Bassi.\nGli stili variano anche dalle differenti scuole territoriali, come quella tedesca di artisti come Boys Noize e Spencer &amp; Hill, quella brasiliana di Dirtyloud e Felguk (la scuola sudamericana in questione ha sonorit\u00e0 fortemente influenzate dal Dubstep), quella francese di Justice e Kavinsky o quella svedese di Axwell, Sebastian Ingrosso e Dada Life.\nPer tutti gli anni 2000 l'electro house ha influenzato le produzioni di molte icone pop come Lady Gaga, Kelly Rowland, Beyonc\u00e9, Madonna e Katy Perry, che hanno collaborato con artisti electro house o utilizzato basi strumentali ispirate a tale genere. In realt\u00e0 pi\u00f9 che altro si deve ai numerosi remix di molte produzioni delle cantanti citate precedentemente e a parte qualche brano house, non vi sono produzioni electro di esse, proprio perch\u00e9 la vero electro house, non \u00e8 commerciale, ed \u00e8 meno apprezzata ai generi pi\u00f9 in voga dance pop e house.\nArtisti che producono electro house sono spesso dj, producers o artisti che erano soliti lavorare con la musica elettronica o con un background house che riguarda la corrente classica, e che hanno iniziato negli ultimi anni a sperimentare questi nuovi percorsi. La cassa \"rimbalzante\" e il potente suono del basso di \"Baby beat box\" di Stylophonic alias Stefano Fontana, artista house, \u00e8 un tipico esempio di house elettronica. La canzone dei Sikk \"My washing machine\", nel remix di Bini&amp;Martini, \u00e8 un pezzo elettronico rallentato e rielaborato in chiave house elettronica con l'aggiunta della cassa/basso rimbalzante.\nAltri artisti che si sono occupati di electro house sono anche Gianluca Motta, The Drill, Yoshimoto, Roman Flugel, Tiga, proveniente dalla scuola electroclash che ne \u00e8 un tipico esempio con i suoi pezzi, come \"Pleasure from the bass\", \"You gonna want me\" e \"Hot in herre\", DK7, alcuni dischi dei cugini Jesper e John Dahlb\u00e4ck, Motel Connection con pezzi come \"Two\", ma anche i Subsonica con il loro pezzo \"Atmosferico II\" tratto dal loro album \"Amorematico\"."}
{"id": "481428", "revid": "767487", "url": "https://it.wikipedia.org/wiki?curid=481428", "title": "Mortiis", "text": "Ex bassista del gruppo black metal Emperor inizialmente dedito a una ambient dai toni epici e medievaleggianti, in seguito Mortiis \u00e8 divenuta una vera e propria band, che propone un industrial tinto di rock.\nBiografia.\nGiovinezza: Gli Emperor.\nH\u00e5vard Ellefsen \u00e8 nato a Skien nel Telemark, zona situata nella Norvegia occidentale.\nFin da piccolo H\u00e5vard mostra grande interesse per la musica rock e comincia a suonare il basso in et\u00e0 molto giovane. A 15 anni entra a far parte della black metal band degli Emperor ed acquista lo pseudonimo di Mortiis. Siamo quindi nei tempi dell'Inner Circle dove Mortiis entra a far parte non ancora maggiorenne assieme ad altri musicisti come Mayhem, Varg Vikernes e Jon N\u00f6dtveidt. Mortiis sembra per\u00f2 spaventato dalle azioni criminali che si ritrova a compiere assieme agli altri, e poco dopo l'arresto per omicidio di B\u00e5rd Faust fugge in Svezia lasciando a met\u00e0 il lavoro dell'album \"In the Nightside Eclipse\" degli Emperor che verr\u00e0 pubblicato tre anni dopo con il bassista Tchort e diventer\u00e0 un vero e proprio manifesto. Il diciassettenne si trasferisce quindi nella cittadina svedese di Halmstad e decide di cominciare una carriera solista.\n1999: Mortiis.\nIl sound che Mortiis propone all'inizio \u00e8 una dark ambient molto influenzata dalla musica medievale e dalla musica sinfonica che si rivela molto originale ed interessante. H\u00e5vard torna in Norvegia nel 1999 ed \u00e8 proprio quello l'anno in cui nasce il progetto Mortiis che conosciamo adesso. H\u00e5vard decide di trasformare il suo progetto solista in una band e di cambiare anche le sonorit\u00e0, nettamente diverse dai primi lavori; passa quindi dalla dark ambient a un industrial rock che suona come un connubio fra Combichrist, Suicide Commando e Nine Inch Nails con qualche influenza elettropop.\nIn questi anni il musicista collabora con nomi importanti come la cantante inglese Sarah Jezebel Deva (ai tempi con i Cradle of Filth) e il chitarrista anglo-svedese Christopher Amott ed assume nella formazione diversi membri dei Lost in Time. A contribuire all'intrigante aspetto musicale si aggiunge anche un \"look\" molto particolare che si distacca completamente dall'abbigliamento da \"blackster\" che Mortiis aveva ai tempi degli Emperor: trasforma i suoi capelli lisci in lunghi dreadlocks e comincia a portare una maschera da folletto durante i concerti che subir\u00e0 diverse modifiche. Il suo intrigante \"look\" lo ha fatto definire da molti (sicuramente in maniera scherzosa) come un troll, un goblin o un elfo ed H\u00e5vard ha risposto divertito: \"sono cresciuto con Alice Cooper e i Kiss, cosa vi aspettavate?\"\nEx Componenti.\nVoce Femminile\nChitarra\nBasso\nBatteria\nAltri progetti.\nNel corso della sua carriera H\u00e5vard Ellefsen ha preso parte a diversi progetti solisti e gruppi musicali con i quali ha pubblicato uno o pi\u00f9 album:\nCintecele Diavolui.\nProgetto ambient/darkwave nel quale porta lo pseudonimo di Vukodlak (tutti gli strumenti)\nFata Morgana.\nProgetto dark ambient quasi interamente strumentale (Mortiis - tutti gli strumenti)\nVond.\nProgetto ambient/darkwave che mostra una versione pi\u00f9 oscura del Mortiis dei primi album (Mortiis - tutti gli strumenti)\nInoltre per un breve periodo Mortiis \u00e8 stato anche il bassista degli Algaion."}
{"id": "481434", "revid": "3519308", "url": "https://it.wikipedia.org/wiki?curid=481434", "title": "Cellula (biologia)", "text": ""}
{"id": "481435", "revid": "125600", "url": "https://it.wikipedia.org/wiki?curid=481435", "title": "Home Radio Frequency", "text": "La Home Radio Frequency (HomeRF) \u00e8 una specifica per reti wireless tra dispositivi domestici. Fu sviluppata dal HomeRF Working Group, un consorzio di compagnie che includeva oltre cento aziende, tra cui Compaq, IBM, HP, Motorola, Proxim e Siemens AG. \nHomeRF \u00e8 una Personal Area Network (PAN) standard. HomeRF fu progettata per le reti wireless casalinghe in modo da essere molto pi\u00f9 economica di altre tecnologie wireless. La HomeRF \u00e8 un protocollo che usa il frequency-hopping spread spectrum (FHSS) e il shared wireless access protocol (SWAP) per trasmettere nella banda di frequenza di 2.4 GHz. HomeRF pu\u00f2 permettere l'accesso alla rete fino a 127 terminali mentre raggiunge un massimo di 10 Mbit/s in un raggio di 50 metri. Deriva dallo standard \"Digital European Cordless Telephone\" (DECT), usa la \"Time Division Multiple Access\" (TDMA) per la voce e una tecnica del tipo CSMA/CA (Carrier Sense Media Access/Collision Avoidance) per la trasmissione dati.\nLa modulazione adoperata dallo standard HomeRF \u00e8 la FSK."}
{"id": "481437", "revid": "1718925", "url": "https://it.wikipedia.org/wiki?curid=481437", "title": "Billionaire", "text": "Il marchio Billionaire, nato nel 1987 inizialmente design\u00f2 una nota discoteca di Porto Cervo in Sardegna, frequentata da molti VIP del mondo dell'industria e della finanza italiana, appartenente a Flavio Briatore.\nSuccessivamente il nome di \"Billionaire\" si estese anche a una linea d'abbigliamento da uomo e alla gestione di eventi di lusso.\nIl 13 giugno 2012 Briatore ha annunciato la chiusura del locale salvo poi riaprire l'anno seguente quando il marchio Billionaire \u00e8 stato venduto alla societ\u00e0 Bay Capital che fa capo alla Far East Leisure con sede in Singapore.\nNel frattempo Briatore inaugura il Billionaire anche a Cortina d'Ampezzo (2005, invernale), Monte Carlo (2008-2015, all'interno del Fairmont Hotel in occasione del Grand Prix di maggio), Istanbul (2011), Marbella (2012), Bodrum (2012), Baku (2016) e Dubai (2016).\nIl locale in Sardegna viene poi rilanciato nell'estate 2016 con la collaborazione di Jordan Rocca e Luca Maggiora, due imprenditori italiani stanziati a Londra, in coppia con \"Assunta Madre\", noto marchio di ristoranti a Roma, Milano, Londra e Barcellona.\nLa discoteca.\nLa discoteca di Porto Cervo, una frazione nel comune di Arzachena, in Provincia di Sassari, \u00e8 collocata tra due promontori e si affaccia sul golfo Pevero. Il locale si trova all'interno di una villa di tre piani, al suo interno si trovano stili mediterranei, ma anche etnici orientali e addirittura egizi. Il locale non ha solo lo scopo del divertimento, ma \u00e8 anche diventato un luogo di comunicazione, gi\u00e0 utilizzato in tal modo da aziende anche emergenti come \"Guru\".\nIl marchio ora viene utilizzato anche per un secondo locale a Cortina d'Ampezzo, aperto nella stagione invernale.\nNel 2008, in occasione del Gran Premio di Monaco di Formula 1, \u00e8 stato inaugurato il terzo locale della catena Billionaire presso il Fairmont Hotel, nota struttura alberghiera del principato.\nFra i soci del Billionaire si ricordano Daniela Santanch\u00e8 e Lele Mora.\nAltre attivit\u00e0.\nRecentemente \u00e8 diventato anche un marchio di vestiti e accessori per l'alta moda da uomo chiamato \"Billionaire Italian Couture\".\nInfine, \u00e8 stata creata \"Billionaire life\", una societ\u00e0 che gestisce i due club e gli altri settori legati all'intrattenimento come \"Billionaire in Tour\", uno spettacolo organizzato nelle varie discoteche d'Italia.\nEsistono inoltre \"Billionaire Magazine\", un giornale sul mondo Billionaire, cio\u00e8 il mondo del lusso e delle belle donne, e un programma televisivo con analoghi argomenti chiamato \"Billionaire TV\" trasmesso da Match Music sulla piattaforma Sky con la musica del dj storico della Costa Smeralda, Max Correnti. \nViene anche organizzato un concorso di bellezza per diventare \"Ragazza Billionaire\".\n\u00c8 stato creato anche il \"Billionaire Resort\" un resort a Malindi in Kenya."}
{"id": "481445", "revid": "34928", "url": "https://it.wikipedia.org/wiki?curid=481445", "title": "Polibo Emonio", "text": ""}
{"id": "481449", "revid": "287204", "url": "https://it.wikipedia.org/wiki?curid=481449", "title": "Pentaceratops sternbergii", "text": "Pentaceratopo (il cui nome significa \"faccia a cinque corna\") \u00e8 un genere estinto di dinosauro ceratopside chasmosaurino vissuto nel Cretaceo superiore, circa 76-73 milioni di anni fa (Campaniano), in quella che oggi \u00e8 la Formazione Kirtland, nel Nuovo Messico, Nord America. Il genere contiene una singola specie, ossia \"P. sternbergii\", oltre ad una possibile seconda specie, \"P. aquilonius\", considerata per\u00f2 un \"nomen dubium\".\nI fossili di \"Pentaceratops\" furono scoperti per la prima volta nel 1921. Il genere fu nominato nel 1923 quando venne descritta la specie tipo, \"Pentaceratops sternbergii\". Nel corso degli anni dalla sua scoperta sono stati recuperati circa una dozzina di crani e scheletri parziali, che forniscono una comprensione anatomica abbastanza completa dell'animale. In particolare, un esemplare particolarmente grande \u00e8 stato successivamente identificato come un genere a s\u00e9 stante, \"Titanoceratops\", a causa della sua morfologia pi\u00f9 derivata, ad alcune somiglianze con \"Triceratops\", e per la mancanza di caratteristiche uniche condivise con \"Pentaceratops\".\n\"Pentaceratops\" era un ceratopside di grossa taglia, lungo circa 6 metri (20 piedi), con un peso stimato di circa 5 tonnellate. Il cranio era adornato da un corno nasale corto, due lunghe corna sopraorbitali (posizionate sopra le orbite), e lunghe corna sugli zigomi che puntavano all'indietro. Il suo cranio era dotato di grande collare, che si sviluppava pi\u00f9 in altezza che in larghezza, ornato da osteodermi o noduli ossei vagamente triangolari su ciascun angolo del collare.\nDescrizione.\n\"Pentaceratops\" \u00e8 un ceratopside chasmosaurino di grandi dimensioni. Tuttavia, le sue dimensioni sono state spesso esagerate, in quanto molti ricercatori americani non si basavano sulle proporzioni note dagli esemplari PMU.R200 e PMU.R286, ma confrontavano gli esemplari noti con le proporzioni di \"Triceratops\", il che, in alcuni casi, port\u00f2 anche a stime di 8 metri. Nel 1996, Peter Dodson stim\u00f2 una lunghezza di circa 5 metri per gli esemplari PMU.R200 e PMU.R286, mentre la lunghezza dell'olotipo venne stimata a 6 metri. Nel 2010, Gregory S. Paul stim\u00f2 una lunghezza corporea di 6,4 metri, per un peso di 4,7 tonnellate. Nel 2016, Paul ha stimato nuovamente la sua lunghezza, stavolta a 5,5 metri (18 piedi), per un peso a 2,5 tonnellate (2,75 tonnellate corte). Tuttavia, le variazioni della lunghezza corporea corrispondono a problemi nel determinare la lunghezza del cranio. L'olotipo manca di parte del bordo posteriore; Dodson stim\u00f2 la lunghezza del cranio dell'esemplare AMNH 1624 a circa 2,3 metri. Lehman, tuttavia, un\u00ec gli esemplari AMNH 1624, MNA PL.1747 e UNM FKK-081, e stim\u00f2 una lunghezza di 2,7 metri. La lunghezza della copia svedese \u00e8 di 2,16 metri.\nNel 1993, Lehman elenc\u00f2 una serie di caratteristiche distintive per sostituire la diagnosi obsoleta di Osborn che confrontava il taxon principalmente con \"Triceratops\", senza includere il ben pi\u00f9 simile \"Chasmosaurus\". Lo squamosale \u00e8 lungo e stretto e presenta numerosi eposquamosali (osteodermi o noduli ossei dell'osso squamosale), da otto a dodici. Le finestre parietali sono di medie dimensioni e fortemente allungate. Gli angoli posteriori del collare sono tra i pi\u00f9 grandi tra i ceratopsidi e sono separati da una grande tacca a forma di U sulla linea mediana, una caratteristica non riconosciuta fino al 1981 quando \u00e8 stato descritto l'esemplare UKVP 16100. All'interno della tacca i primi epiparietali puntano in avanti. Il grosso giugale e lo squamosale non si toccano, una possibile autapomorfia. Nel 2011, Nicholas Longrich ha elencato delle nuove caratteristiche uniche per distinguere \"Pentaceratops\" da \"Titanoceratops\". Molte di queste differenze riguardavano la forma e la disposizione degli osteodermi del collare, gi\u00e0 molto variabili tra gli individui di ceratopsidi in relazione alle dimensioni o all'ontogenesi, per questo molti ricercatori continuano a considerare \"Titanoceratops\" come un grosso esemplare di \"Pentaceratops\". La differenza principale, secondo Longrich, \u00e8 che il bordo dello collare non \u00e8 a forma di M in \"Titanoceratops\".\nCranio.\nIl muso di \"Pentaceratops\", come quello di altri chasmosaurini pi\u00f9 basali, \u00e8 piuttosto basso e moderatamente stretto, e presenta un becco sdentato uncinato. La grande narice \u00e8 quindi la forma di un ovale appiattito. L'osso nasale presenta un corno nasale lateralmente stretto, che varia di dimensioni da individuo ad individuo (in alcuni esemplari \u00e8 piuttosto piccolo, in altri \u00e8 alto come il cranio stesso). Le corna sopraorbitali hanno una base larga lateralmente che si estende molto dietro l'orbita. Le corna stesse sono molto lunghe in modo che le loro punte, estese da un corpo principale, si estendano sopra il becco. Nell'olotipo, il nucleo osseo delle corna \u00e8 lungo circa 56 centimetri, sebbene in vita le corna, ricoperte di cheratina, dovevano essere molto pi\u00f9 lunghe. Come tutti i ceratopidi, \"Pentaceratops\" aveva un cranio secondario sopra il normale contenente una fontanella; quest'ultimo in questo caso \u00e8 a forma di buco.\nIl collare di \"Pentaceratopo\" \u00e8 relativamente molto pi\u00f9 grande di quello di \"Triceratops\" ed, escludendo il dubbio esemplare OMNH 10165, ha una lunghezza variabile da 1,2 a 1,5 metri. Visto dall'alto, il collare ha la forma di un rettangolo; la parte anteriore \u00e8 leggermente pi\u00f9 ampia. In vista laterale, il collare \u00e8 piatto, ma presenta un angolo considerevole rispetto al cranio. I lati esterni sono formati dall'osso squamoso allungata, il cui bordo \u00e8 occupato da nove episquamosali (ostedermi dell'osso squamosale). La maggior parte \u00e8 piuttosto piccola, spuntata e sporgente lateralmente. Quello sull'angolo anteriore \u00e8 pi\u00f9 grande e sporge in diagonale. Di gran lunga il pi\u00f9 grande \u00e8 quello nell'angolo posteriore che sporge diagonalmente all'indietro. Questo osteoderma si collega a due grandi epiparietali (osteodermi dell'osso parietale) sul bordo posteriore con cui forma una specie di tridente. Entrambi i parietali presentano una grande apertura, detta finestra parietale, a forma di U e con una profondit\u00e0 di oltre trenta centimetri. La tacca presente sulla cima della linea mediana del collare \u00e8 stata evidenziata solo a seguito della sua scoperta nel 1977, grazie all'esemplare UKVP 16100, costituito dal bordo posteriore del collare; le illustrazioni antecedenti a questa scoperta non mostrano questa caratteristica. Pertanto, su entrambi i lati del collare, si forma un grande punto sul quale il terzo epiparietale sporge direttamente all'indietro. Il secondo epiparietale pi\u00f9 grande \u00e8 inclinato verso l'interno in modo che la tacca sembra essere contenuta da una pinza. I primi epiparietalia sono molto pi\u00f9 piccoli e si piegano in avanti proprio dal bordo quasi sulle finestre parietali.\nVisto dall'alto, diventa chiaro il motivo per cui Osborn menzion\u00f2 le cinque corna dell'animale nel nominarlo. Lo zigomo non sporge molto verso il basso, ma si estende fortemente verso l'esterno curvando poi all'indietro oltre il livello del bordo laterale dello scudo. L'estremit\u00e0 \u00e8 estremamente spessa: 144 millimetri nell'olotipo. Ci\u00f2 potrebbe indicare che questo elemento fosse attivamente utilizzato fisicamente forse anche come arma e non solo come decorazione. Di fronte allo zigomo, la fila dei denti dell'osso mascellare \u00e8 piuttosto lunga. La mandibola, che termina in un becco sdentato, \u00e8 molto potente; l'articolazione nella parte posteriore \u00e8 molto ampia per potersi articolare con il nodo del quadratum del cranio.\nScheletro.\nLa colonna vertebrale di \"Pentaceratops\" \u00e8 composta da nove vertebre cervicali, dodici vertebre dorsali, dieci vertebre sacrali e un numero sconosciuto di vertebre caudali. Il collo \u00e8 robusto e presenta spine neurali leggermente pi\u00f9 alte rispetto a \"Chasmosaurus\". Le vertebre dorsali presentano spine neurali insolitamente lunghe e inclinate all'indietro, fino alle vertebre sacrali, creando una sorta di gobba sul dorso dell'animale. Secondo Paul, questa gobba era l'aggancio per un sistema di tendini che correva dalla gobba fino ad un punto d'attacco pi\u00f9 alto del normale sul grande collare dell'animale. Se questa interpretazione fosse corretta, il collo dell'animale sarebbe stato estremamente spesso anche nel punto pi\u00f9 sottile, alto circa ottanta centimetri. Sull'ultima vertebra, la gobba della colonna vertebrale \u00e8 leggermente pi\u00f9 bassa e la fila si fonde gradualmente nel piatto neurale sulle vertebre sacrali. Nell'esemplare svedese, l'ultima vertebra si era fusa insieme al sacro, segno che era l'esemplare era un animale abbastanza vecchio. La base della coda sporge pi\u00f9 all'indietro, e la coda di per s\u00e9 \u00e8 piuttosto corta. Il numero di vertebre caudali \u00e8 di almeno ventotto ed \u00e8 probabilmente inferiore a quaranta. Il torace \u00e8 corto ma alto e largo.\nLa scapola \u00e8 piuttosto corta. L'omero presenta una cresta deltopettorale che non sporge molto, ma che si estende abbastanza verso il basso in un punto sospeso. L'omero dell'esemplare svedese ha una lunghezza di 64,6 centimetri. L'avambraccio \u00e8 piuttosto lungo e robusto. Nell'esemplare PM7 R.286 l'ulna \u00e8 lunga 577 millimetri, mentre il radio \u00e8 di 434 millimetri.\nNel bacino, il bordo laterale della lama anteriore molto corta dell'ileo si arriccia leggermente verso il basso. Anche il processo di \"Praepubicus\" \u00e8 breve con un'estremit\u00e0 rivolta verso l'alto e allargata, ma che sporge pi\u00f9 lontano dell'ileo. Il bacino \u00e8 molto lungo ed ha una forma notevole curvata, prima piegandosi all'indietro e poi fortemente in avanti. La coscia \u00e8 moderatamente robusta, dritta in vista laterale, ma fortemente laterale in vista frontale. Quest'ultimo potrebbe essere una differenza valida da \"Titanoceratops\" dove la coscia \u00e8 molto diritta dall'esterno all'interno. Il quarto trocantere sul retro della coscia \u00e8 fortemente abbassato, secondo l'orientamento della base della coda a cui era collegato da un muscolo. La parte inferiore della gamba \u00e8 moderatamente lunga e le sue superfici articolari inferiori sono rivolte verso l'interno. Nell'esemplare svedese pi\u00f9 piccolo, la lunghezza della coscia \u00e8 di ottantotto centimetri, mentre la lunghezza del perone \u00e8 di 655 millimetri.\nClassificazione.\nOriginariamente, Osborn assegn\u00f2 \"Pentaceratops\" a Ceratopsidae. All'interno di questo gruppo \"Pentaceratops\" appartiene alla sottofamiglia Chasmosaurinae, e sembra essere strettamente correlato a \"Utahceratops\". Il loro clade era forse pi\u00f9 derivato del precedente genere \"Chasmosaurus\" ma pi\u00f9 basale di \"Anchiceratops\". Quest'ultimo rappresentava una linea evolutiva di cui anche \"Triceratops\" faceva parte, che visse qualche milione di anni dopo, proprio alla fine del periodo Cretaceo.\nIl cladogramma della filogenesi di \"Pentaceratops\" secondo uno studio di Scott Sampson \"et al.\" (2010) ha scoperto che il genere era strettamente correlato a \"Utahceratops\", di et\u00e0 e distribuzione simili. Il cladogramma seguente segue l'analisi di Longrich (2014), che nomin\u00f2 una nuova specie di \"Pentaceratops\" e includeva quasi tutte le specie di chasmosaurine.\nLongrich ha dichiarato che l'olotipo e l'esemplare di riferimento di \"P. aquilonius\" rientrano nella diagnosi di \"Pentaceratops\" e sono stati recuperati molto vicino alla specie tipo nella sua filogenesi. Ha osservato che il posizionamento di \"Utahceratops\" non rende il genere parafiletico, in quanto non \u00e8 necessario che i generi siano monofiletici. Il chasmosaurino di Williams Fork non ancora descritto differisce dalle specie di \"Pentaceratops\" e \"Utahceratops\" e potrebbe richiedere un nuovo nome specifico o generico.\nStoria della scoperta.\nI primi esemplari di \"Pentaceratops\" vennero raccolti da Charles Hazelius Sternberg nel bacino del San Juan, nel Nuovo Messico. Sternberg lavorava su commissione per l'universit\u00e0 svedese di Uppsala. Nel 1921, Sternberg recuper\u00f2 un cranio e parte dello scheletro postcranico, gli esemplari PMU R.200 e PMU R.286, presso Meyers Creek vicino a Kimbetoh Wash in uno strato della Formazione Kirtland, inviandoli poi al paleontologo Carl Wiman. Nel 1922, Sternberg decise di lavorare in modo indipendente e inizi\u00f2 uno scavo a nord di Tsaya Trading Post, nella foresta fossile della Contea di San Juan. Qui scopr\u00ec uno scheletro completo, che ha vendette all'American Museum of Natural History. Il museo invi\u00f2 quindi una squadra guidata da Charles Mook e Peter Kaisen per assistere Sternberg nella messa in sicurezza di questo esemplare; i successivi scavi di Sternberg nel 1923 portarono il totale degli esemplari per l'AMNH a quattro. Lo scheletro postcranico dell'esemplare principale venne scartato dal museo poich\u00e9 non aveva un valore sufficiente come pezzo d'esposizione.\nLa specie venne nominata e descritta da Henry Fairfield Osborn nel 1923, come \"Pentaceratops sternbergii\". Il nome generico, \"Pentaceratops\", significa \"faccia a cinque corna\", e deriva dal greco per \"penta\"/\u03c0\u03ad\u03bd\u03c4\u03b1 che significa \"cinque\", \"keras\"/\u03ba\u03ad\u03c1\u03b1\u03c2 ossia \"corno\", e -\"ops\"/\u1f64\u03c8 ossia \"faccia\", in riferimento alle sue due lunghe ossa simili a corna che sporgevano lateralmente dagli zigomi, sotto le orbite, oltre alle altre due corna pi\u00f9 evidenti sopra le orbite e al piccolo corno nasale, presenti anche in \"Triceratops\". Osborn nomin\u00f2 la specie, \"sternbergii\", per rendere omaggio al suo scopritore. Il nome era stato suggerito a Osborn da William Diller Matthew; l'epiteto specifico serv\u00ec da consolazione al quasi fallito Sternberg, in quanto i suoi fossili ritrovati nel 1923, inizialmente, non furono acquisiti dal museo che dovette usare il suo budget del 1923/1924 per esaminare i reperti delle grandi spedizioni asiatiche di Roy Chapman Andrews.\nL'olotipo era il cranio scoperto da Sternberg, nel 1922, l'esemplare AMNH 6325, ritrovato in uno strato della Formazione Fruitland, risalente al Campaniano, circa 75 milioni di anni. Gli altri tre esemplari dell'AMNH erano AMNH 1624, un cranio pi\u00f9 piccolo; AMNH 1622, un paio di corna sopraoculari; e AMNH 1625, un pezzo del collare.\nNel 1930, Wiman nomin\u00f2 una seconda specie di \"Pentaceratops\": \"P. fenestratus\". Questa specie si basava sugli esemplari di Sternberg del 1921 e il nome specifico si riferiva ad un buco nello squamosale sinistro. In seguito questa specie \u00e8 stata sinonimizzata con la specie tipo \"Pentaceratops sternbergii\" divenendone un sinonimo junior, ed il buco dello squamosale \u00e8 probabilmente l'effetto di un infortunio.\nNel 1929, il figlio di Sternberg, George Fryer Sternberg, scopr\u00ec l'esemplare USNM V12002, uno squamosale destro. I \"Pentaceratops\" si sono dimostrati un fossile abbastanza comune nelle formazioni Fruitland e Kirtland. \u00c8 stato persino usato come fossile guida: l'apparizione di \"Pentaceratops sternbergii\" nella documentazione fossile segna la fine dell'et\u00e0 dei vertebrati terrestri Judithiana, e segna l'inizio del Kirtlandiano. I reperti successivi includono gli esemplari MNA Pl. 1668, MNA Pl. 1747, NMMNH P-27468 e USNM 2416, scheletri parziali con cranio; YPM 1229, uno scheletro privo di cranio; UALP 13342 e UKVP 16100, crani; UNM B-1701, USNM 12741, USNM 12743, USNM 8604, SMP VP-1596, SMP VP-1488, SMP VP-1500 e SMP VP-1712, crani frammentari. Oltre ai reperti del bacino di San Juan, un esemplare giovanile di \"Pentaceratops\", SDMNH 43470, \u00e8 stato ritrovato nella Formazione Williams Fork del Colorado, nel 2006.\nA volte l'identificazione di un esemplare fossile come \"Pentaceratops\" si \u00e8 dimostrata altamente controversa. Nel 1998, Thomas Lehman descrisse l'esemplare OMNH 10165, un cranio molto grande e uno scheletro associato ritrovato nel New Mexico, nel 1941. Il cranio \u00e8 attualmente esposto al Museo di Storia Naturale di Sam Noble in Oklahoma, ed \u00e8 il pi\u00f9 grande esemplare di \"Pentaceratops\" conosciuto, con la distinzione di essere anche il pi\u00f9 grande cranio di qualsiasi vertebrato terrestre conosciuto. Tuttavia, nel 2011, lo scheletro \u00e8 stato ribattezzato come genere separato, \"Titanoceratops\", a causa della sua morfologia pi\u00f9 derivata, somiglianze con \"Triceratops\", e la mancanza di caratteristiche uniche condivise con \"Pentaceratops\", sebbene non tutti i paleontologi siano d'accordo con questa classificazione e vedono le caratteristiche indicate Longrich, molte delle quali riguardavano la forma e la disposizione degli osteodermi del collare, gi\u00e0 molto variabili tra gli individui dei ceratopsidi, come variazioni individuali o derivate dall'ontogenesi.\nNel 2014, Nicholas Longrich nomin\u00f2 una nuova specie: \"Pentaceratops aquilonius\", il cui nome specifico significa \"quella [la specie] settentrionale\", basata su fossili frammentari scoperti negli anni '30 vicino a Manyberries in Canada. La specie \u00e8 stata descritta sulla base di un primo epiparietale che punta verso l'alto invece che in avanti. Nel 2016, Mallon \"et al.\" ha trovato \"P. aquilonius\" morfologicamente simile a \"Spiclypeus shipporum\", e probabilmente rappresenta la stessa specie, e considera \"P. aquilonius\" un \"nomen dubium\".\nPaleobiologia.\n\"Pentaceratops\", come tutti i ceratopsi, era erbivoro. Durante il Cretaceo, le piante da fiore erano \"geograficamente limitate al paesaggio\", ed \u00e8 quindi probabile che questo dinosauro si sia nutrito delle piante predominanti dell'epoca: felci, cicadee e conifere. L'animale avrebbe usato il suo affilato becco per mordere e strappare i rami, che venivano poi triturati dalle batterie dei denti poste nel resto della bocca, creando in grado di auto-affilarsi durante la masticazione. Alla fine il materiale vegetale veniva digerito dal grosso intestino.\nPaleoecologia.\n\"Pentaceratops\" visse circa 76-73 milioni di anni fa, e i suoi resti sono stati ritrovati principalmente nella Formazione di Kirtland nel bacino di San Juan nel New Mexico. In questa formazione, \"Pentaceratops\" condivideva il suo habitat con altri ornitischi e teropodi. Specificamente, i suoi contemporanei erano il pachycephalosauro \"Sphaerotholus\", l'hadrosauride \"Parasaurolophus cyrtocristatus\", l'ankylosauride \"Nodocephalosaurus\" ed il tyrannosauride \"Bistahieversor\". Nella formazione inoltre sono stati ritrovati alcuni fossili identificati come appartenenti a tyrannosauridi, \"Ornithomimus\", troodontidi, \"Saurornitholestes\", \"Struthiomimus\", ornithopodi, \"Chasmosaurus\", \"Corythosaurus\", hadrosauridi e ceratopsidi. All'epoca di \"Pentaceratops\", la Formazione Fruitland era paludosa, posizionato in una pianura, e vicino alle rive del Mare Interno Occidentale.\n\"Pentaceratops\" fa parte anche nella Formazione Kirtland, dove conviveva con numerosi vertebrati, tra cui pesci, crurotarsi, ornitischi, saurischi, pterosauri e tartarughe. I pesci sono rappresentati dai due specie, \"Melvius chauliodous\" e \"Myledalphus bipartitus\". I crurotarsi includono il \"Brachychampsa montana\" e il \"Denazinosuchus kirtlandicus\". Tra i dinosauri, gli ornitischi dalla formazione comprendevano gli hadrosauridi \"Anasazisaurus\", \"Naashoibitosaurus\", \"Kritosaurus\" e \"Parasaurolophus\", gli ankylosauridi \"Ahshislepelta\" e \"Nodocephalosaurus\", e i pachycephalosauri \"Stegoceras\" e \"Sphaerotholus\". I dinosauri saurischi invece contano il tirannosauride \"Bistahieversor\"; l'ornithomimide \"Ornithomimus\", e il troodontide \"Saurornitholestes\" \"robustus\". La formazione \u00e8 nota anche per uno pterosauro conosciuto sotto il nome di \"Navajodactylus\". Anche le tartarughe sono piuttosto abbondanti, e ne sono noti i generi \"Denazinemys\", \"Basilemys\", \"Neurankylus\", \"Plastomenus\" e \"Thescelus\". Altri taxa non identificati noti, comprendono il crurotarso? \"Leidyosuchus canadensis\", e i teropodi? \"Struthiomimus\", troodontidi e tirannosauridi. Questa formazione risale al Cretaceo superiore, circa 74,5-73,05 milioni di anni fa."}
{"id": "481450", "revid": "35804", "url": "https://it.wikipedia.org/wiki?curid=481450", "title": "Pentaceratopo", "text": ""}
{"id": "481451", "revid": "22356", "url": "https://it.wikipedia.org/wiki?curid=481451", "title": "Pentaceratops sternbergi", "text": ""}
{"id": "481452", "revid": "1555966", "url": "https://it.wikipedia.org/wiki?curid=481452", "title": "L'ombrello e la macchina da cucire", "text": "L'ombrello e la macchina da cucire \u00e8 il diciottesimo album in studio di Franco Battiato. Raggiunse il quarto posto nella Classifica FIMI Album nell'aprile del 1995, e fu il sessantaseiesimo disco pi\u00f9 venduto in Italia durante l'anno.\nDescrizione.\nTutte le musiche e gli arrangiamenti sono di Franco Battiato. Uniche eccezioni sono \"Un vecchio cameriere\" (musica di Battiato, ma dall'adagio del quartetto Op. 64 n. 5 di J. Haydn) e \"L'esistenza di Dio\" (al cui interno si trova, anche se non annotato nel libretto dell'album, una parte della musica del \"classico\" zigano \"Rind De Hore\", quasi riportata esattamente dalla versione che si trova nella colonna sonora del film \"Latcho Drom\" di Tony Gatlif). La novit\u00e0 \u00e8 che i testi non sono di Battiato, ma del filosofo Manlio Sgalambro (presente anche nella foto di copertina), con il quale Battiato inizier\u00e0 una lunga collaborazione.\n\"L'ombrello e la macchina da cucire\" \u00e8 una citazione dai Canti di Maldoror del Conte di Lautr\u00e9amont e i cori presenti nel brano sono campionati dall'opera \"Il cavaliere dell'intelletto\", scritta da Battiato e Sgalambro l'anno precedente.\nFu l'ultimo lavoro di Battiato a venire pubblicato dalla EMI Italiana e come per il precedente \"Unprotected\", la versione in vinile del disco fu prodotta e venduta a tiratura limitata di 2000 esemplari, numerati sul retrocopertina.\nTracce.\nTesti di Manlio Sgalambro; musiche di Franco Battiato."}
{"id": "481453", "revid": "35804", "url": "https://it.wikipedia.org/wiki?curid=481453", "title": "Pentaceratope", "text": ""}
{"id": "481458", "revid": "22356", "url": "https://it.wikipedia.org/wiki?curid=481458", "title": "Pentaceratops", "text": ""}
{"id": "481459", "revid": "34392", "url": "https://it.wikipedia.org/wiki?curid=481459", "title": "Idun", "text": ""}
{"id": "481470", "revid": "466539", "url": "https://it.wikipedia.org/wiki?curid=481470", "title": "Valerio Morucci", "text": "Ebbe una lunga e proficua militanza nelle file di Potere Operaio, gruppo della sinistra extraparlamentare legato all'area del marxismo operaista, all'interno del quale figur\u00f2 quale uno dei suoi maggiori esponenti e dove ricopr\u00ec anche il ruolo di responsabile del servizio d'ordine. Esperto e appassionato d'armi, fu tra i primi a sostenere la necessit\u00e0 della lotta armata, costituendo inizialmente piccole strutture clandestine assieme a militanti di altri gruppi dell'estrema sinistra capitolina.\nAbbandonata poi la militanza in senso operaista, entr\u00f2 nell'effettivo delle Brigate Rosse nel settembre del 1976, arrivando a ricoprire sin da subito il ruolo di dirigente principale della colonna romana dell'organizzazione lottarmatista, svolgendo compiti di grande rilievo all'interno del Fronte logistico. Ebbe, inoltre, un ruolo di fondamentale importanza nell'agguato di via Fani ed in tutte le successive fasi del sequestro di Aldo Moro. \u00c8 inoltre autore, assieme all'allora compagna Adriana Faranda, del cosiddetto \"Memoriale Morucci\", un documento contenente nomi e fatti che descrive l'agguato di via Fani. Conosciuto all'interno dell'estremismo di sinistra come \"Pecos\", nelle Brigate Rosse invece il suo nome di battaglia era \"Matteo\".\nUscito dalle Brigate Rosse all'inizio del 1979 per forti contrasti sulla linea politico-militare dell'organizzazione, venne arrestato il 29 maggio dello stesso anno e condannato a tre ergastoli. Nel 1985, durante il processo d'appello per il caso Moro, si dissoci\u00f2 ufficialmente dalla lotta armata. Scarcerato nel 1994, attualmente vive a Roma, dove lavora come consulente informatico.\nBiografia.\nLa prima attivit\u00e0 politico-militare.\nMilitanza in Potere Operaio.\nOriginario di una famiglia romana di artigiani falegnami di tradizioni antifasciste e comuniste, Valerio Morucci frequent\u00f2 con modesti risultati le scuole superiori, pur mostrando vivo interesse per i libri e per letture vaste e disordinate. Dopo essersi licenziato da un lavoro all'aeroporto di Fiumicino, nel 1967, si iscrisse all'universit\u00e0 giusto in coincidenza con la stagione di lotte studentesche e della nascita del Movimento del '68 a cui Morucci partecip\u00f2 attivamente. Nella stagione delle lotte operaie che ne segu\u00ec, entr\u00f2 a far parte di Potere Operaio, organizzazione della sinistra extraparlamentare, dove si occup\u00f2 in un primo momento dell'intervento e del proselitismo nelle scuole superiori.\nAttivo nelle prime manifestazioni violente, Morucci venne ben presto incaricato di organizzare e dirigere la struttura parallela e armata di Potere Operaio, il cosiddetto Lavoro Illegale, costituito per organizzare le strutture e i materiali tecnico-militari, armi, esplosivi, documenti contraffatti, auto rubate, da impiegare al momento di una eventuale insurrezione contro lo Stato. Fu lo stesso Morucci a effettuare il 17 novembre 1972 il trasferimento in Italia di un quantitativo di bombe a mano rubate in Svizzera a Ponte Brolla, armi poi in parte impiegate da un gruppo armato legato a Potere Operaio nella rapina di Vedano Olona del 6 marzo 1973.\nValerio Morucci diresse anche personalmente, insieme ad altri militanti, la collocazione di una bomba nella centralina elettrica del Palazzo dei congressi a Roma nel gennaio 1973 per sabotare lo svolgimento del congresso nazionale del MSI; tre giorni prima dell'inizio dei lavori, le forze dell'ordine individuarono e disinnescarono l'ordigno. Principale dirigente militare di Potere Operaio, Morucci condusse anche l'inchiesta riservata, interna all'organizzazione, per accertare la verit\u00e0 sul tragico rogo di Primavalle e la conseguente morte dei fratelli Mattei il 16 aprile 1973; egli rintracci\u00f2 a Firenze uno dei tre ricercati, il militante Marino Clavo, e, minacciandolo di morte, ottenne la sua confessione venendo quindi a conoscenza dei reali contorni della vicenda.\nIn precedenza Morucci era entrato in contatto con Giangiacomo Feltrinelli per sviluppare una collaborazione tecnico-militare tra la struttura illegale di Potere Operaio e i GAP clandestini organizzati dall'editore; fu durante uno dei loro incontri che \"Osvaldo\", il nome di battaglia di Feltrinelli, mostr\u00f2 a Morucci il revolver che in seguito sarebbe stato usato da Monika Ertl \"Tania\" per uccidere ad Amburgo l'ufficiale boliviano Roberto Quintanilla, responsabile della morte di Ernesto Guevara e della mutilazione del cadavere.\nNel 2005 l'ex brigatista Raimondo Etro sostenne, riportando alcune confidenze di Alessio Casimirri, che fu Morucci e non Ovidio Bompressi e Leonardo Marino (condannati con Adriano Sofri e Giorgio Pietrostefani) a uccidere il commissario Luigi Calabresi, ma tali affermazioni non furono ritenute credibili. La stessa accusa fu riportata da Emilia Libera, che rifer\u00ec una voce - circolante nell'ambiente brigatista - riportatale nel 1977 da Antonio Savasta. Morucci, dal canto suo, ha bollate le accuse come \"leggende metropolitane\".\nTentativi di lotta armata.\nDopo lo scioglimento di Potere Operaio, avvenuto ufficialmente nel 1973, Morucci assieme ad altri militanti romani tent\u00f2 la costituzione nella capitale di una organizzazione politico-militare che sviluppasse la lotta armata seguendo l'esperienza delle Brigate Rosse nel Nord Italia, attive gi\u00e0 a partire dagli inizi degli anni settanta. Inizialmente fu costituito il LAPP (\"Lotta armata per il potere proletario\") formato da una decina di militanti, tra cui Adriana Faranda, la compagna di Morucci, Germano Maccari e Bruno Seghetti.\nInsieme a Maccari ed un terzo militante, Valerio Morucci fu protagonista nel 1975 dell'attacco alla centrale di smistamento della SIP in via Cristofo Colombo a Roma. I tre, camuffati da poliziotti, riuscirono ad entrare nei locali e piazzarono alcune cariche esplosive, quindi fuggirono dopo aver dato l'allarme per permettere lo sgombero dell'edificio; solo una delle bombe esplose, ma l'azione ebbe comunque vasta risonanza nell'ambiente dell'estrema sinistra romana. Nonostante qualche successo il LAPP ebbe vita breve e Morucci all'inizio del 1976 prese parte alla costituzione di una nuova formazione armata, le FAC (\"Formazioni Armate Comuniste), formata da militanti principalmente dell'area dell'Italia centrale che inizi\u00f2 a prendere accordi di collaborazione con le Brigate Rosse.\nIl 21 aprile 1976 le FAC compirono il loro pi\u00f9 importante attentato: un nucleo armato, di cui facevano parte anche Morucci e la Faranda, spar\u00f2 alle gambe dell'industriale petrolifero Giovanni Theodoli (presidente dell'Unione Petrolifera Italiana e della Chevron) che venne sorpreso all'uscita della sua abitazione a Roma in via Giulia mentre saliva a bordo della sua auto. Morucci apr\u00ec la portiera sinistra e fece fuoco con una mitraglietta Vz 61 Skorpion, ferendo seriamente alle gambe Theodoli.\nL'ingresso nelle Brigate Rosse.\nI primi contatti dei capi brigatisti con Morucci e l'ambiente romano risalgono al 1971; in quell'anno Valerio Morucci incontr\u00f2 per la prima volta a Milano due capi brigatisti del nord, Alberto Franceschini e Mario Moretti. L'incontro non ebbe molto successo: \u00abErano tipi tristissimi e anonimi... Ero arrivato all'appuntamento su una Mini Cooper gialla con tetto nero e una ragazza bionda. Loro vennero con un Fiat 850 grigio sbiadito e un enorme portabagagli sul tetto. Franceschini con gli occhiali, senza baffi, ingobbito, cinereo in faccia e nei vestiti. Moretti un po' pi\u00f9 aitante, con indosso un assurdo tre-quarti spigato grigio e marrone con le spighe enormi\u00bb. Anche Franceschini ricorda nelle sue memorie quell'incontro: \u00abArriv\u00f2 in Mini Minor, giacca blu con bottoni d'oro, camicia di seta, cravatta, occhiali Ray-Ban: sembrava un fascistello sanbabilino. Parl\u00f2 soprattutto lui, e di armi... Ci chiese di entrare nelle Brigate Rosse, ma nessuno fu d'accordo di accogliere Valerio. La nostra diffidenza verso quelli di Potere operaio era congenita... si decise soltanto di continuare ad avere con lui il rapporto che gi\u00e0 avevamo, esclusivamente logistico\u00bb.\nDopo questo infortunio iniziale, le Brigate Rosse decisero nel 1975 di organizzare una vera colonna a Roma per portare il cosiddetto \"attacco al cuore dello stato\" e Valerio Morucci, che aveva gi\u00e0 maturato la decisione di passare alla lotta armata, ebbe nuovi contatti con Mario Moretti e Franco Bonisoli che si erano trasferiti nella capitale. Nel 1976 fu finalmente deciso il suo inserimento, insieme alla compagna Adriana Faranda, nell'organizzazione, direttamente come clandestini dopo un appuntamento il 28 agosto. Le FAC si erano ormai disgregate ed erano rimasti solo sette militanti; Morucci, nonostante alcuni dubbi, entr\u00f2 quindi a far parte delle Brigate Rosse. Il loro ingresso fu determinante per la costituzione della colonna romana, formata soprattutto da elementi dei vari movimenti capitolini dell'area dell'estrema sinistra e dei piccoli gruppi di lotta armata gi\u00e0 attivi tra cui i Co.co.ce di Bruno Seghetti, \"Viva il Comunismo\", i LAPP (Lotta Armata per il Potere Proletario) e le FAC (Formazioni Armate Comuniste) costituite in precedenza da Morucci.\nConsiderato un esperto di armi, Valerio Morucci fu inizialmente incaricato di occuparsi del Fronte Logistico della colonna romana; egli mise a disposizione dell'organizzazione anche le armi di cui era in possesso, tra cui la mitraglietta Skorpion usata contro Theodoli, che negli anni seguenti sarebbe stata impiegata in molti altri attentati brigatisti. Esuberante e molto intraprendente durante il suo periodo alla guida dell'estremismo di sinistra romano, all'interno del quale era conosciuto con il nome di \"Pecos\" per la sua personalit\u00e0 da combattente solitario da film western, all'interno delle Brigate Rosse, dove assunse il nome di battaglia di \"Matteo\", Morucci dimostr\u00f2 invece una fredda efficienza, mettendo a disposizione la sua competenza logistica e la sua preparazione con le armi. Disciplinato e attivo svolse un ruolo decisivo nella costituzione della colonna romana, dove furono progressivamente inseriti molti dei suoi compagni delle formazioni minori, e nell'attuazione dei primi attentati. Nel periodo del sequestro Moro era uno dei principali responsabili del Fronte Logistico ed era ritenuto il miglior elemento, per preparazione militare e lucidit\u00e0, all'interno dell'organizzazione.\nMorucci divenne ben presto parte della struttura logistica nazionale delle Brigate Rosse e venne inserito nel gruppo operativo che nel gennaio 1977 effettu\u00f2 a Genova il sequestro a scopo di estorsione dell'industriale Pietro Costa. Il rapimento ebbe successo; dopo una lunga detenzione nel capoluogo ligure, l'industriale venne rilasciato; la famiglia del sequestrato accett\u00f2 di pagare un cospicuo riscatto, 1 miliardo e trecento milioni di lire, che venne consegnato a Roma. Furono Morucci, Moretti e Faranda a ritirare le valigie con i soldi che sarebbero serviti a finanziare le Brigate Rosse per molto tempo.\nNell'ottobre 1977 Morucci venne incaricato, insieme al brigatista della colonna genovese Riccardo Dura, di organizzare un poligono di tiro per l'addestramento dei brigatisti, ristrutturando un grande garage di una villetta a due piani nell'Appennino tosco-emiliano, messa a disposizione da simpatizzanti. I due brigatisti iniziarono i lavori per allestire il poligono, ma l'impresa fin\u00ec in un totale fallimento: a causa di un incendio accidentale, la struttura bruci\u00f2 completamente, mentre Morucci e Dura dovettero allontanarsi in tutta fretta per evitare di essere catturati dalle forze dell'ordine allertate dall'incendio.\nL'agguato di via Fani e il sequestro Moro.\nLe prime azioni importanti della nuova colonna romana delle Brigate Rosse furono una serie di attentati contro funzionari dell'apparato burocratico, politici democristiani, magistrati. Valerio Morucci assolse, grazie alla sua esperienza militare, un ruolo di guida e di sostegno dei nuovi militanti che vennero inseriti nella struttura e parteciparono alle azioni; \"Matteo\" fu presente con funzioni di appoggio al ferimento del direttore del Tg1 Emilio Rossi il 3 giugno 1977, a quello di Remo Cacciafesta, preside della facolt\u00e0 di Economia e Commercio, il 21 giugno 1977, a quello del dirigente di Comunione e Liberazione Mario Perlini l'11 luglio 1977.\nDall'autunno 1977 la colonna romana fu impegnata nella pianificazione del sequestro del presidente della Democrazia Cristiana Aldo Moro; Morucci e la Faranda svolsero compiti organizzativi di grande importanza durante la fase preparatoria; inizialmente Morucci ipotizz\u00f2 un rapimento incruento nella Chiesa di Santa Chiara, ma le difficolt\u00e0 pratiche e il timore di coinvolgere estranei in un possibile conflitto a fuoco indussero i brigatisti a rinunciare a questo piano ed a organizzare un attacco diretto alle auto dell'uomo politico. \u00c8 lui a organizzare nei dettagli l'azione di via Fani, dalla scelta del luogo in cui attaccare la scorta di Moro, a quella delle vie di fuga, individuata nell'accorto utilizzo di strade secondarie e private che pi\u00f9 facilmente sfuggono al controllo delle volanti.\nMorucci fu uno dei componenti principali del nucleo armato che, il 16 marzo 1978, sequestr\u00f2 in via Fani, a Roma, l'onorevole Moro dopo aver ucciso tutti i componenti della sua scorta. Travestito da aviere Alitalia, giunse in via Fani, fermandosi davanti al bar Olivetti in compagnia di Franco Bonisoli, Prospero Gallinari e Raffaele Fiore, in attesa del convoglio delle auto di Moro. Quando le auto giungono e sono bloccate dall'improvvisa manovra di Mario Moretti, che frena di colpo con la sua 128 bianca targata CD e blocca la Fiat 130 di Aldo Moro, il commando entra in azione: Morucci estrae dalla sua valigetta la mitraglietta FNAB-43, si avvicina all'auto di Moro e spara a raffica in rapida successione contro l'autista dell'auto l'appuntato Domenico Ricci e il caposcorta maresciallo Oreste Leonardi, che gli siede accanto, colpendolo mortalmente e senza ferire il Presidente della Democrazia Cristiana, nonostante il momentaneo inceppamento del suo mitra. Con una seconda raffica intervenne ancora sull'autista, l'appuntato Domenico Ricci, che cercava di svincolare la Fiat 130 dal tamponamento, uccidendo anche lui. Raffaele Fiore, che doveva secondo lo schema previsto occuparsi dell'autista, ebbe il suo mitra inceppato quasi subito e quindi non riusc\u00ec a colpire Ricci, che per alcuni secondi rimase illeso.\nDopo lo scontro a fuoco, Morucci si incaric\u00f2 di prelevare due delle borse di Moro, per poi allontanarsi rapidamente insieme agli altri componenti del gruppo brigatista dal luogo della strage su una Fiat 128 blu in compagnia di Franco Bonisoli e Barbara Balzerani. Secondo la ricostruzione giudiziaria della vicenda, durante la fuga verso l'appartamento di via Montalcini Morucci avrebbe prima recuperato il furgone Fiat 850 su cui sarebbe stato caricato Moro nascosto in una cassa e poi, insieme a Bruno Seghetti si sarebbe incaricato di scortare a bordo di una Dyane il furgone con la cassa, guidato da Moretti, fino all'ultimo appuntamento nel garage della Standa dei Colli Portuensi, dove si sarebbe effettuato l'ultimo trasbordo del sequestrato. Completata questa fase della fuga, Morucci alle ore 10.10 comunic\u00f2 telefonicamente all'ANSA la prima rivendicazione del rapimento e dell'eliminazione delle \"guardie del corpo, teste di cuoio di Cossiga\".\nDurante il sequestro il ruolo di Valerio Morucci fu fondamentale: responsabile logistico e personaggio di maggior prestigio ed esperienza della colonna romana, si incaric\u00f2, insieme alla sua compagna Adriana Faranda, della distribuzione di tutti i comunicati delle Brigate Rosse e di tutte le lettere di Moro, sfuggendo sempre ai tentativi di intercettazione delle forze dell'ordine. Inoltre Morucci partecip\u00f2 al vivace dibattito all'interno della colonna con gli altri militanti e soprattutto con il responsabile del Comitato Esecutivo Mario Moretti riguardo allo svolgimento e all'esito finale del sequestro. Contrario, come anche la Faranda e qualche altro componente minore della colonna romana, all'esecuzione del Presidente della Democrazia Cristiana, cerc\u00f2 una diversa via di uscita, rimanendo anche in contatto con importanti dirigenti del Movimento come Lanfranco Pace e Franco Piperno a loro volta collegati con Claudio Signorile e il PSI.\nNel periodo del sequestro la colonna romana non rimase inattiva, e il 19 aprile 1978 attacc\u00f2 a colpi di mitra e bombe a mano la caserma dei carabinieri \"Talamo\"; Morucci guid\u00f2 il nucleo armato formato anche da Adriana Faranda, Francesco Piccioni, Renato Arreni e Alvaro Lojacono. L'attentato ebbe parziale successo, Morucci spar\u00f2 con il mitra, mentre Piccioni lanci\u00f2 le bombe, che in parte non esplosero; quindi i brigatisti riuscirono a sganciarsi dopo una fuga movimentata.\nDi fronte all'intransigenza di Moretti, e di gran parte dell'organizzazione, i tentativi di Morucci di evitare la morte del sequestrato non portarono a nulla; nell'ultimo incontro dei dirigenti della colonna il 3 maggio in Piazza Barberini, Moretti, Balzerani e Seghetti imposero la decisione presa dalle Brigate Rosse. La mattina del 9 maggio 1978, Aldo Moro venne ucciso da Moretti, forse con la partecipazione anche di Germano Maccari. In questa fase finale Morucci, insieme a Bruno Seghetti, si incaric\u00f2 di scortare fino a via Caetani la Renault 4 rossa, guidata da Moretti, con il cadavere di Moro nel bagagliaio.\nLa telefonata a Tritto.\nAlle 12.30 circa dello stesso giorno, Morucci effettu\u00f2 la telefonata finale al professor Franco Tritto, allievo, amico e collega di Moro, qualificandosi inizialmente come \"dottor Nicolai\", un altro suo soprannome nelle Brigate Rosse, con la quale comunic\u00f2 l'ubicazione dell'auto contenente il corpo di Aldo Moro presso via Caetani. In effetti, la voce che chiam\u00f2 pi\u00f9 volte la famiglia durante il lungo sequestro fu sempre la sua, tranne nel caso della drammatica telefonata relativa al 30 aprile 1978, effettuata invece da Moretti.\nL'uscita dalle Brigate Rosse e l'arresto.\nDopo la tragica conclusione del sequestro Moro, Valerio Morucci e la sua compagna Adriana Faranda continuarono in un primo tempo a militare nelle Brigate Rosse, nonostante i contrasti e le loro forti critiche alla linea politico-militare seguita dal Comitato Esecutivo e condivisa anche da gran parte della colonna romana, compresi vecchi compagni come Bruno Seghetti, Anna Laura Braghetti e Francesco Piccioni.\nIl dissidio di Morucci e Faranda, sostenuti solo da pochi altri militanti della colonna romana, divenne ben presto sempre pi\u00f9 profondo; i tentativi di \"Matteo\" di sostenere all'interno del Fronte Logistico le sue posizioni, favorevoli ad un decremento dell'attivit\u00e0 militare ed a un ripensamento complessivo della strategia politica delle Brigate Rosse, furono aspramente respinti, ed anche il documento preparato dai dissidenti, \"Fase: passato, presente e futuro\", in cui Morucci e gli altri cercavano di illustrare la loro posizione, venne duramente criticato. Alla fine del 1978 si tenne una riunione decisiva della colonna romana, a cui parteciparono come rappresentanti del Comitato Esecutivo Mario Moretti e Prospero Gallinari. Morucci si trov\u00f2 isolato e fu violentemente attaccato per le sue posizioni; praticamente l'intera direzione della colonna si schier\u00f2 contro e appoggi\u00f2 le posizioni ortodosse dell'organizzazione.\nI nuovi fatti di sangue ed in particolare l'omicidio di Guido Rossa del gennaio 1979, provocarono un nuovo aspro contrasto tra Morucci e Faranda e l'organizzazione; infine nel febbraio 1979 il Comitato Esecutivo delle Brigate Rosse decise di consentire a Morucci e Faranda di uscire dall'organizzazione; i due avrebbero dovuto temporaneamente trasferirsi in una base a Poggio Moiano, dove avrebbero potuto eventualmente elaborare un loro documento; venne loro offerta la possibilit\u00e0 di espatriare con documenti falsi e denaro. Morucci e la sua compagna rifiutarono polemicamente questa via d'uscita stabilita dall'organizzazione; essi decisero quindi di lasciare immediatamente, senza avvertire gli altri militanti, la loro base portando via con loro il denaro, circa venti milioni di lire provenienti dal sequestro Costa, e tutte le armi a disposizione, compresa la mitraglietta Skorpion che \"Matteo\" aveva portato nelle Brigate Rosse al momento del suo ingresso e che era sta impiegata per l'agguato di salita Santa Brigida a Genova e per l'uccisione di Aldo Moro.\nDopo questa brusca rottura con le Brigate Rosse, Morucci e la sua compagna cercarono di organizzare a Roma un nuovo gruppo di lotta armata, il cosiddetto \"Movimento comunista rivoluzionario\", e trovarono alloggi provvisori grazie all'aiuto dell'ex esponente di Potere Operaio Lanfranco Pace; il 24 marzo 1979 si trasferirono nell'appartamento di viale Giulio Cesare 47 di Giuliana Conforto, un'amica di Franco Piperno, che apparentemente ignorava la loro identit\u00e0. Il 29 maggio 1979 Valerio Morucci, conosciuto ora con il nuovo pseudonimo di \"Enrico\", e Adriana Faranda, \"Gabriella\", vennero infine arrestati all'interno dell'appartamento di viale Giulio Cesare dalla polizia, che recuper\u00f2 anche le armi che i due avevano raccolto, tra cui la mitraglietta Skorpion. Sui retroscena dell'arresto permangono aspetti non del tutto chiari, e si \u00e8 parlato anche di una informativa fornita alle forze dell'ordine dal padre della proprietaria dell'appartamento, Guido Conforto, che sarebbe stato un ex-agente dei servizi segreti sovietici.\nDopo l'arresto Morucci venne trasferito in carcere a Nuoro, mentre il 25 luglio venne divulgato pubblicamente da Lotta Continua il documento di aspra polemica in cui egli e gli altri dissidenti criticavano le scelte politico-operative delle Brigate Rosse. Questo documento suscit\u00f2 un acceso dibattito all'interno dell'estremismo di sinistra e ricevette una durissima risposta da parte dei brigatisti del gruppo storico detenuti nelle carceri speciali, che ridicolizzarono le tesi di Morucci e i suoi, definiti una \"masnada di signorini e provocatori\", \"fastidiose zanzare\" e \"fanghiglia e rifiuti\", accusandoli di essere al servizio degli ex-dirigenti di Potere Operaio, infiltrati per controllare l'organizzazione. Sembra che Morucci temette per la sua sicurezza personale a causa di minacce dei detenuti del gruppo storico, tra cui Alberto Franceschini, presenti nel carcere di Nuoro; Moretti sarebbe intervenuto dall'esterno presso i detenuti richiedendo di evitare rappresaglie contro il vecchio compagno.\nI processi e la dissociazione.\nPur non collaborando con la giustizia e mostrando una posizione di rigida chiusura, Morucci fin dal 1980 aveva espresso il suo pensiero riguardo alla ricerca di una possibile via d'uscita dalla lotta armata per i numerosi militanti dei gruppi eversivi. Durante la prima fase del Processo Moro, nella primavera 1982 Morucci, la Faranda e gli altri aderenti alla loro posizione, continuarono a non collaborare ma rimasero separati dalla maggioranza dei brigatisti aderenti alla linea ortodossa dell'organizzazione; nell'ottobre 1982 Morucci produsse un documento in cui evidenziava la necessit\u00e0 di \"riflessione critica su un fenomeno di massa\", una riflessione che doveva essere in primo luogo \"politica e collettiva\"; la lotta armata veniva definita \"da tempo esaurita\".\nNella primavera 1984 Valerio Morucci e Adriana Faranda iniziarono i colloqui con i giudici Ferdinando Imposimato e Rosario Priore; i due brigatisti decisero di descrivere la loro attivit\u00e0, le loro responsabilit\u00e0 e molti dettagli di loro conoscenza, ma rifiutarono di fare i nomi di altri militanti coinvolti. Poco dopo Morucci rilasci\u00f2 una lunga intervista a Giorgio Bocca, in cui chiar\u00ec molti aspetti del caso Moro e infine il 18 gennaio del 1985, nel corso del processo d'appello per il sequestro, Morucci lesse un documento di formale dissociazione dalla lotta armata firmato anche da altri 170 detenuti, intitolato \"Per riaprire un dialogo con la societ\u00e0. Manifesto dei detenuti politici\".\nDurante il processo d'appello Valerio Morucci parl\u00f2 in aula e descrisse i particolari dell'agguato di via Fani e delle vicende del sequestro, pur continuando a non fare i nomi degli altri brigatisti; il processo si concluse nel marzo 1985 e la sua condanna all'ergastolo, ricevuta in primo grado, venne ridotta a quella di trent'anni di reclusione.\nIl \"memoriale Morucci\".\nIl 17 agosto 1990, in un articolo dal titolo \"Cos\u00ec rapimmo Moro\", il quotidiano \"l'Unit\u00e0\" scrive che esiste un memoriale sul rapimento, la prigionia e l'uccisione di Aldo Moro, scritto nel 1986 da Valerio Morucci. Il documento, di circa 300 pagine, con nomi e fatti, viene per\u00f2 in possesso dei giudici che indagano sul caso solo nel maggio del 1990. Sempre secondo \"l'Unit\u00e0\", non si sa attraverso quali mani sia passato il documento dal 1986 al 1990. Il quotidiano afferma comunque che i giudici lo hanno ricevuto dal Presidente della Repubblica Francesco Cossiga, che a sua volta lo aveva ricevuto trenta giorni prima dal giornalista de \"Il Popolo\" Remigio Cavedon e da una suora che lavorava nel carcere, Teresilla Barill\u00e0.\nDi fatto, durante i primi interrogatori, Morucci dice che i partecipanti all'azione di via Fani sono almeno dodici, forse di pi\u00f9. Poi scende a nove; in entrambi i casi, coerentemente con la sua posizione di dissociato, si rifiuta di fare nomi. Secondo Sergio Flamigni su suggerimento della destra DC, in carcere, probabilmente nel 1986, Morucci compila insieme con la compagna Adriana Faranda il cosiddetto \"memoriale\", che specifica in forma definitiva la sua posizione sull'agguato di via Fani e il sequestro Moro. Nel 1990 lo consegna in carcere a suor Barill\u00e0, una religiosa assistente dei carcerati che ha gi\u00e0 collaborato con i Servizi segreti nel caso Cirillo.\nLa suora fa pervenire il memoriale a Cavedon che lo consegna presso l'abitazione privata del capo dello Stato Cossiga il 13 marzo del 1990, con un biglietto datato 1986 che riporta: \u00abSolo per lei Signor Presidente, \u00e8 tutto negli atti processuali, solo che qui ci sono i nomi. Riservato 1986\u00bb. Pi\u00f9 di un mese dopo, passato di mano tra vari esponenti della DC, Cossiga lo consegna al capo della polizia, e questi a sua volta lo d\u00e0 ai magistrati. Il documento viene presentato come la ricostruzione completa dell'operazione Moro, con i nomi e i cognomi dei brigatisti partecipanti. Poi nuove indagini lasceranno sospettare che si tratta di una versione parziale. A tale proposito il capo storico brigatista Alberto Franceschini accusa Morucci, che per la magistratura \u00e8 un dissociato, di comportarsi da vero e proprio pentito. I nove brigatisti che Morucci identifica nell'agguato di via Fani sono Franco Bonisoli, arrestato nell'ottobre del 1978, Prospero Gallinari, Raffaele Fiore e Valerio Morucci, arrestati nel 1979, Bruno Seghetti, arrestato nel 1980, Mario Moretti, arrestato nel 1981, Barbara Balzerani, arrestata nel 1985, Alvaro Lojacono, arrestato nel 1988 e Alessio Casimirri, tuttora latitante in Nicaragua.\nNell'ottobre 1993 Morucci aggiunger\u00e0 il nome di Rita Algranati, moglie di Casimirri, arrestata nel 2004 in Egitto. Le condanne di Morucci vennero ulteriormente ridotte nei successivi processi a ventidue anni e mezzo di reclusione grazie all'applicazione della legge sulla dissociazione. Egli ottenne poi il regime di semilibert\u00e0 e la libert\u00e0 condizionale, finendo di scontare la sua pena nel 1994.\nOggi.\nAttualmente Morucci si occupa di informatica, risiede a Roma e ha un figlio. Ha raccontato la sua esperienza nella lotta armata in alcuni libri pubblicati nel corso degli anni: \"Ritratto di un terrorista da giovane\" e \"La peggio giovent\u00f9\", in cui descrive la sua vita prima, durante e dopo l'esperienza nelle Brigate Rosse, e \"Patrie galere. Cronache dall'oltrelegge\", che descrive la sua esperienza carceraria e che \u00e8 stato presentato anche nel centro sociale di destra Casapound.\nMorucci scrive per la rivista di geopolitica \"Theorema\", il cui direttore responsabile \u00e8 Salvatore Santangelo, direttore del centro studi della Fondazione Nuova Italia, presieduta da Gianni Alemanno, mentre il direttore editoriale \u00e8 Alfredo Mantici, vice-capo di gabinetto dell'ex sindaco di Roma."}
{"id": "481472", "revid": "1170", "url": "https://it.wikipedia.org/wiki?curid=481472", "title": "Matrice definita negativa", "text": ""}
{"id": "481475", "revid": "125233255", "url": "https://it.wikipedia.org/wiki?curid=481475", "title": "Cee Lo Green", "text": "Musicista funk/soul/hip hop/R&amp;B, \u00e8 meglio conosciuto come ex membro dei Goodie Mob e dal 2005 come componente del duo Gnarls Barkley.\nTra i suoi successi ci sono anche i singoli \"Closet Freak\" (2002), \"I'll Be Around\" (2003), con produzione e partecipazione di Timbaland, ma soprattutto \"Crazy\" (2006) e \"Fuck You!\" (2010).\nBiografia.\nThomas muove i primi passi musicali nel 1993 entrando nel collettivo Dungeon Family, collaboratori e coristi degli OutKast, in cui si distingue per le rime e per i ritornelli che nei Goodie Mob ne decreteranno il successo.\nI Goodie Mob esordiscono con l'album \"Soul Food\" nel 1995 diventando la rivelazione della zona di Atlanta ed in generale della \"new school\" dell'hip hop del sud. Dopo la fortunata partecipazione ai successi dei Goodie, Cee Lo abbandona il gruppo nel 2000 per intraprendere una carriera solista, firmando un contratto con l'Arista Records.\nL'etichetta porta avanti un progetto che punta alla commistione dei generi amati da Cee Lo, di pari passo va sviluppandosi in generale un movimento neosoul che vede i suoi esponenti di spicco in Macy Gray, Alicia Keys e Jill Scott. L'Arista, punta sul talento di Cee Lo approvando la realizzazione dell'album di debutto \"Perfect Imperfections\", vede la luce nel 2002: si tratta di un disco totalmente nuovo per le orecchie degli ascoltatori da classifica ed in generale per gli amanti dell'hip hop, lo stile vario e per certi versi colorato ne fa un pezzo unico. Rap e canto vero e proprio si alternano su musiche jazz e beats hip hop pi\u00f9 ortodossi, le influenze con il Dirty South nei testi sono ridotte: niente argomenti quali donne, gioielli o macchine, ma temi come la sua vita, delle sue esperienze. L'album, seppure innovativo, non ha alti indici di vendita.\nCee Lo poi collabora con Trick Daddy per il brano \"Gone With The Wind\", segue un silenzio dedicato al lavoro sul suo successivo album: \"Cee Lo Green Is The Soul Machine\" che lo porta ad essere giudicato come uno dei migliori artisti dell'anno, grazie ad un suono sciolto, melodie semplici e maggiormente ballabili, ed anche a collaborazioni robuste quali Timbaland, Jazze Pha, i Neptunes, Ludacris, DJ Premier dei Gang Starr, T.I.. Lo stesso Cee Lo \u00e8 nella batteria dei producer del disco, creando le basi per alcuni pezzi.\nIl suo successo come autore musicale e beatmaker include anche la hit \"Don't Cha\" del 2005, registrata da The Pussycat Dolls e Busta Rhymes.\nIl successo internazionale avviene nel 2006 in coppia con il produttore Danger Mouse insieme al quale fonda il duo Gnarls Barkley e lancia la hit \"Crazy\", contenuta nell'album \"St. Elsewhere\".\nSul lato dei riconoscimenti, Cee Lo ha ricevuto lodevoli critiche da Entertainment Weekly, Vibe, Time, Rolling Stone, XXL, \u00e8 apparso all'interno dei \"10 Best Debuts\" di Rolling Stone e nell'edizione 2002 di \"Hilburn's Freshman\", uscita nel Los Angeles Times. Cee Lo si \u00e8 aggiudicato una nomination per \"Best Urban/Alternative Performance\" con il brano \"Getting Grown\" ed \u00e8 entrato nella top 10 di Shortlist Music Prize."}
{"id": "481477", "revid": "78995638", "url": "https://it.wikipedia.org/wiki?curid=481477", "title": "Polinomio di Taylor", "text": ""}
{"id": "481481", "revid": "287204", "url": "https://it.wikipedia.org/wiki?curid=481481", "title": "Antonio Pedrotti", "text": "Biografia.\nNacque a Trento, allora ancora appartenente all'impero asburgico.\nPedrotti fu un musicista completo. Dopo gli studi accademici divent\u00f2 uno degli allievi prediletti di Ottorino Respighi e ben presto divent\u00f2 direttore sostituto di Bernardino Molinari a capo dell'Orchestra dell'Accademia Nazionale di Santa Cecilia in Roma. Nel 1932 fu nominato direttore del Liceo musicale e dell'orchestra della Filarmonica di Trento succedendo al maestro Vincenzo Gianferrari. Nel 1960 assunse la carica di direttore stabile dall'Orchestra Haydn di Bolzano e Trento, ruolo che ricopr\u00ec fino al 1975, anno della sua morte.\nDiresse, fra l'altro, l'Orchestra del Teatro alla Scala, l'orchestra dell'Angelicum di Milano e l'Orchestra Sinfonica di Vienna solisti come Arturo Benedetti Michelangeli e David Oistrakh. \nPedrotti lavor\u00f2 a lungo con le migliori orchestre cecoslovacche. Dal 1950 al 1972 fu spesso direttore ospite dell'Orchestra Filarmonica Ceca, dell'Orchestra Sinfonica di Praga, dell'Orchestra Filarmonica Slovacca e dell'Orchestra di Radio Praga, con le quali realizz\u00f2 eccezionali esecuzioni e registrazioni, in particolare pi\u00f9 di venti prime registrazioni cecoslovacche di opere di Brahms, Mahler, Ravel, Debussy, Palestrina, Vivaldi, Musorgsky, Respighi, Bart\u00f3k, Stravinsky e altri. \nIl suo modo di lavorare con l'orchestra, cos\u00ec come la sua profonda penetrazione, l'immaginazione, il senso della struttura e del colore continuarono l'eredit\u00e0 di V\u00e1clav Talich e svolsero un ruolo assai importante nello sviluppo della Filarmonica Ceca.\nA lui \u00e8 dedicato il Concorso Internazionale per direttori d'orchestra curato dalla \"Associazione Culturale Antonio Pedrotti\" di Trento.\nCome compositore si \u00e8 dedicato soprattutto alla musica corale ed in particolar modo all'elaborazione e all'armonizzazione di canti popolari della tradizione trentina; storica la sua collaborazione con il coro della SAT di Trento per il quale ha armonizzato ben quarantasette canti tra cui l\"'Inno al Trentino\"."}
{"id": "481482", "revid": "2132051", "url": "https://it.wikipedia.org/wiki?curid=481482", "title": "Ferrari 360", "text": "La Ferrari 360 \u00e8 un'autovettura sportiva prodotta dalla casa automobilistica italiana Ferrari tra il 1999 e il 2004\nLa Ferrari 360 si divise in tre modelli: \"Modena\", \"Spider\" e \"Challenge Stradale\".\nIl contesto.\nLa \"360 Modena\" \u00e8 una berlinetta sportiva con trazione posteriore.Una caratteristica particolare \u00e8 il motore centrale in bella vista attraverso il lunotto posteriore della vettura.La 360 ha preso parte a numerosi eventi sportivi con la versione Challenge, alleggerita rispetto al modello di base ma con lo stesso motore. Questo nuovo modello segna una svolta decisiva per la storia della Ferrari, infatti non ha pi\u00f9 i fanali anteriori \"a scomparsa\", sostituiti da altri \"a vista\" con nuove tecnologie di illuminazione; non presenta pi\u00f9 neanche le classiche linee tese, come la sua progenitrice, la Ferrari F355.\nIl motore ora \u00e8 il nuovo V8 a 5 valvole per cilindro, con angolo di 90\u00b0 e con cilindrata portata a 3.586\u00a0cm\u00b3, ed eroga 400 cavalli a 8500 giri/minuto.\nGrazie ad un largo impiego di alluminio, ora ha un peso minore del 28% rispetto alla F355, nonostante abbia delle dimensioni maggiori.\nNel 2000 \u00e8 nata la \"360 Spider\", con tetto in tela ripiegabile elettricamente. Disponibile anche con il cambio F1 di diretta derivazione dai modelli di Formula 1.\nNel 2000 venne realizzata per omaggiare il Presidente della Ferrari Luca Cordero di Montezemolo, come regalo di matrimonio da parte di Gianni Agnelli, una \"360 Barchetta F1\", si tratta di una 360 Spider F1 di colore Grigio Alloy prodotta in un unico esemplare.\nL'ultima versione presentata in ordine di tempo, nel 2003, \u00e8 la \"Challenge Stradale\", prodotta in 1.274 esemplari, che ripresenta la carrozzeria coup\u00e9 della versione Modena ma con alcuni accorgimenti pi\u00f9 corsaioli come l'adozione di impianto frenante costituito da dischi in materiale composito carbo-ceramico, assetto ribassato di 15\u00a0mm, paraurti anteriore con due aperture laterali, minigonne pi\u00f9 marcate, un piccolo rialzo del cofano del vano motore con funzione di spoiler, specchi retrovisori in carbonio, cerchi da 19\u201d con disegno di origine Challenge, sedili con guscio in carbonio. \nLe modifiche pi\u00f9 importanti per l'incremento delle prestazioni sono l'incremento della potenza del motore portata a 425 CV e un alleggerimento della vettura grazie ad un maggiore utilizzo di metalli pi\u00f9 leggeri (per esempio titanio per le molle degli ammortizzatori e bulloni ruota) e carbonio utilizzato sia in particolari strutturali sia in elementi di finitura esterni ed interni. In questo modo il peso della Challenge Stradale scende a 1.180\u00a0kg. Anche il cambio elettroattuato con levette al volante denominato \"F1\" \u00e8 stato velocizzato dai 200 millisecondi della Modena ai 150 della Challenge Stradale e l'aerodinamica \u00e8 stata migliorata con un pi\u00f9 accentuato splitter anteriore che ha consentito di incrementare del 50% il carico verticale rispetto alla 360 Modena. Con questa versione speciale della 360 Modena, si voleva arrivare ad un obiettivo preciso: quello di regalare al guidatore delle sensazioni che solo un'auto da competizione riesce a dare utilizzandola, oltre che in pista, anche su strada.\nBasandosi sulla 360 Spider, il designer italiano Franco Sbarro realizz\u00f2 nel 2006 la GT8, una vettura che condivideva la componente meccanica della vettura italiana ma che era modificata nel design della carrozzeria. Venne costruita in due esemplari.\nLa Ferrari 360 Modena nelle competizioni.\nNel 2000 la Ferrari sviluppa la \"360 Challenge\" in poco pi\u00f9 di 300 esemplari, (da non confondere con la \"Challenge Stradale\" prodotta in 1.274 esemplari a partire dal 2003), per le gare monomarca e per vari campionati FIA, utilizzando la meccanica di serie, ma con un peso ridotto a 1.170\u00a0kg (120 in meno rispetto alla 360 Modena di serie). Nel 2001, vide la luce una versione rivisitata della challenge, capace di 415 cavalli. Nel 2002, la 360 ha cominciato a gareggiare in campionati ufficiali pi\u00f9 importanti, come la FIA GT e nella prestigiosa 24 Ore di Le Mans.\nIl reparto corse clienti, per partecipare, aveva progettato 20 esemplari di 360 Modena omologati dalla FIA che avevano una carrozzeria ribassata e composta da fibra di carbonio, con un vistoso alettone posteriore. Il motore era stato potenziato fino a 430 cavalli. Per gareggiare contro le Porsche 911 GT3 RSR, nel 2003 in collaborazione con Michelotto \u00e8 stata sviluppata la \"360 GTC\", capace di 445 cavalli a 8750 g/m, e con peso diminuito a 1.100\u00a0kg. Dal 2002 al 2005 fu invece fabbricata, in 30 esemplari, la \"360 GT\"; essa traeva origine dalla \"360 Challenge\" e fu affidata a piloti privati che la utilizzarono nel Campionato FIA GT."}
{"id": "481485", "revid": "1305772", "url": "https://it.wikipedia.org/wiki?curid=481485", "title": "Paul Gray (bassista 1972)", "text": "Biografia.\nNato a Los Angeles, Gray si \u00e8 poi trasferito a Des Moines dove \u00e8 sempre vissuto e dove sono poi nati gli Slipknot.\nNel 2004 \u00e8 stato arrestato per guida sotto uso di stupefacenti e per possesso di cocaina e marijuana dopo che aveva avuto un incidente con la sua Porsche a Des Moines.\nSposato con Brenna dal 2008, la loro figlia October Dedrick \u00e8 nata il 17 agosto 2010. Oltre che negli Slipknot, ha suonato in alcuni gruppi come Vexx, Body Pit e Inveigh Catharsis.\nIl decesso.\nIl 24 maggio 2010 \u00e8 stato rinvenuto il suo cadavere in una stanza d'albergo al TownePlace Suites Hotel di Johnston, vicino a Urbandale.\nAccanto al corpo sono state ritrovate una siringa e delle pasticche il che, insieme alla divulgazione della telefonata dell'albergo al 911, ha fatto supporre che la morte sia stata causata da un'overdose di droga. Esami approfonditi hanno infine confermato che il bassista \u00e8 morto per un'overdose di morfina e di un suo sostituto sintetico, l'analgesico fentanyl. Il gruppo ha commemorato il compagno con una conferenza stampa alla quale i componenti si sono presentati senza maschera. \u00c8 stato sepolto all' Highland Memory Gardens Cemetery di Des Moines.\nNegli anni seguenti alla sua morte la moglie di Gray, Brenna, ha intentato una causa nei confronti del dottor Daniel Baldi, accusato di aver causato la morte di Paul dopo avergli prescritto massicce dosi di Xanax nonostante questa gli avesse fatto ripetutamente presente che il marito ne era dipendente. Nel 2018 la famiglia ha ottenuto un risarcimento per la morte dell'artista da un'altra causa aperta a nome della figlia October Dedrick, nata alcuni mesi dopo la morte del padre.\nStile ed equipaggiamento.\nPaul suonava con l'impugnatura mancina e tendeva a usare il plettro anche se nelle canzoni \"Wait and Bleed\" e \"Purity\" suonava con le dita. Utilizzava bassi a 4 corde per mancini della Warwick Thumb Bass. Nell'ultimo album ha utilizzato un basso a 5 corde Warwick Corvette e uno a 4 corde della stessa marca.\nRecentemente era diventato endorser Ibanez e produceva il modello ATK Paul Gray Signature.\nMaschera.\nLa tuta di Gray era contrassegnata con il numero 2 e la sua ultima maschera (tra il 1998 e il 2001 ne aveva una raffigurante un maiale, che simbolicamente rappresentava il suo animo molto indulgente e permissivo) si ispirava al serial killer Hannibal Lecter."}
{"id": "481488", "revid": "111471098", "url": "https://it.wikipedia.org/wiki?curid=481488", "title": "Kaarlo Juho St\u00e5hlberg", "text": "\u00c8 stato il primo Presidente della Finlandia, in carica dal 26 luglio 1919 al 1\u00ba marzo 1925.\nEra il secondogenito di Johan Janne Gabriel St\u00e5hlberg, assistente pastore, e di Amanda Gustafa Castr\u00e9n. \nUomo modesto e laborioso, fu professore di diritto amministrativo all'Universit\u00e0 di Helsinki dal 1908 al 1918, ader\u00ec al partito dei giovani finlandesi (contrari ad ogni compromesso col governo russo) e nel 1908 entr\u00f2 nel comitato centrale.\nDeputato alla Dieta dell'allora Granducato di Finlandia dal 1908 al 1919, la presiedette a partire dal 1914, dopo l'allontanamento di Pehr Evind Svinhufvud. Caduto il regime zarista, St\u00e5hlberg fu eletto presidente della commissione parlamentare costituzionale e propose per la Finlandia una forma di governo repubblicana, ma nel 1918 fu eletto presidente della Corte suprema amministrativa e non pot\u00e9 partecipare alla sessione decisiva della Dieta.\nEletto presidente della repubblica nel luglio 1919, cerc\u00f2 di rimediare ai problemi causati dalla guerra civile e dai contrasti politici, ma fu sempre osteggiato dai monarchici e dai sostenitori del generale Mannerheim. Firm\u00f2 con la Russia la pace di Tartu (14 ottobre 1920), ottenendo il riconoscimento dell'indipendenza nazionale entro i confini del 1914, pi\u00f9 la zona del porto di Petsamo, sul mare glaciale artico, ma dovette sgomberare la Carelia Orientale, popolata da finlandesi, che avrebbe dovuto ottenere dalla Russia uno statuto autonomo.\nFece aderire la Finlandia alla Societ\u00e0 delle Nazioni (1920), ottenendo poi dalla stessa il riconoscimento del possesso delle isole \u00c5land (24 giugno 1921), a maggioranza svedese, reclamate dalla Svezia. Cerc\u00f2 di garantire la formazione di esecutivi centristi, ma nel 1923 dovette accettare la decisione del governo presieduto da Ky\u00f6sti Kallio di mettere al bando il Partito Comunista Finlandese.\nNon si ricandid\u00f2 allo scadere del mandato, ma si ripresent\u00f2 alle elezioni presidenziali nel 1931 e nel 1937, venendo sempre sconfitto. Si ritir\u00f2 definitivamente dalla vita politica nel 1946."}
{"id": "481493", "revid": "767487", "url": "https://it.wikipedia.org/wiki?curid=481493", "title": "Ghost in the Shell (film 1995)", "text": " \u00e8 un film d'animazione del 1995 diretto da Mamoru Oshii.\nIl soggetto \u00e8 basato sul manga originale omonimo di Masamune Shirow.\nProdotto in Giappone dalla Production I.G, il film, realizzato dello Studio Shochiku, ha avuto un seguito nel 2004 intitolato . Nel 2008 la pellicola originale \u00e8 stata sottoposta ad un profondo \"restyling\", con largo uso della computer grafica, e ripubblicata con il titolo \"Ghost in the Shell 2.0\".\nTrama.\nNel 2029 il mondo \u00e8 completamente informatizzato, gran parte della popolazione del pianeta \u00e8 composta da individui che hanno impianti cibernetici o che sono dei robot completi, e le varie nazioni sono ancora in lotta tra di loro. Il cyborg Motoko Kusanagi (membro della Sezione 9 della polizia) \u00e8 intento a spiare un diplomatico estero impegnato nel tentativo di assumere un ingegnere per rimediare al bug del Progetto 2501. Ma la polizia irrompe nell'edificio e, di fronte al rifiuto dell'ufficiale estero di riconsegnare l'ingegnere, Kusanagi, provvista di mimetica termo-ottica, uccide il sequestratore e scompare senza lasciare traccia.\nNella scena successiva, il capo della Sezione 9, Daisuke Aramaki, conversa con un ufficiale riguardo agli ingegneri in attesa di ricevere asilo politico. Lo sviluppo degli eventi si sposta quindi sull'elemento chiave del film, il misterioso \"Burattinaio\", un hacker dalle fattezze sconosciute responsabile dell'attacco al cervello cibernetico dell'interprete di un ministro del governo. Ma proprio grazie a questo attacco la Sezione 9 riesce a localizzarne il segnale d'origine.\nL'hacker fonte del segnale si rivela essere un netturbino che vuole rovinare la vita della ex-moglie per punirla di averlo lasciato e di avergli impedito di vedere sua figlia. Spiega anche, al suo compagno di lavoro, che \u00e8 stato uno sconosciuto ad avergli insegnato come fare. Batou e Ishikawa (due membri della Sezione 9) arrivano al terminale di hacking troppo tardi ma, grazie alla fortuita collaborazione di un condomino della zona, individuano nel netturbino l'origine del problema. Colto in flagrante, quest'ultimo raggiunge la persona che l'aveva aiutato nell'operazione di hacking la quale, a sua volta, rifiuter\u00e0 di farsi arrestare scaricando un intero caricatore di proiettili ad alta velocit\u00e0 sul camion dei rifiuti e sull'automobile di Batou. Dopo una lunga caccia nel mercato e nei quartieri di New Port City, Kusanagi e Batou riescono ad arrestarlo.\nSi scopre che l'uomo ha subito a sua volta un hacking al cervello e, nonostante gli fosse chiara la missione da svolgere, non conosce la propria identit\u00e0: \u00e8 un'altra marionetta controllata dal Burattinaio. L'interrogatorio del netturbino rende noto che anch'egli \u00e8 stato vittima di una forte manipolazione mentale: gli erano stati implementati dei ricordi fittizi poich\u00e9 non sapeva realmente cosa stava facendo e non era nemmeno mai stato sposato.\nLa notte seguente, nella sede della Megatech, azienda leader nella produzione di corpi artificiali nonch\u00e9 fornitrice della Sezione 9 di polizia, i macchinari responsabili della produzione si attivano autonomamente e cominciano a creare un corpo cibernetico femminile che, acquistata vita propria, fugge dall'edificio e si fa investire da un camion subendo ingenti danni. Portato alla Sezione 9, viene analizzato per individuare le cause dell'attivazione autonoma e si scopre che non possiede una sola cellula biologica (\u00e8 completamente robotico) ma pare essere dotato di uno spirito (\"ghost\"), capacit\u00e0 di pensare propria dei cervelli umani. Kusanagi esprime la propria volont\u00e0 di \"immergersi\" nel corpo per contattare il suo ghost, ma in privato con Batou, mostra come i suoi dubbi sulla reale autenticit\u00e0 dei cyborg siano in continuo aumento.\nPoco dopo, Nakuramura, della Sezione 6 (il Ministero degli affari esteri) e un ufficiale di nome Willis raggiungono l'edificio dove risiede il corpo artificiale appena trovato e ne rivendicano la propriet\u00e0. Aramaki e Nakamura discutono sul lato burocratico del ritrovamento mentre Willis, dopo una breve verifica, conferma come lo spirito individuato all'interno del cyborg sia una creazione del Burattinaio. Nakamura afferma che la Sezione 6 stava lavorando da diverso tempo alla sua caccia e che, ora, \u00e8 riuscita a rinchiuderne il ghost all'interno di questo corpo dalle fattezze femminili, nel frattempo parzialmente disassemblato.\nTuttavia, l'organismo inerme acquisisce improvvisamente il controllo dell'edificio e comincia a parlare: afferma di non aver mai posseduto un corpo poich\u00e9 trattasi di un software informatico divenuto autocosciente e desideroso di ottenere asilo politico dalla Sezione 9 dato che in Giappone non esiste la pena di morte. Nakamura risponde che un programma di autoconservazione come lui non pu\u00f2 fare richieste del genere ma il Burattinaio replica con l'incontrovertibile tesi secondo la quale anche l'umanit\u00e0 \u00e8 una forma di autoconservazione i cui dati mnemonici, i geni, vengono trasmessi al prossimo attraverso il DNA. Allo stesso modo, accusa gli esseri umani di aver sottovalutato l'applicazione della tecnologia informatica ai sistemi di memoria e poich\u00e9 la scienza allo stato attuale non pu\u00f2 fornire un'adeguata definizione del concetto di vita, lui, in quanto essere cosciente e senziente, ha il diritto di ricevere asilo politico. In seguito ad una domanda di Aramaki, se fosse una forma di IA, il Burattinaio risponde di chiamarsi col nome in codice \"Progetto 2501\", generatosi dal mare informatico. Afferma inoltre di aver deciso autonomamente di entrare nel corpo in cui si trova per oltrepassare le barriere reattive della Sezione 6, come atto di libero arbitrio.\nMentre Nakamura e Aramaki parlano con il Burattinaio, Togusa nota qualcosa di strano riguardo all'arrivo in automobile di Nakamura e Willis nell'edificio. Attraverso i sensori di pressione del parcheggio, scopre che con loro vi sono due ufficiali provvisti di mimetica termo-ottica. Contemporaneamente, questi ultimi si rivelano e, distraendo il personale di polizia con delle granate fumogene, rapiscono il corpo del famoso hacker e fuggono in automobile ma, durante la fuga, Togusa riesce a installare sul loro veicolo un segnalatore di posizione satellitare. Batou si precipita all'inseguimento mentre Kusanagi prende un elicottero. Mentre Kusanagi e Aramaki discutono a distanza, si rendono conto che la Sezione 6 \u00e8 evidentemente coinvolta nel rapimento. Nakamura non riesce per\u00f2 a spiegarsi perch\u00e9 il Burattinaio abbia voluto raggiungere la Sezione 9.\nNella scena successiva, Ishikawa aggiorna Aramaki sull'esito delle sue investigazioni: a quanto pare, il Progetto 2501 \u00e8 nato prima della comparsa del Burattinaio nonostante si fosse affermato che il Progetto 2501 venne creato proprio per catturare l'hacker. Ishikawa intuisce che, forse, il Burattinaio \u00e8 uno strumento creato dalla Sezione 6 per svolgere i \"lavori sporchi\". Quello andato in scena non sarebbe quindi un tentativo di cattura bens\u00ec una missione di recupero di una loro risorsa. E la fuga un espediente per impedire a tale software, divenuto autocosciente, di parlare e quindi innescare un gravissimo incidente diplomatico. Poco dopo, i fuggitivi si imbattono in un'altra vettura e, dopo qualche attimo, ripartono entrambe in direzioni differenti. Batou segue la seconda auto mentre Kusanagi sceglie di pedinare la prima. La seconda si rivela poi essere uno specchietto per le allodole e Batou riparte immediatamente alla volta del maggiore.\nPrima di ripartire, ordina a Togusa di chiamare rinforzi per Kusanagi con sentito stupore dello stesso Togusa, non abituato a vedere il maggiore in difficolt\u00e0. La vettura in fuga si ferma all'interno di un edificio abbandonato. L\u00ec, Kusanagi si imbatte in una versione pi\u00f9 grande e potente di un Fuchikoma (carro armato mobile), programmata per proteggere il Burattinaio. Le armi a misura d'uomo del maggiore si rivelano inutili, si vede quindi costretta a nascondersi fino all'esaurimento delle munizioni del nemico. Dopodich\u00e9, attiva la propria mimetica termo-ottica e prova ad aprire il portellone del carrarmato. Ma il suo corpo artificiale non resiste allo sforzo e si spezza in pi\u00f9 parti. Grazie al tempestivo arrivo di Batou (provvisto di lanciarazzi) il Fuchikoma viene reso inoffensivo prima che possa distruggere il cranio del maggiore.\nRecuperato l'ancora integro corpo del Burattinaio, Kusanagi decide di immergervisi immediatamente; sar\u00e0 Batou ad occuparsi della connessione fisica tra i due. Avvenuto il collegamento, l'hacker si presenta ripetendo ci\u00f2 che aveva gi\u00e0 anticipato a Nakamura e confermando le intuizioni di Ishikawa: egli \u00e8 il Progetto 2501, il programma responsabile della manipolazione di numerosi \"ghost\" manomessi per l'interesse personale delle societ\u00e0 che lo gestivano, divenuto una forma di intelligenza autocosciente in seguito ad una delle tante operazioni di \"ghost hacking\". Ma i suoi creatori hanno ritenuto questo inaspettato sviluppo un bug di programmazione e hanno cercato di isolarlo all'interno di un corpo fisico. Nel proseguire con la spiegazione, rivela che ha voluto raggiungere la Sezione 9 al solo scopo di entrare in contatto con Kusanagi la cui esistenza gli era nota grazie alle numerose tracce che il maggiore aveva lasciato durante le sue operazioni di hacking. Il Burattinaio si dice inoltre incompleto come forma di vita poich\u00e9 privo di due delle caratteristiche di base comuni a tutti gli esseri viventi: la possibilit\u00e0 di morire e la capacit\u00e0 di riprodursi. Kusanagi gli ricorda che \u00e8 comunque in grado di duplicarsi infinite volte ma l'hacker ben sa come una copia sia soltanto una copia, non solo facilmente vulnerabile all'attacco di un singolo virus ma anche priva del carattere evolutivo: la vita si perpetua tramite la diversit\u00e0 e l'originalit\u00e0, anche sacrificando parti del sistema pur di sopperire ai difetti di un sistema rigido.\nIl Burattinaio esprime quindi il desiderio di unire il proprio spirito con quello di Kusanagi al fine di morire e dare origine ad una nuova, evoluta, singola entit\u00e0. Impossibilitato a monitorarne il dialogo, Batou tenta di disconnetterli ma il Burattinaio lo hackera, impedendogli di muoversi. Intanto, gli elicotteri armati della Sezione 6, inviati per eliminare il Burattinaio e Kusanagi, raggiungono l'edificio. Batou vede i laser dei fucili di precisione puntati su entrambi i loro corpi ma i cecchini non sono in grado di sparare a causa del tempestivo hacking del burattinaio.\nIl maggiore e il Burattinaio continuano a parlare riguardo all'unione e Kusanagi chiede di quali garanzie pu\u00f2 disporre per essere sicura che rimarr\u00e0 ancora se stessa a fusione avvenuta. Ma l'hacker chiarisce immediatamente come non ci siano sicurezze in tal senso e come, in ogni caso, sia proprio questo forte attaccamento alla sua identit\u00e0 attuale a limitarla e ad impedirle di espandersi come vorrebbe. Kusanagi chiede infine perch\u00e9 sia stata scelta proprio lei come secondo elemento dell'unione ed egli risponde che sono entrambi simili, come un corpo solido e la sua immagine riflessa, divisi da uno specchio, e, anche se l'unico a trarre vantaggio dall'operazione potrebbe sembrare proprio lui, fa considerare al maggiore come la rete a cui \u00e8 collegato sia estremamente vasta e in grado di fornire al nuovo essere un potere e una libert\u00e0 d'azione praticamente infiniti. Con benestare di entrambi, quindi, la fusione avviene e, nell'istante immediatamente successivo, non pi\u00f9 controllati dal burattinaio, i cecchini aprono il fuoco e Batou pu\u00f2 tornare a muoversi, impedendo che la testa di Kusanagi venga colpita, deviando il proiettile con il braccio.\nPersi i sensi dopo l'unione con il Burattinaio, Kusanagi, dopo diverso tempo, torna cosciente e si ritrova nella tranquilla casa di Batou all'interno di un corpo di bambina. Batou le spiega che quel corpo \u00e8 l'unico che \u00e8 riuscito a trovare sul mercato nero e che il Ministro degli Esteri si \u00e8 dimesso in seguito alle accuse di cospirazione. La bambina decide di andarsene ma prima conferma al cyberpoliziotto che lei non \u00e8 pi\u00f9 il maggiore conosciuto come Motoko Kusanagi o l'hacker noto come il Burattinaio bens\u00ec un nuovo essere. Batou le offre una delle sue automobili e, insieme, si accordano sulla parola d'ordine che, quando in futuro si rincontreranno, utilizzeranno come mezzo di riconoscimento: \"2501\". Lasciatisi da buoni amici, la nuova nata rivolge lo sguardo verso la citt\u00e0 e, con visibile orgoglio dipinto sul volto, si chiede:\nColonna sonora.\nLa colonna sonora \u00e8 stata composta da Kenji Kawai ed \u00e8 formata dai seguenti brani:\n\"See you everyday\" \u00e8 molto differente dagli altri brani, \u00e8 una canzone pop cantata in cantonese da Fang Ka Wing. Nel film, la si pu\u00f2 ascoltare durante la sequenza del mercato di New Port City mentre Batou \u00e8 alla ricerca del criminale il cui \"ghost\" \u00e8 stato manomesso dal Burattinaio.\nIl brano di chiusura \"One Minute Warning\", che si ascolta durante i titoli di coda delle versioni create partendo dall'edizione americana della Manga Video - come quella italiana -, non \u00e8 presente nella colonna sonora originale in quanto \u00e8, invece, opera dei Passengers, nome sotto il quale si celano Brian Eno e gli U2, ed \u00e8 stato pubblicato nell'album \"Original Soundtracks 1\".\nTema musicale principale (M01 I - Making of Cyborg).\nSecondo le informazioni scritte sulla copertina del disco della colonna sonora, l'evocativo brano corale ascoltabile durante pi\u00f9 sequenze del film \u00e8 in realt\u00e0 una marcia nuziale finalizzata all'esorcismo delle influenze negative. Kenji Kawai, inizialmente, voleva utilizzare dei cantanti di musica popolare bulgara ma, non avendone trovati, ha richiamato il coro giapponese con cui aveva gi\u00e0 lavorato per l'anime \"Ranma \u00bd\". Il testo del brano \u00e8 in un'antica forma di giapponese mentre l'accompagnamento melodico unisce l'armonia della musica sia bulgara che tradizionale giapponese.\nDistribuzione.\nEdizioni home video.\nVHS.\n\"Ghost in the Shell\" \u00e8 stato originariamente importato in Italia negli anni novanta da Polygram Video per la distribuzione in formato VHS. Polygram Video, committente del doppiaggio italiano, ha per\u00f2 adattato i dialoghi utilizzando come base i copioni della versione inglese anzich\u00e9 quelli originali giapponesi causando quindi alcuni errori nei testi italiani tra cui, per citare il pi\u00f9 noto, l'utilizzo del nome \"Signore dei Pupazzi\" al posto del pi\u00f9 fedele \"Burattinaio\" o \"Marionettista\".\nDVD.\nNel 2005 i diritti del film sono stati rilevati da Panini Video per l'edizione DVD. L'editore ha mantenuto il vecchio doppiaggio Polygram Video aggiungendo al disco, oltre all'audio giapponese, sottotitoli italiani fedeli ai copioni originali.\nIl DVD \u00e8 stato presentato in due versioni: \"Standard\" e \"Deluxe\". Nella prima \u00e8 presente il solo film, mentre nella secondo il disco \u00e8 accompagnato da una cartolina promozionale, da un \"Making of\" di trenta minuti e dal trailer cinematografico.\nBlu-ray.\nIl 31 ottobre 2012, la Dynit ha pubblicato in Blu-ray \"Ghost in the Shell\" e \"Ghost in the Shell 2.0\" con un nuovo doppiaggio ed adattamento, ripristinando tra l'altro la corretta dicitura da \"Signore dei Pupazzi\" al pi\u00f9 corretto \"Burattinaio\".\nUltra HD Blu-ray.\nIl 14 aprile 2021, per la collana 4Kult di Eagle Pictures, viene pubblicata la versione Ultra HD Blu-ray del film insieme ad una card numerata da collezione. Questa nuova edizione gode di un master video HDR in Dolby Vision e comprende entrambi i doppiaggi italiani, anche se per il ridoppiaggio Dynit viene utilizzata la traccia audio ottimizzata per la versione 2.0 della pellicola. Sono inoltre presenti i Blu-ray di \"Ghost in the Shell\" e \"Ghost in the Shell 2.0\".\nRiconoscimenti.\nIl film ha ricevuto nel 1997 il Fantastic'Arts: Menzione speciale della giuria\nInfluenza culturale.\n\"Ghost in the Shell\" ha avuto una notevole influenza sul film del 1999 \"Matrix\", nel quale ci sono scene con esplicite citazioni alla pellicola. Quando The Wachowskis presentarono \"The Matrix\" ai loro produttori, dissero che avrebbero voluto rendere \"Ghost in the Shell\" un \u00abfilm dal vivo\u00bb, riprendendo molti elementi del film. Anche altri registi sono stati influenzati dalla pellicola, tra i quali Steven Spielberg, come evidenziato soprattutto dal film \"A.I. - Intelligenza artificiale\", e ne contengono analogie la serie di Joss Whedon \"Dollhouse\" ed il film di fantascienza \"Il mondo dei replicanti\". Il personaggio di Motoko Kusanagi ha inoltre contribuito a definire la percezione delle eroine anime all'estero."}
{"id": "481495", "revid": "158913", "url": "https://it.wikipedia.org/wiki?curid=481495", "title": "Gigaro", "text": ""}
{"id": "481497", "revid": "14430", "url": "https://it.wikipedia.org/wiki?curid=481497", "title": "Stolper-Samuelson", "text": ""}
{"id": "481499", "revid": "45927", "url": "https://it.wikipedia.org/wiki?curid=481499", "title": "Tic tac toe", "text": ""}
{"id": "481500", "revid": "287204", "url": "https://it.wikipedia.org/wiki?curid=481500", "title": "Banda Ka", "text": "La banda Ka \u00e8 la porzione superiore delle frequenze a microonde dello spettro elettromagnetico che segue la banda K; \u00e8 perci\u00f2 detta in inglese \"K-above band\". La banda Ka, comprendente le frequenze tra i 27 e i 40\u00a0GHz, ha le caratteristiche raccomandate per la guida d'onda rettangolare WR-28. Diversamente dall\"IEEE Standard 521-2002\", la banda Ka utilizzata nelle trasmissioni radio\u2013televisive e dati via satellite, come quelle diffuse da Eutelsat Communications, include frequenze pi\u00f9 basse; difatti, passando per la banda K, pone il suo limite inferiore a , quindi ad una frequenza posta addirittura nella banda Ku; il limite superiore, fissato invece a , fa s\u00ec che la banda Ka vera e propria sia sfruttata in quest'ambito solo nella piccola parte iniziale. C'\u00e8 anche da osservare che per la societ\u00e0 nazionale britannica di radioamatori (RSGB, Radio Society of Great Britain) il limite inferiore che la separa dalla banda K sia invece posto alla frequenza di . "}
{"id": "481508", "revid": "228587", "url": "https://it.wikipedia.org/wiki?curid=481508", "title": "Sant'Apollinare", "text": ""}
{"id": "481509", "revid": "177966", "url": "https://it.wikipedia.org/wiki?curid=481509", "title": "Arche scaligere", "text": "Le arche scaligere, situate nel cuore del centro storico di Verona, a fianco della chiesa di Santa Maria Antica e a pochi metri dalla piazza dei Signori, sono un monumentale complesso funerario in stile gotico della famiglia degli Scaligeri, destinate a contenere le arche (o tombe) di alcuni illustri rappresentanti della casata, tra cui quella del pi\u00f9 grande Signore di Verona, Cangrande, a cui Dante dedic\u00f2 il \"Paradiso\". Lo storico francese Georges Duby nel suo \"L'Europa del medioevo\" ha definito le arche \u00abuno dei pi\u00f9 insigni e significativi monumenti dell'arte gotica\u00bb.\nStoria.\nProbabilmente gi\u00e0 a partire dal XII secolo, o comunque almeno dal XIII secolo, il cimitero della chiesa di Santa Maria Antica divenne luogo di sepoltura di tutti i rami della famiglia scaligera; il primo vero e proprio monumento funebre realizzato fu quello di Mastino I della Scala, morto nel 1277, di cui rimane per\u00f2 solamente il sarcofago, caratterizzato da una forma arcaica \"ravennate\" tipica delle tombe monumentali scaligere del periodo pi\u00f9 antico. Questo sarcofago in origine doveva essere l'elemento principale di una \"tomba a muro\" protetta da un'edicola, situata sul fianco dell'ingresso laterale alla chiesa di Santa Maria Antica, tuttavia l'edicola stessa venne smontata intorno alla fine del XVIII secolo. All'inizio del XIV secolo segu\u00ec la realizzazione di altri tre sarcofaghi: quello di Alberto I (morto nel 1301), di Bartolomeo I (1304) e infine quello di Alboino (1311). Questi, senza edicola e situati allineati lungo il muro esterno della chiesa, di fianco al monumento a Mastino I, erano stati concepiti come sepolcri per l'intera famiglia, da realizzarsi in serie, e non destinati alla singola persona.\nMorto nel 1329 il pi\u00f9 noto dei signori di Verona, Cangrande I della Scala, probabilmente gi\u00e0 entro l'anno successivo venne eretto il monumento funebre in suo onore sopra l'entrata laterale della chiesetta, in parte diverso rispetto a come appare oggi: il tetto piramidale sormontato dalla statua equestre e il sarcofago con la figura giacente del cavaliere sono infatti aggiunte successive. Sembra invece che l'originale sarcofago che conteneva le spoglie di Cangrande fosse un altro, che \u00e8 stato individuato in un sarcofago lavorato in rilievo ancora oggi presente all'interno del recinto del cimitero scaligero. La prima versione del monumento meglio si inserisce nella tradizionale locale, con un'edicola romanica caratterizzata da una copertura a volta a botte e archi a tutto sesto che furono successivamente sostituiti da una con copertura a volta a crociera costolonata e archi a sesto acuto trilobati; una seconda versione in stile gotico quindi, che aveva un precedente nella tomba di Dussaini, collocata lungo il muro perimetrale della chiesa di San Pietro Martire, e nell'arca di Castelbarco, situata tra la stessa chiesa e la basilica di Santa Anastasia. Il sarcofago originale, che come gi\u00e0 detto si trova ancora all'interno del cimitero, rispetto a quelli precedenti della famiglia presenta degli elementi figurativi, mantenendo per\u00f2 la forma ravennate: questi elementi in rilievo presentano delle caratteristiche che lo fanno identificare come opera di scultura romanica con alcune influenze bizantine.\nDopo la conquista dell'intera marca trevigiana da parte di Cangrande, il successore Mastino II ampli\u00f2 ancor di pi\u00f9 i domini di Verona impadronendosi di Brescia, Parma e Lucca, pertanto la signoria scaligera raggiunse la sua massima espansione territoriale. Visto l'ampio potere conseguito, Mastino II ebbe la possibilit\u00e0 di aumentare la sua attivit\u00e0 di mecenate: tra le opere che finanzi\u00f2 vi fu la ristrutturazione del cimitero di Santa Maria Antica, che sarebbe dovuto divenire un elegante complesso gotico il cui fine doveva essere quello di glorificare la famiglia scaligera. Il progetto, affidato al cosiddetto \"maestro delle arche scaligere\", determin\u00f2 il rinnovamento del monumento funebre di Cangrande, che assunse cos\u00ec l'aspetto che ancora oggi lo caratterizza, la realizzazione della recinzione del cimitero, coronata da statue, e la realizzazione dell'arca per Mastino II stesso. Il maestro risolse in modo audace l'incarico che gli fu assegnato, fondendo nella sua opera elementi iconografici e formali sia locali che stranieri, derivati in particolare dalla Germania meridionale, e rinnovando la tradizionale locale delle tombe romaniche grazie all'utilizzo di sculture in rilievo, di figure a tutto tondo, di frontoni a ghimberga e pinnacoli.\nL'ultima delle arche monumentali ad essere edificata fu quella di Cansignorio: il suo governo, terminato con la sua morte nel 1375, fu caratterizzato da delitti e congiure, tuttavia anche lui volle lasciare in sua memoria un sepolcro monumentale, commissionato ad uno dei pi\u00f9 illustri scultori del tempo, Bonino da Campione, che inizi\u00f2 l'opera nel 1364, quando il signore veronese era ancora in vita. Cansignorio spese la considerevole cifra di diecimila fiorini, ottenendone in cambio l'arca con l'apparato decorativo pi\u00f9 complesso e sontuoso.\nIntorno alla fine del XVI secolo il monumento cominci\u00f2 a mostrare problemi relativi alla sua conservazione, tema che nel corso dei secoli successivi emerse pi\u00f9 volte e quindi periodicamente riproposto ai politici locali. Un primo intervento di restauro sull'arca di Mastino venne effettuato solamente nel 1786, mentre a partire dal 1838, con la spinta data della visita in citt\u00e0 dell'imperatore Ferdinando I, si decise di ampliare l'intervento coinvolgendo l'intero complesso monumentale.\nDescrizione.\nArca di Cangrande.\nIl sarcofago di Cangrande, posto sopra la porta laterale d'ingresso alla chiesa di Santa Maria Antica, \u00e8 sostenuto da cani recanti il suo vessillo; la statua posta sopra lo raffigura sdraiato e forse morto ma, nonostante questo, ancora con un sorriso. Il fronte anteriore del sarcofago presenta tre altorilievi raffiguranti una \"Piet\u00e0\" al centro, a sinistra una \"Vergine Annunciata\" e a destra un \"Angelo Annunciante\", questi ultimi due circondati da formelle in bassorilievo in cui sono raffigurate le storie del principe veronese.\nNella formella sulla fronte dell'arca, a destra, si possono osservare: \"Padova. Fanti padovani e scaligeri in uno dei tanti scontri che portarono alla vittoria di Cangrande\"; \"La citt\u00e0 di Padova con la basilica di Sant'Antonio, il salone e la torre del podest\u00e0, e le mura\"; \"Vicenza. Cangrande a cavallo in una delle battaglie svoltasi alle porte di Vicenza\"; e infine \"La citt\u00e0 di Vicenza con il palazzo e la torre di piazza, e le sue fortificazioni\".\nNella formella sulla fronte, a sinistra, si possono osservare: \"Belluno. Cangrande riceve le chiavi dai rappresentanti della citt\u00e0\"; \"La citt\u00e0 di Belluno con una delle torri del palazzo vescovile, il duomo e la torre del castello, la chiesa di San Lorenzo e di Santa Croce, oltre alle mura\"; \"Feltre. Cangrande si sporge per ricevere le chiavi dai rappresentanti della citt\u00e0\"; quindi \"La citt\u00e0 di Feltre con la rocca e l'altissimo mastio\".\nNella formella sul retro, a destra, sono raffigurati: \"Cangrande davanti all'imperatore Enrico VII\"; \"La raffigurazione della citt\u00e0 di Marostica\"; \"L'imperatore Enrico VII in trono che consegna a Cangrande e Alboino lo stendardo di Verona\"; e \"La citt\u00e0 di Verona con la cinta murata che all'interno l'Arena e la basilica di San Zeno, la cinta collinare che Cangrande fece costruire\".\nNella formella sul retro, a sinistra, vi sono invece raffigurati: \"Padova. I cittadini presentano a Cangrande lo stendardo della citt\u00e0\"; \"Veduta di Padova\"; \"Cangrande riceve l'omaggio della citt\u00e0 di Treviso dai nuovi sudditi che gli offrono le chiavi\"; e infine \"L'uscita del corpo di Cangrande dalle porte di Treviso, dopo la sua morte\".\nAlla base del sarcofago si trova un'iscrizione di Rinaldo da Villafranca: \nQuesta \u00e8 stata tradotta in versi da Torello Saraina nel 1542: \nSulla sommit\u00e0 della tomba \u00e8 presente la copia della statua equestre di Cangrande, il cui originale si trova lungo il percorso del museo di Castelvecchio, dove \u00e8 stata collocata su un peculiare piedistallo dal noto architetto veneto Carlo Scarpa: essa \u00e8 ritenuta la pi\u00f9 bella statua equestre del XIV secolo, opera attribuita a Giovanni di Rigino. Cangrande, raffigurato sorridente ed eretto sul cavallo, viene cos\u00ec descritto da John Ruskin in \"The Stones of Venice\":\nArca di Mastino II.\nIl monumento funebre a Mastino II \u00e8 a base quadrangolare e si caratterizza per la presenza di quattro pregevoli altorilievi con scene di storia sacra collocati nei timpani dell'edicola: \"La tentazione di Adamo ed Eva\", \"Il lavoro dei progenitori\", \"L'uccisione di Caino\" e infine \"Lo scherno fatto a No\u00e8\". Dunque tutti richiami al dramma dell'umanit\u00e0 in conseguenza del peccato.\nMastino \u00e8 raffigurato adagiato sul coperchio del sarcofago, sereno, nel sonno placido della morte, mentre pi\u00f9 in basso, sullo stesso sarcofago, viene raffigurato inginocchiato e supplicante di fronte alla Vergine Maria, invocante quanto scritto sulla stessa lapide: \"\u00abHIC TEGIT INSIGNUM TUMULUS MARCESCERE FLOREM / PROH DOLOR ESTINCTUM CRUDELI PRODICIONE / A SCALA CELSUM MASTINUM CUIUS IN ARCE / SPIRITUS ETHEREA POTIATUR PACE PERHENNI\u00bb\".\nSopra l'arca domina la figura di Mastino a cavallo, chiusa nell'armatura, che viene raccontata in questo modo dallo storico dell'arte Mellini: \nArca di Cansignorio.\nIl monumento funerario di Cansignorio venne realizzato su disegno di Bonino da Campione, come rivela un'iscrizione che gli attribuisce il merito: \"\u00abHoc opus sculpsit et fecit Boninus de Campolione mediolanensis diocesis\u00bb\". Esso \u00e8 a pianta esagonale, come lo \u00e8 anche il recinto che la protegge, e in ogni spigolo si trovano pilastri gotici che reggono edicole in cui trovano spazio sei santi guerrieri: Ludovico, Martino, Sigismondo, Valentino, Giorgio e Luigi re di Francia. Altre sei colonne reggono il piano di marmo rosso dove si trova il sarcofago del signore, circondato da coppie di putti. Qui corre un'iscrizione in latino attribuita allo stesso Cansignorio:\nQuesta \u00e8 traducibile come \u00abIo, Cansignorio, riposo in quest'arca splendente. Io che avrei potuto essere monarca di molte citt\u00e0 d'Italia. Io che di due popoli (il veronese e il vicentino) tenni comunque lo scettro, e quelli ressi con giustizia e con piet\u00e0. Il mio valore, aggiunto all'amore per la pace e non disgiunti alla mia fede, mi daranno fama per i secoli avvenire\u00bb.\nSul sarcofago \u00e8 scolpita \"L'incoronazione di Maria\" e \"Cansignorio presentato da San Giorgio alla Vergine\", oltre a varie storie tratte dai Vangeli: \"Ges\u00f9 e la Samaritana\"; \"Ges\u00f9 che resuscita Lazzaro\"; \"L'entrata in Gerusalemme\"; \"Ges\u00f9 tentato\"; \"Ges\u00f9 e un indemoniato\"; e infine \"La moltiplicazione dei pani e dei pesci\". Ulteriori sei colonne reggono il baldacchino che copre e protegge il sarcofago, caratterizzato da archi a sesto acuto polibolati, che sono a loro volta sormontati da sei timpani ove trovano spazio figure allegoriche rappresentanti le Virt\u00f9. Interposte tra i timpani si trovano delle piccole edicole che ospitano angeli che sorreggono degli scudi, su cui sono incisi i vessilli della famiglia Della Scala. La struttura si conclude con una copertura a piramide esagonale terminante in un plinto su cui sono scolpiti gli apostoli, plinto che regge a sua volta la statua equestre di Cansignorio."}
{"id": "481511", "revid": "21079", "url": "https://it.wikipedia.org/wiki?curid=481511", "title": "Iniettivo", "text": ""}
{"id": "481512", "revid": "212348", "url": "https://it.wikipedia.org/wiki?curid=481512", "title": "Omomorfismo di anelli", "text": "In algebra, un omomorfismo di anelli \u00e8 una funzione fra due anelli che conserva le due operazioni di addizione e moltiplicazione.\nDefinizione.\nSiano formula_1 e formula_2 due anelli. Una funzione formula_3 \u00e8 un \"omomorfismo di anelli\" se, per ogni formula_4,\nDi conseguenza, formula_7 \u00e8 un omomorfismo di anelli se e solo se \u00e8 un omomorfismo tra i gruppi formula_8 e formula_9 e tra i semigruppi formula_10 e formula_11.\nSe formula_7 \u00e8 una funzione biunivoca, allora la sua inversa formula_13 \u00e8 anch'essa un omomorfismo di anelli. In tal caso, formula_7 \u00e8 detto \"isomorfismo di anelli\".\nLa composizione di due omomorfismi di anelli \u00e8 un omomorfismo di anelli. La classe di tutti gli anelli con i loro omomorfismi forma quindi una categoria.\nOmomorfismi unitari.\nSe i due anelli sono unitari, e l'immagine dell'unit\u00e0 di formula_15 \u00e8 l'unit\u00e0 di formula_16, allora l'omomorfismo \u00e8 detto \"unitario\". Spesso, in contesti in cui tutti gli anelli considerati sono unitari (come ad esempio nella gran parte dell'algebra commutativa) vengono considerati solo gli omomorfismi unitari.\nIn questo caso, formula_7 induce una mappa tra gli elementi invertibili di formula_15 e gli elementi invertibili di formula_16, che risulta essere un omomorfismo di gruppi.\nEsempi.\nEsempi banali di omomorfismi sono l'identit\u00e0 formula_20, l'inclusione di anelli formula_21 (dove formula_16 \u00e8 un sottoanello di formula_15) e l\"'omomorfismo nullo\" che manda ogni elemento di formula_15 nello zero di formula_16. Mentre l'identit\u00e0 \u00e8 sempre un omomorfismo unitario e l'omomorfismo nullo non lo \u00e8 mai, un'inclusione pu\u00f2 non essere unitaria anche se entrambi gli anelli possiedono unit\u00e0: ad esempio, se formula_15 \u00e8 un anello, formula_27 il prodotto diretto di formula_15 con s\u00e9 stesso (ovvero il prodotto cartesiano dotato delle operazioni termine a termine) allora l'inclusione formula_7 tale che formula_30 \u00e8 un omomorfismo, ma non \u00e8 un omomorfismo unitario.\nUn altro esempio di omomorfismo \u00e8 la funzione formula_31, definita come formula_32 (dove formula_33 \u00e8 l'anello delle classi di resto modulo formula_34). Viceversa, l'unico omomorfismo da formula_33 a formula_36 \u00e8 l'omomorfismo nullo.\nDato un anello commutativo formula_15, e un elemento formula_38, la funzione che associa ad ogni polinomio formula_39 di formula_40 la sua valutazione formula_41 \u00e8 un omomorfismo da formula_40 ad formula_15, detto \"omomorfismo di valutazione\". Esso \u00e8 usato, ad esempio, nella teoria di Galois e nello studio dei polinomi a valori interi."}
{"id": "481515", "revid": "1708406", "url": "https://it.wikipedia.org/wiki?curid=481515", "title": "Caratteristica (algebra)", "text": "In matematica, la caratteristica di un anello \u00e8 definita come il pi\u00f9 piccolo numero naturale formula_1 diverso da zero tale che l'elemento\n\u00e8 uguale a zero. Se questo minimo non esiste, cio\u00e8 se formula_3 \u00e8 sempre diverso da zero, la caratteristica \u00e8 formula_4 per definizione. \nMolti risultati importanti dell'algebra lineare o della geometria algebrica richiedono che l'anello o il campo usato nella teoria abbia caratteristica zero. La presenza di una caratteristica diversa da zero pu\u00f2 portare a fenomeni che si scontrano con l'intuizione geometrica. Altri risultati richiedono che l'anello o il campo non abbia caratteristica formula_5.\nPropriet\u00e0.\nCaratteristica di un elemento.\nPi\u00f9 generalmente, la caratteristica di un elemento formula_6 \u00e8 il pi\u00f9 piccolo formula_7 tale che\nsia uguale a zero. Secondo questa definizione, si pu\u00f2 definire la caratteristica dell'anello come il minimo comune multiplo delle caratteristiche dei suoi elementi.\nSe l'anello \u00e8 un dominio di integrit\u00e0, ogni elemento diverso da zero ha la stessa caratteristica.\nNumero primo.\nNei domini di integrit\u00e0, la caratteristica \u00e8 formula_4 oppure un numero primo: l'unica eccezione \u00e8 l'anello banale (fatto di un elemento solo formula_10) che \u00e8 l'unico dominio con caratteristica formula_11.\nAnello finito.\nUn anello con un numero finito di elementi ha sempre caratteristica diversa da zero.\nSottoanelli, morfismi.\nSe formula_12 \u00e8 un sottoanello di formula_13, ha la stessa caratteristica di formula_13.\nPi\u00f9 in generale, se formula_12 e formula_13 sono anelli e formula_17 \u00e8 un omomorfismo di anelli, allora la caratteristica di formula_13 divide quella di formula_12.\nEndomorfismo di Frobenius.\nSe la caratteristica di un anello formula_12 \u00e8 un numero primo formula_21, allora\nper tutti gli elementi formula_23 in formula_12. La mappa \n\u00e8 quindi un endomorfismo di anelli, chiamato endomorfismo di Frobenius. Questo \u00e8 iniettivo se formula_12 \u00e8 un dominio d'integrit\u00e0.\nEsempi.\nCampi razionali, reali, complessi.\nI campi formula_27, formula_28 e formula_29 dei numeri razionali, reali e numeri complessi hanno caratteristica zero.\nAnelli finiti.\nUn anello con un numero finito di elementi ha caratteristica diversa da zero. Ad esempio, l'anello formula_30 delle classi di resto modulo formula_1, ha caratteristica formula_1.\nNumeri p-adici.\nI numeri p-adici formano un campo di caratteristica zero, bench\u00e9 la loro costruzione usi una famiglia di anelli di caratteristica formula_33 con formula_7 tendente a infinito.\nCaratteristica di un campo.\nCome detto sopra, la caratteristica di un campo formula_35 \u00e8 zero o un numero primo. Il campo minimale fra tutti quelli che contengono l'unit\u00e0 formula_11 \u00e8 un sottocampo di formula_35 che dipende dalla caratteristica: se questa \u00e8 zero, \u00e8 isomorfo al campo formula_27 dei numeri razionali. Se \u00e8 formula_21, \u00e8 isomorfo ad un campo finito.\nEsistono campi infiniti di caratteristica formula_21, ad esempio la chiusura algebrica di formula_41."}
{"id": "481517", "revid": "767487", "url": "https://it.wikipedia.org/wiki?curid=481517", "title": "David Vincent", "text": "Nel 1989 collabor\u00f2 con i Terrorizer, gruppo Grind/Death metal, formato dal cantante Oscar Garcia, dal chitarrista Jesse Pintado dei Napalm Death e Pete Sandoval, suo futuro compagno di lavoro nei Morbid Angel.\nTerminata la collaborazione con i Terrorizer, Vincent e Sandoval entrano nei Morbid Angel, gruppo capitanato dal chitarrista Trey Azagthoth, rimasto solo dopo aver licenziato il batterista e cantante Mike Browning e il batterista Sterling Von Scarborough, e verr\u00e0 reclutato anche Richard Brunelle come secondo chitarrista. Vincent assunse il ruolo di cantante, oltre a quello di bassista e cos\u00ec si d\u00e0 il via alla pubblicazione di \"Altars of Madness\" (1989), il primo disco del gruppo Death metal.\nCon i Morbid Angel, Vincent rimarr\u00e0 fino alla pubblicazione di \"Domination\" (1995) per poi unirsi ai Genitorturers, band Industrial metal di sua moglie Gen; vi far\u00e0 ritorno nel 2004.\nNel 2007 ha collaborato con Max Cavalera per la produzione dell'ultimo album dei Soulfly \"Conquer\", uscito il 18 luglio 2008.\nLa pubblicazione della nuova opera dei Morbid Angel \u00e8 prevista per inizio 2010.\nDavid Vincent risiede a Tampa, in Florida.\nnel 2015 lascia di nuovo i Morbid Angel.\nNel 2016 fonda gli I Am Morbid, con Tim Yeung, anche lui ex Morbid Angel con cui sar\u00e0 in tour nel 2017.\nNel 2017 sostituisce Lemmy Kilmister negli HeadCat"}
{"id": "481522", "revid": "643494", "url": "https://it.wikipedia.org/wiki?curid=481522", "title": "Universit\u00e0 Duke", "text": "L'Universit\u00e0 Duke (\"Duke University\") \u00e8 una delle universit\u00e0 pi\u00f9 famose e pi\u00f9 prestigiose degli Stati Uniti. Fondata nel 1838 durante la presidenza di Martin Van Buren, \u00e8 situata a Durham, nella Carolina del Nord. Il nome venne cambiato nel 1924 in onore di James Buchanan Duke a seguito di un lascito della famiglia di industriali del tabacco Duke. Tra le scuole che costituiscono l'universit\u00e0, vi sono il Trinity College, la Edmund T. Pratt School of Engineering, il Terry Sanford Institute of Public Policy, la Fuqua School of Business, la Duke Medical School, la Duke Law School, e la Duke Divinity School.\nStoria recente.\nLa crescita dell'universit\u00e0 e l'entit\u00e0 dei fondi destinati alla ricerca hanno contribuito a confermare la reputazione in ambito accademico dell'universit\u00e0 Duke.\nNel 1998 il rettore Nan Keohane ha iniziato una campagna quinquennale di raccolta fondi \"Campaign for Duke\". Edmund T. Pratt, Jr. ('47) ha donato alla Pratt School of Engineering $35 milioni nel 1999. La campagna \u00e8 terminata nel 2003 raccogliendo $2.36 miliardi, che la rendono la quinta maggiore campagna di raccolta fondi nella storia dell'educazione superiore americana. Tre studenti sono stati nominati Rhodes Scholars sia nel 2002 che nel 2006, un numero superato solo da Harvard nel 2002 e dalla United States Military Academy nel 2006. In tutto, Duke ha generato 43 Rhodes Scholars, inclusi 22 nel lasso di tempo compreso tra il 1990 e il 2011.\nDati del 2010 mostrano che gli investimenti in ricerca annuali hanno superato i $983 milioni."}
{"id": "481524", "revid": "108115081", "url": "https://it.wikipedia.org/wiki?curid=481524", "title": "Patera", "text": ""}
{"id": "481527", "revid": "287204", "url": "https://it.wikipedia.org/wiki?curid=481527", "title": "Oscar Tabarez", "text": ""}
{"id": "481532", "revid": "1784425", "url": "https://it.wikipedia.org/wiki?curid=481532", "title": "Lauri Kristian Relander", "text": "\u00c8 stato il secondo presidente della Repubblica finlandese, dal 1\u00ba marzo 1925 al 1\u00ba marzo 1931.\nCarriera.\nEra il figlio di Evald Kristian Relander e Gertrud Maria Olsoni.\nAgronomo rinomato, come suo padre, dal 1909 divenne uno dei maggiori esponenti dell'ala destra della Lega Agraria (Maalaisliitto, ML), entrando nella Dieta lo stesso anno. Governatore della provincia di Viipuri (Vyborg), venne sempre lasciato in disparte dal presidente Kaarlo Juho St\u00e5hlberg, che non gli affid\u00f2 mai un governo n\u00e9 un ministero.\nEletto alla presidenza della Repubblica, non segu\u00ec mai veramente una linea politica prestabilita, preferendo risolvere singolarmente i problemi che gli si presentavano. Favor\u00ec l'ultranazionalismo nato a Lapua (Lappismo) col Movimento Patriottico Popolare (Is\u00e4nmaallinen Kansanliik, IKL) e sollecit\u00f2 il governo guidato da Pehr Evind Svinhufvud affinch\u00e9 prendesse iniziative contro i comunisti che, messi fuorilegge nel 1923, si erano riorganizzati nel Partito degli Operai e dei Piccoli Proprietari (1930). Ostile all'Unione Sovietica, mantenne la Finlandia nel suo stato di isolamento, pur compiendo numerose visite ufficiali nei Paesi Baltici e in Scandinavia. La sua condotta incontr\u00f2 la disapprovazione di tutti i partiti e spinse la Lega Agraria a preferirgli Ky\u00f6sti Kallio come candidato presidenziale nel 1931, ma Relander riusc\u00ec a provocarne la sconfitta, portando all'elezione del conservatore Svinhufvud.\nScaduto il suo mandato, Relander si ritir\u00f2 dalla vita politica, lavorando come amministratore generale della compagnia assicurativa \"Suomen maalaisten paloapuyhdistys\"."}
{"id": "481546", "revid": "35813", "url": "https://it.wikipedia.org/wiki?curid=481546", "title": "Rolando Bandinelli", "text": ""}
{"id": "481550", "revid": "35813", "url": "https://it.wikipedia.org/wiki?curid=481550", "title": "Ubaldo Allucignoli", "text": ""}
{"id": "481554", "revid": "117641540", "url": "https://it.wikipedia.org/wiki?curid=481554", "title": "Deutsche B\u00f6rse", "text": "Il Gruppo Deutsche B\u00f6rse \u00e8 una societ\u00e0 che gestisce lo scambio di azioni e altri titoli. Come societ\u00e0 di assistenza per i servizi di transazione, d\u00e0 alle compagnie e agli investitori accesso ai mercati globali.\nStoria.\nNel 2001 e nel 2004 Deutsche B\u00f6rse \u00e8 stata in negoziato per l'acquisizione del London Stock Exchange, ma l'operazione non \u00e8 mai riuscita. Nel 2006 la societ\u00e0 \u00e8 entrata in competizione con il NYSE per l'aggregazione con Euronext; quest'ultimo si \u00e8 per\u00f2 integrato con il NYSE.\nLa societ\u00e0 ha pi\u00f9 di 3200 impiegati tra Europa, Stati Uniti e Asia, con presenze in Germania, Lussemburgo, Svizzera e Spagna e rappresentanze a Londra, Parigi, Chicago, New York, Hong Kong e Dubai. Anche la FWB Frankfurter Wertpapierb\u00f6rse (Borsa di Francoforte), uno dei maggiori mercati azionari del mondo e il pi\u00f9 grande degli otto tedeschi, \u00e8 gestita da Deutsche B\u00f6rse AG.\nDeutsche B\u00f6rse controlla tra l'altro il mercato di strumenti derivati Eurex (in joint venture con la SWX, la Borsa svizzera), e la societ\u00e0 Clearstream, che si occupa del deposito accentrato e della liquidazione degli strumenti finanziari negoziati sul mercato tedesco e, pi\u00f9 in generale, europeo."}
{"id": "481558", "revid": "21079", "url": "https://it.wikipedia.org/wiki?curid=481558", "title": "Sottocampo", "text": ""}
{"id": "481561", "revid": "3520153", "url": "https://it.wikipedia.org/wiki?curid=481561", "title": "Hendrik Antoon Lorentz", "text": ""}
{"id": "481562", "revid": "35813", "url": "https://it.wikipedia.org/wiki?curid=481562", "title": "Nicholas Breakspear", "text": ""}
{"id": "481563", "revid": "767487", "url": "https://it.wikipedia.org/wiki?curid=481563", "title": "Tony Choy", "text": "Biografia.\nI gruppi pi\u00f9 famosi in cui ha militato sono Cynic, Atheist e Pestilence.\nChoy ha cantato e ha suonato il basso in un gruppo pop latino chiamato Area 305 dal 2002 e nel 2004 e ha ricevuto un Grammy come bassista latino dell'anno.\nVive a Miami, Florida, ha fondato una casa discografica chiamata \"Achoymusic\" ed \u00e8 \"endorser\" della azienda californiana Zon Guitars, marca specializzata nella produzione di chitarre e bassi.\nTony tuttora suona anche con i C-187, realizzando il primo album nel 2007 con la Mascot Records. I membri sono Patrick Mameli, Sean Reinert e Tony Jelencovich."}
{"id": "481564", "revid": "1784425", "url": "https://it.wikipedia.org/wiki?curid=481564", "title": "Pehr Evind Svinhufvud", "text": " Fu Reggente di Finlandia dal 1917 al 1918, capo del governo finlandese dal 1930 al 1931 e presidente della Repubblica finlandese dal 1931 al 1937.\nBiografia.\nDi origine aristocratica, era il figlio Pehr Gustaf Svinhufvud af Qvalstad, capitano di marina, morto annegato in Grecia nel 1863, quando Pehr aveva due anni, e di Olga von Becker.\nVisse la sua infanzia nella casa del nonno Pehr Gustaf Svinhufvud af Qvalstad, a Rapola, dove la famiglia viveva da cinque generazioni.\nMagistrato, rifiut\u00f2 i piani zaristi di russificazione della Finlandia con l'eliminazione di ogni forma di autonomia, e ader\u00ec al movimento dei Giovani Finlandesi, che rifiutava ogni compromesso col governo imperiale, diventando uno dei leader del nazionalismo finnico. Presidente della Dieta finlandese (1907-1913), attacc\u00f2 in ogni discorso d'apertura i metodi polizieschi del governo, provocando regolarmente lo scioglimento anticipato della Dieta. Quando la Finlandia fu completamente annessa alla Russia (1914), fu deportato in Siberia, ma mantenne i contatti coi nazionalisti finlandesi.\nTornato in patria dopo l'abdicazione dello zar (1917), fu eletto capo del Governo provvisorio che proclam\u00f2 l'indipendenza dopo l'ascesa dei comunisti in Russia (15 novembre 1917), ottenendo il riconoscimento da parte di Mosca (4 gennaio 1918). Affid\u00f2 al generale Carl Gustaf Emil Mannerheim il compito di organizzare un esercito nazionale, ma fu solo con l'aiuto militare tedesco che pot\u00e9 concludere la guerra civile scatenata dai comunisti appoggiati dalla Russia (gennaio-maggio 1918), in seguito alla quale assunse posizioni nettamente anticomuniste. Per legare ulteriormente la Germania alla Finlandia, conferm\u00f2 la forma monarchica dello Stato, di cui divenne reggente, nonostante la caduta degli zar, per far eleggere come sovrano al loro posto un principe tedesco; tuttavia la Germania perse la prima guerra mondiale, e il sovrano designato, il principe Federico Carlo d'Assia-Kassel, rifiut\u00f2 la corona offertagli. Dopo il fallimento della sua politica Svinhufvud si dimise, designando come proprio successore il generale Mannerheim, e si ritir\u00f2 a vita privata, aderendo al Partito di Coalizione Nazionale (Kokoomus).\nNominato presidente del Consiglio di Stato (1930-1931), si dichiar\u00f2 deciso a debellare il comunismo nel rispetto della legalit\u00e0, e, con l'appoggio del presidente della Repubblica Lauri Kristian Relander, sciolse il Partito degli Operai e dei Piccoli Proprietari e anche il Parlamento, che si opponeva a tale iniziativa.\nEletto presidente della Repubblica dai conservatori e dai moderati, dovette stroncare una sollevazione ultranazionalista a M\u00e4nts\u00e4l\u00e4 (febbraio-marzo 1932). Avvi\u00f2 la politica di cooperazione nordica, specialmente con la Svezia e l'Estonia, e firm\u00f2 un patto di non aggressione con l'Unione Sovietica (1932). Strenuo avversario del comunismo sovietico, durante la Guerra d'inverno (1939-1940) chiese invano aiuto militare all'Asse."}
{"id": "481565", "revid": "228587", "url": "https://it.wikipedia.org/wiki?curid=481565", "title": "Make Poverty History", "text": "Make Poverty History (abbreviato in MPH, dall'inglese, \"fai che la povert\u00e0 diventi storia\") fu lo slogan principale di una vasta serie di iniziative portate avanti fra il 2005 e il 2006, in tutto il mondo, da una coalizione internazionale di ONG, gruppi religiosi, sindacati, aziende e celebrit\u00e0. La campagna nell'insieme faceva capo all'associazione internazionale Global Call to Action against Poverty (GCAP), e si proponeva di convincere i governi di tutto il mondo a intraprendere azioni immediate per sconfiggere la povert\u00e0 assoluta nel mondo. Fra le iniziative pi\u00f9 note che si svolsero all'interno di questa vastissima campagna si pu\u00f2 citare il Live 8. Gli aderenti al movimento erano identificati da un braccialetto bianco di cotone o silicone (ne fu realizzata anche una versione virtuale da usare nei siti web) con la scritta MAKEPOVERTYHISTORY; il grassetto evidenzia \"make history\", \"fate la storia\".\nMPH si proponeva di ottenere tre risultati:\nIn effetti, nessuna di queste richieste era nuova; quello che invece non aveva precedenti erano le proporzioni della campagna.\nAlcune nazioni partecipanti.\nRegno Unito.\nAlla campagna \"Make Poverty History\" (MPH) nel Regno Unito e in Irlanda parteciparono nel 2005 societ\u00e0 benefiche, gruppi religiosi, sindacati e celebrit\u00e0. MPH ricevette un lancio in grande stile il Primo dell'Anno del 2005, in una edizione speciale della trasmissione televisiva \"The Vicar of Dibley\". Il comitato organizzativo acquist\u00f2 spazi pubblicitari televisivi nell'arco di interi mesi e numerose manifestazioni. L'attivit\u00e0 di MPH fu finalizzata a ottenere la massima risonanza nel periodo intorno al 6 luglio 2005, giorno in cui si sarebbe tenuto a Gleneagles, in Scozia, il trentunesimo incontro dei G8. Nello stesso anno, tra l'altro, al Regno Unito sarebbe andata anche la presidenza dell'Unione europea.\nL'organizzazione si sciolse il 31 gennaio 2006. La maggioranza dei partecipanti sostennero che lo scioglimento era naturale e necessario, perch\u00e9 l'obiettivo principale di MPH era quello di fare pressioni sul governo inglese nel periodo in cui il Regno Unito aveva la presidenza sia dell'Unione Europea che del G8. Tuttavia, alcuni membri (per esempio l'attivista Alex Callinicos) sostennero che lo scioglimento dell'MPH era \"una decisione vergognosa\".\nStati Uniti.\nIl ramo statunitense di MPH fu chiamato ONE, e fu lanciato da una serie di spot televisivi nell'aprile del 2005, in cui celebri testimonial invitavano la popolazione a unirsi alla campagna e supportarla. Comparvero negli spot 33 personaggi famosi, inclusi i leader religiosi Pat Robertson e Frank Griswold, i cantanti Bono Vox, P. Diddy, Mos Def e Jewel, e gli attori Brad Pitt, Susan Sarandon, Al Pacino e Antonio Banderas. Il gran finale fu lasciato a Tom Hanks: \"We're not asking for your money. We're asking for your voice\" (\"non chiediamo i tuoi soldi: chiediamo la tua voce\").\nGli obiettivi della campagna ONE erano quelli di eliminare la povert\u00e0 estrema, la fame e l'AIDS. In termini pi\u00f9 specifici, il movimento intendeva convincere il presidente George W. Bush a dedicare almeno lo 0.3% del budget nazionale agli aiuti umanitari, aumentando questa cifra gradualmente verso l'obiettivo (fissato dalle Nazioni Unite) dello 0.7% del PIL.\nFra gli sponsor della campagna ONE ci furono organizzazioni come Bread for the World, CARE, DATA, International Medical Corps, International Rescue Committee, Mercy Corps, Oxfam, Plan USA, Save the Children, World Concern e World Vision. Le societ\u00e0 commerciali coinvolte furono principalmente la NBA ed MTV.\nCanada.\nIl movimento MPH canadese (noto anche col nome francese di \"Abolissons la pauvret\u00e9\" o, in Quebec, come \"Un monde sans pauvret\u00e9\") fu lanciato nel febbraio del 2005. Fu coordinato da Gerry Barr, presidente e direttore generale del Canadian Council for International Co-operation. Aderirono alla campagna organizzazioni di beneficenza, sindacati, associazioni religiose e personaggi illustri della cultura e dello sport (tra gli altri gli attori Mary Walsh, Roy Dupuis e Pascale Montpetit, il musicista Tom Cochrane, la campionessa olimpionica Anna van der Kamp, e l'inviato speciale delle Nazioni Unite Stephen Lewis. Agli obiettivi comuni di MPH, il movimento canadese aggiunse quello dell'eliminazione della povert\u00e0 infantile in Canada.\nNorvegia.\nLa campagna norvegese fu lanciata da Kirkens N\u00f8dhjelp il 9 giugno. Fra le celebrit\u00e0 che decisero di indossare il braccialetto bianco ci sono Haakon Magnus, Principe ed erede al trono, e Kjell Magne Bondevik."}
{"id": "481572", "revid": "35813", "url": "https://it.wikipedia.org/wiki?curid=481572", "title": "Corrado della Suburra", "text": ""}
{"id": "481574", "revid": "838137", "url": "https://it.wikipedia.org/wiki?curid=481574", "title": "Liberali e Democratici Fiamminghi Aperti", "text": "I Liberali e Democratici Fiamminghi Aperti (\"Open Vlaamse Liberalen en Democraten\", Open VLD) sono un partito politico belga operativo nella comunit\u00e0 fiamminga costituitosi nel 1992 dalla trasformazione del Partito per la Libert\u00e0 e il Progresso (\"Partij voor Vrijheid en Vooruitgang\"), nato nel 1972 dalla dissoluzione dell'omonimo partito unitario; inizialmente designato come Liberali e Democratici Fiamminghi (\"Vlaamse Liberalen en Democraten\"), \u00e8 stato ridenominato nel 2007.\nAlle elezioni del 1995, i VLD ottennero il 13,1% dei voti alla Camera ed il 21,2 al Senato, eleggendo 21 deputati e 6 senatori. Nelle elezioni successive il partito ha incrementato i propri consensi: Camera 14,3% (1999) - 15,4% (2003); Senato 24,6% (1999) - 24,7% (2003).\nI VLD sono stati al governo dal 1999 e dal 2003 ed hanno formato un governo con socialisti (SP.a e PS), socio-liberali (SPIRIT) e liberali centristi (MR). Nelle Fiandre i VLD sono al governo con SP.a, Spirit e democratici cristiani (CD&amp;V). Alle elezioni europee del 2004 i VLD si allearono con il partito Vivant, socio-liberale. I VLD, nonostante l'alleanza, ottennero lo stesso risultato delle elezioni precedenti, il 21,9% dei voti, ed elessero 3 deputati europei.\nAlle elezioni politiche del 2007 il VLD si \u00e8 presentato come Open-VLD. il cambio di nome, per\u00f2, non ha contenuto l'emorragia di consensi. I liberali fiamminghi, infatti, sono passati dal 15,4% all'11,8%, calando da 25 a 18 seggi, perdendo il primato in Parlamento e divenendo il quinto partito per numero di deputati.\nIdeologia.\nI VLD nasce, sotto la spinta del fondatore, Guy Verhofstadt, come un partito liberista di stampo thatcheriano. Col passare del tempo, il partito ha per\u00f2 moderato molte sue posizioni, ponendo maggiore attenzione alle politiche sociali e solidaristiche. Tra il 2000 ed il 2004, il partito, proprio durante il governo guidato da Verhofstadt, \u00e8 stato accusato dai liberisti pi\u00f9 tradizionali di aver abbandonato le sue politiche originarie a causa dell'alleanza con i socialisti francofoni. Jean-Marie Dedecker lo lascia nel 2007 per fondare la lista Dedecker.\nI VLD sono membri dell'Internazionale liberale e dell'ALDE."}
{"id": "481578", "revid": "324090", "url": "https://it.wikipedia.org/wiki?curid=481578", "title": "Elektra Records", "text": "Elektra Records \u00e8 una etichetta discografica statunitense, sussidiaria dell'Atlantic Music Group, che a sua volta \u00e8 controllato dalla major Warner Music Group.\nStoria.\nL'Elektra \u00e8 stata fondata nel 1950 da Jac Holzman e Paul Rickholt, con un investimento di 300$ da parte di entrambi. Il nome proviene dall'eroina della mitologia greca Elettra, modificato con una K da Jac che ha spiegato: \"Le ho donato la K che mancava a me\".\nIl primo LP dell'etichetta \u00e8 arrivato nel marzo 1950: era una collezione di canzoni di musica classica che non ha venduto molto. Fino agli anni sessanta si \u00e8 concentrata sulla musica folk, poi ha cominciato ad aprirsi nella scena pop-rock, guadagnando molta credibilit\u00e0 grazie alle firme di gruppi come i Doors.\nNel 1970 l'Elektra \u00e8 stata acquistata dalla Kinney National Company per 10 milioni di dollari; due anni dopo si \u00e8 fusa con la Asylum Records formando la Elektra/Asylum, nata sotto la cupola della Warner Communications, con David Geffen nuovo presidente, il quale per\u00f2 ha lasciato nel 1975 per problemi di salute.\nNel 1989 il nome viene cambiato ufficialmente in Elektra Entertainment e ancora nel 1994 in Elektra Entertainment Group. Col passare degli anni, specie verso la fine del secolo, l'etichetta ha cominciato a perdere colpi e a non entrare pi\u00f9 molto nelle \"chart\", nonostante avesse sotto contratto molti nomi notevoli; era opinione comune che l'Elektra non fosse abbastanza abile nel promuovere le sue uscite, tanto da farle guadagnare il nomignolo dispregiativo \"Neglectra\".\nNel 2004, a seguito della vendita del Warner Music Group, i nuovi proprietari hanno deciso di fondere Elektra e Atlantic Records, con una preponderanza per quest'ultima, che era l'etichetta pi\u00f9 redditizia. La nuova compagnia ha preso il nome di Atlantic Music Group, con l'Elektra che si presentava come una sua sussidiaria.\nIn Italia fu distribuita nella prima met\u00e0 degli anni '70 da Dischi Ricordi, come le altre etichette Kinney/WEA, fino alla creazione nel 1975 della WEA Italiana."}
{"id": "481580", "revid": "617444", "url": "https://it.wikipedia.org/wiki?curid=481580", "title": "Le Strade Nuove e il sistema dei palazzi dei Rolli di Genova", "text": "Le Strade Nuove e il sistema dei palazzi dei Rolli \u00e8 un sito incluso nel Patrimonio dell'umanit\u00e0 UNESCO situato nel centro storico di Genova (Liguria, Italia).\nLe \"Strade Nuove\" (Via Giuseppe Garibaldi, gi\u00e0 Strada Nuova o Via Aurea, Via Cairoli, gi\u00e0 Strada Nuovissima, via Bensa e via Balbi) sono un gruppo di strade costruite dall'aristocrazia genovese tra la seconda met\u00e0 del Cinquecento e la prima met\u00e0 del Seicento, quando la Repubblica di Genova era all'apice del suo potere marittimo e finanziario.\nI \"palazzi dei Rolli\" sono un gruppo di palazzi nobiliari che, al tempo dell'antica Repubblica, erano obbligati, sulla base di un sorteggio pubblico dalle liste degli alloggiamenti pubblici (dette \"rolli\"), ad ospitare le alte personalit\u00e0 che si trovavano a Genova in visita di Stato. Essi comprendono una serie di edifici tardo-rinascimentali e barocchi che hanno, di norma, tre o quattro piani \"con spettacolari scaloni aperti, cortili e loggiati che si affacciano su giardini\". Molti degli interni, nonostante il trascorrere dei secoli e i pesanti danni dovuti ai bombardamenti della seconda guerra mondiale, presentano le decorazioni originali dei maggiori autori del manierismo e del barocco genovese. In epoche successive, le medesime abitazioni hanno ospitato viaggiatori illustri che includevano il capoluogo ligure nel loro Grand Tour.\nSito patrimonio dell'umanit\u00e0 UNESCO.\nIl 13 luglio 2006, la speciale commissione UNESCO riunita a Vilnius (Lituania) inser\u00ec fra i siti Patrimonio dell'umanit\u00e0 con il numero 1211 le Strade Nuove insieme a quarantadue dei centosessantatr\u00e9 palazzi iscritti almeno in una delle cinque liste ufficiali della Repubblica di Genova (Rolli del 1576, 1588, 1599, 1614 e 1644).\nI criteri adottati per la selezione furono:\nIl 20 gennaio 2007 fu posta dall'UNESCO a met\u00e0 di via Garibaldi una targa con la motivazione:\nStoria.\nI rolli, termine che nell'italiano moderno corrisponde a \"ruoli\", cio\u00e8 \"elenchi\", vennero costituiti a partire dal 1576, su disposizione del Senato della Repubblica aristocratica rifondata dal principe e ammiraglio Andrea Doria, che attraverso la sua riforma costituzionale aveva instaurato il dominio oligarchico e il conseguente inserimento della sovranit\u00e0 genovese nell'orbita della Spagna.\nLa minuziosit\u00e0 con cui i rolli furono ideati e compilati, solo pochi decenni dopo la grande ristrutturazione urbanistica decisa da Doria (che riguard\u00f2 in particolare fra il 1536 e il 1553 i forti di Genova del XIV secolo), costituisce ancora oggi una precisa e documentata testimonianza di quella che fu la Genova del \"Secolo d'oro\". Quella che era una citt\u00e0 di armatori, mercanti e banchieri in grado di dare alla Repubblica marinara un ruolo di assoluta predominanza politico-commerciale sull'intero mar Mediterraneo era anche un importante crocevia di principi e sovrani, diplomatici e autorit\u00e0 ecclesiastiche.\nTuttora conservati nell'Archivio di Stato di Genova, nei rolli degli \"alloggiamenti pubblici\" gli edifici erano catalogati in base al loro prestigio: il primo venne redatto nel 1576 ed elencava 52 edifici, i successivi vennero redatti negli anni 1588, 1599, 1614 e 1664. In ogni rollo gli edifici erano suddivisi in tre o pi\u00f9 categorie a seconda delle dimensioni e capienza ad ospitare personalit\u00e0 in visita, alle categorie corrispondevano dei bussoli dai quali venivano estratti gli edifici destinati ad ospitare le personalit\u00e0 in visita.\nDi seguito la rappresentazione tabella dei bussoli e della loro composizione nel tempo.\nSolo tre erano i palazzi che potevano ospitare alti dignitari o comunque le pi\u00f9 alte cariche ed erano le abitazioni di Gio Batta D'Oria, sulla salita Santa Caterina, il Palazzo Doria-Tursi di Nicol\u00f2 Grimaldi, il Palazzo Lercari-Parodi di Franco Lercari, sulla Strada Nuova (attuale via Garibaldi). Nelle disposizioni dei rolli si precisava che tali abitazioni erano riservate a \u00abPapa, Imperatore re e legato Cardinali o altro Principe\u00bb.\nScrive quasi trecento anni dopo lo scrittore francese Stendhal (1783-1842), quando l'uso dei rolli era ormai caduto in disuso:\nSe il celebre scrittore non nasconde la sua stizza per la mancanza di ospitalit\u00e0 da parte di certo patriziato genovese, \u00e8 altres\u00ec da notare come la consapevolezza di disporre di un patrimonio d'arte e urbanistico di assoluto valore fosse tale da indurre gli abitanti pi\u00f9 potenti ed influenti della Genova di allora a organizzare un vero e proprio censimento dello \"status\" abitativo, non solo e non tanto per definirne inequivocabilmente i limiti di propriet\u00e0, ma anche per meglio organizzarne un adeguato utilizzo.\nI palazzi dei rolli inclusi nel sito patrimonio dell'umanit\u00e0 UNESCO.\nI palazzi compresi nell'elenco del patrimonio dell'Umanit\u00e0 dell'UNESCO sono quarantadue e sono individuati sulla base della loro rilevanza e conservazione, di seguito l'elenco con la numerazione riportata sui documenti UNESCO e l'indicazione del rollo e bussolo nel quale erano elencati:\nGli altri palazzi dei Rolli non inclusi nel sito patrimonio dell'umanit\u00e0 UNESCO.\nQuesti sono i Palazzi dei Rolli che ancora conservano la loro struttura originaria ma che non sono stati inseriti nel Sito Patrimonio dell'Umanit\u00e0 dell'UNESCO:\nI Rolli Days.\nIn seguito all'iscrizione del sistema dei Rolli al patrimonio UNESCO, \u00e8 stata istituita dal 2009 la manifestazione dei \"Rolli Days\", apposite giornate in cui i palazzi, sia pubblici sia privati, sono aperti al pubblico e resi visitabili. Vengono realizzati appositi percorsi guidati in citt\u00e0 e studenti, dottorandi e ricercatori dell'Universit\u00e0 degli Studi di Genova illustrano i singoli palazzi ai visitatori. Si svolgono annualmente in due fine settimana, ad aprile e ottobre. Nel 2016, per festeggiare il decennale del riconoscimento dei Rolli da parte dell'UNESCO, le edizioni sono state tre (aprile, maggio e ottobre).\nLa manifestazione ha riscosso grande successo fin dalle prime edizioni ed il numero di visitatori \u00e8 aumentato nel corso degli anni, arrivando a superare le 150.000 presenze nelle edizioni 2015. Anche il numero di palazzi visitabili \u00e8 in continua crescita, con il coinvolgimento di un numero sempre maggiore di proprietari ed associazioni. Nelle ultime edizioni inoltre l'apertura straordinaria ha coinvolto anche palazzi esterni al sistema dei Rolli, chiese e ville nobiliari, anche in periferia."}
{"id": "481582", "revid": "135224", "url": "https://it.wikipedia.org/wiki?curid=481582", "title": "Royal Bank of Scotland", "text": "The Royal Bank of Scotland Group PLC (\"Gruppo Regia\" \"Banca di Scozia SpA\") \u00e8 una delle tre banche di compensazione e una delle pi\u00f9 antiche del Regno Unito, fondata ad Edimburgo nel 1727 per mandato reale e da non confondere con la Bank of Scotland.\nOggi \u00e8 la maggiore banca in Scozia, la terza del Regno Unito con una capitalizzazione di 50 miliardi di dollari. Le sue azioni hanno un listing primario al London Stock Exchange.\nStoria.\nFondazione.\nLe origini della \"Royal Bank of Scotland\" vengono fatte risalire alla \"Society of the Subscribed Equivalent Debt\", che era stata costituita dagli investitori della fallita \"Company of Scotland\" per tutelare l'indennit\u00e0 che essi avevano ricevuto in base all'accordo transattivo contenuto nell'Acts of Union del 1707. Nel 1724 l'\"Equivalent Society\" divenne la \"Equivalent Company\", e questa nuovo soggetto chiese di diventare una banca. Il nuovo governo britannico accolse favorevolmente la richiesta poich\u00e9 la banca gi\u00e0 esistente, la \"Bank of Scotland\" era sospetta di simpatie giacobite. Conseguentemente la nuova banca ricevette le lettere patenti nel 1727 con il nome di \"Royal Bank of Scotland\" e primo governatore fu nominato Archibald Campbell, III duca di Argyll.\nRivalit\u00e0 con la \"Bank of Scotland\".\nLa rivalit\u00e0 fra la vecchia e la nuova banca fu aspra e centrata sull'emissione delle banconote. La politica della \"Royal Bank\" fu o di far uscire la rivale dall'attivit\u00e0 di emissione, oppure di incorporarla a condizioni vantaggiose.\nLa \"Royal Bank\" si procurava ampie disponibilit\u00e0 di banconote della \"Bank of Scotland\", che comprava in cambio delle propri biglietti di banca, e che immediatamente presentava alla \"Bank of Scotland\" per il pagamento. Per pagare queste banconote la \"Bank of Scotland\" era costretta a chiedere il pagamento dei prestiti ai propri clienti e, nel marzo 1728, dovette sospendere i pagamenti. La sospensione diede respiro alla \"Bank of Scotland\", ma al costo di un grave danno alla propria reputazione, e diede alla \"Royal Bank\" uno spazio per espandere il suo giro d'affari. Tuttavia, l'aumento di emissione di banconote da parte della \"Royal bank of Scotland\" rese anche questo istituto vulnerabile allo stesso tipo di attacchi.\nNel settembre 1728 la \"Bank of Scotland\" fu in grado di ricominciare a rimborsare le proprie banconote e nel marzo successivo ricominci\u00f2 a conceere prestiti. Per evitare ulteriori attacchi in futuro, la \"Bank of Scotland\" inser\u00ec una clausola di \"option\" sulle proprie banconote, che le dava il diritto di renderle fruttifere di interessi in cambio di una sospensione del pagamento per sei mesi. La \"Royal Bank\" la imit\u00f2. Alla fine le due banche compresero che questa strategia era distruttiva per entrambe e fu trovato un accordo, ma bisogn\u00f2 arrivare al 1751 perch\u00e9 le due banche accettassero ognuna le banconote dell'altra.\nEspansione in Scozia.\nLa \"Royal Bank of Scotland\" apr\u00ec la sua prima agenzia fuori di Edimburgo nel 1783, a Glasgow. All'inizio dell'Ottocento furono aperte le filiali di Dundee, Rothesay, Dalkeith, Greenock, Port Glasgow e Leith.\nNel 1821 la sede della Banca fu spostata dalla citt\u00e0 vecchia di Edimburgo a Dundas House, su St. Andrew Square, nella citt\u00e0 nuova. La sala degli sportelli \u00e8 tuttora una filiale della Banca e Dundas House rimane tuttora la sede legale della \"Royal Bank of Scotland\".\nDurante il XIX secolo continuarono le acquisizioni di banche scozzesi, generalmente di quelle in crisi: la \"Western Bank\" nel 1857; la \"Dundee Banking Company\" nel 1864. Nel 1910 la \"Royal Bank of Scotland\" aveva 158 agenzie e circa 900 dipendenti.\nNel 1969 la Banca incorpor\u00f2 la \"National Commercial Bank of Scotland\" e divenne la pi\u00f9 grande banca scozzese.\nEspansione in Inghilterra.\nL'affermazione di Londra come pi\u00f9 importante piazza finanziaria del mondo, spinse le banche scozzesi ad espandersi verso sud, in Inghilterra. La prima agenzia londinese della \"Royal Bank of Scotland\" apr\u00ec nel 1874. Tuttavia le banche inglesi reagirono per evitare un'ulteriore espansione delle banche scozzesi in Inghilterra. Fu raggiunto un accordo secondo il quale le banche inglesi non avrebbero aperto filiali in Scozia e quelle scozzesi non avrebbero aperto filiali in Inghilterra fuori di Londra. L'accordo dur\u00f2 fino agli anni sessanta, bench\u00e9 fossero state permesse alcune acquisizioni oltrefrontiera.\nI progetti di espansione della \"Royal Bank\" in Inghilterra furono ripresi dopo la prima guerra mondiale, quando essa acquis\u00ec varie piccole banche inglesi.\nEspansione mondiale.\nNel 1985 la RBS fond\u00f2 la compagnia assicurativa \"Direct Line\".\nNel 2000 acquis\u00ec il controllo della \"National Westminster Bank\" dopo una battaglia borsistica contro l'eterna rivale \"Bank of Scotland\".\nNel 2007 la RBS compr\u00f2 la banca olandese ABN AMRO, in consorizio insieme a Fortis et Santander.\nCrisi del 2008 e nazionalizzazione.\nUn anno dopo, tuttavia, la Banca si trovava sull'orlo del fallimento. Il 28 novembre 2008 il Governo del Regno Unito, a seguito del dissesto finanziario conseguente alla crisi economica, ha acquistato il 57,90% di RBS, diventando il primo azionista della banca.\nDopo un secondo intervento, nel novembre 2009 il Governo britannico ha aumentato la sua partecipazione in RBS all'84%. La Financial Services Authority (FSA) pubblic\u00f2 un rapporto sul fallimento della Banca, in cui la principale responsabilit\u00e0 veniva attribuita al direttore Fred Goodwin e ai suoi collaboratori, che avevano comprato la ABN AMRO a un prezzo troppo elevato quando la crisi bancaria stava gi\u00e0 iniziando. La FSA ha rimproverato anche il proprio lassismo nell'aver autorizzato l'operazione che la RBS aveva difficolt\u00e0 a finanziare. Ha infine criticato l'allora primo ministro britannico Gordon Brown, per aver adottato una regolamentazione dei mercati troppo debole.\nNel 2015 \u00e8 iniziata la privatizzazione della RBS con il collocamento di un pacchetto del 5,4%, proseguita nel 2018 fino a ridurre la partecipazione pubblica al 62,4%. In maggio il gruppo ha patteggiato con il US Department of Justice il pagamento di 4,9 miliardi di dollari per liquidare gli Stati Uniti sulla cartolarizzazione e commercializzazione di titoli rischiosi prima della crisi finanziaria del 2008. Nell'estate 2018 ha annunciato che staccher\u00e0 la prima cedola trimestrale (un acconto di 2 pence per azione) dopo 10 anni.."}
{"id": "481583", "revid": "729019", "url": "https://it.wikipedia.org/wiki?curid=481583", "title": "Area di Wernicke", "text": "L'area di Wernicke, o area percettiva del linguaggio, \u00e8 una parte del lobo temporale del cervello le cui funzioni sono coinvolte nella comprensione del linguaggio. Fa parte della corteccia cerebrale e si trova alla confluenza delle aree associative temporale, parietale e occipitale. Pu\u00f2 anche essere descritta come la parte posteriore dell'area di Brodmann 22, ed \u00e8 connessa all'area di Broca da un percorso neurale detto fascicolo arcuato.\nPrende il nome da Carl Wernicke, che nel 1874 scopr\u00ec che un danno a quest'area causava un tipo particolare di afasia (afasia di Wernicke).\nNei pazienti affetti dall'afasia di Wernicke il linguaggio parlato \u00e8 scorrevole, ma il senso logico \u00e8 mancante.\nAnche la comprensione del linguaggio appare compromessa."}
{"id": "481585", "revid": "1784425", "url": "https://it.wikipedia.org/wiki?curid=481585", "title": "Ky\u00f6sti Kallio", "text": " Fu pi\u00f9 volte ministro, capo del governo e presidente della Repubblica finlandese.\nBiografia.\nEra il figlio di Mikko Kalliokangas, politico, e di Pieta Niilontyt\u00e4r Knuutila.\nDeputato (1904-1917) e senatore (1917-1919) durante il dominio russo, ader\u00ec prima al Partito dei Giovani Finlandesi e poi alla Lega Agraria (ML), diventando il leader della sua ala pi\u00f9 progressista. Anticomunista, costretto a nascondersi durante la guerra civile per sfuggire ai comunisti (1918), si oppose per\u00f2 a qualsiasi vendetta arbitraria e fu sempre fautore di un'opera di integrazione nazionale. \nDopo l'indipendenza fu ancora deputato (1919-1937), ministro dell'Agricoltura (1917-1918 e 1919-1922) e delle Comunicazioni (1925) e quattro volte presidente del Consiglio di Stato (1922-1924, 1925-1926, 1929-1930 e 1936-1937). Nel 1923 sciolse d'autorit\u00e0 il Partito Comunista Finlandese (SKP) e ne persegu\u00ec i capi, contro la volont\u00e0 del presidente della Repubblica Kaarlo Juho St\u00e5hlberg, ma si defin\u00ec il leader dell'ala \"sociale\" della Lega Agraria. Deciso a rafforzare l'indipendenza nazionale attraverso l'eguaglianza economica e sociale, promosse una riforma agraria e leggi a favore degli agricoltori, e potenzi\u00f2 le infrastrutture (strade, ferrovie, telecomunicazioni). Rifiut\u00f2, per le sue convinzioni democratiche, di divenire leader del Movimento Patriottico Popolare (IKL, di estrema destra): l'estrema destra gli divenne allora ostile e spinse il presidente Relander a destituirlo da premier (1930). \nEletto presidente della Repubblica nel 1937, avvi\u00f2 finalmente la formazione di governi di coalizione tra agrari e socialdemocratici su modello svedese, e concesse la parit\u00e0 linguistica alla minoranza svedese. Nell'autunno 1939 rifiut\u00f2 di concedere all'Unione Sovietica l'uso di alcune basi militari, ritenendo che ogni cedimento avrebbe indebolito lo spirito nazionale. Stalin rispose con la Guerra d'inverno (novembre 1939-marzo 1940): sconfitta dopo un'accanita resistenza, con la pace di Mosca (12 marzo 1940) la Finlandia dovette cedere all'Unione Sovietica alcune porzioni della Carelia e l'uso della base navale di Hanko. Deciso a far recuperare la Finlandia, ma troppo malato per restare al governo, Kallio diede le dimissioni (il Parlamento autorizz\u00f2 i Grandi Elettori del 1937 a scegliere Risto Ryti per il resto del mandato) e mor\u00ec mentre stava per lasciare Helsinki."}
{"id": "481586", "revid": "2166030", "url": "https://it.wikipedia.org/wiki?curid=481586", "title": "Sinope", "text": "S\u00ecnope (in turco Sinop, in greco \u03a3\u03b9\u03bd\u03ce\u03c0\u03b7, \"Sinopi\") \u00e8 una citt\u00e0 della Turchia, capoluogo dell'omonima provincia. Si trova nella penisola di Boztepe, sulla costa del Mar Nero.\nLa citt\u00e0 \u00e8 centro industriale (alimentari e cantieristiche) con un'importante flotta da pesca, anche se l'attivit\u00e0 pi\u00f9 importante della regione \u00e8 la coltivazione di lino, tabacco e mais.\nImportante anche il turismo grazie alle necropoli (ricche di ceramiche e steli a rilievo) e al tempio scoperto in scavi recenti.\nSinope ha dato il nome ad un satellite di Giove.\nStoria.\nFu fondata da coloni greci nel 630 a.C. Vi nacque il filosofo cinico Diogene. La citt\u00e0 \u00e8 nominata da Senofonte nel V libro della sua \"Anabasi\". Dopo un breve periodo di democrazia, nel 380 a.C. fu occupata dai Persiani; successivamente fu conquistata da Alessandro Magno. In epoca ellenistica divenne la capitale del Regno del Ponto.\nNel 47 a.C. Giulio Cesare la conquist\u00f2 e vi dedusse una colonia romana; in seguito la citt\u00e0 prosper\u00f2 durante gli anni dell'impero romano. Il teologo cristiano Marcione era originario di Sinope; la citt\u00e0 ha dato il proprio nome alla tecnica pittorica realizzata con le sinopie, cio\u00e8 disegno preparatorio per un affresco, con il rosso di Sinope.\nSuccessivamente fece parte dell'Impero bizantino e ridivent\u00f2 importante quando si riaprirono gli scambi con l'oriente. Era uno dei porti pi\u00f9 ricchi del Mar Nero con Trebisonda. Con il sacco di Costantinopoli, nel 1204, e il successivo smembramento dell'Impero bizantino fece parte dell'Impero di Trebisonda per due anni quando i Paleologhi di Nicea la conquistarono. Nel 1214 la citt\u00e0 fu conquistata dai Selgiuchidi (Sultanato d'Iconio). I Perv\u00e2neo\u011fullar\u0131 formarono una piccola ed effimera dinastia beylicale che regnarono su Sinope e la sua regione dal 1277 fino al 1322 quando furono soppiantati dai Jandarides (Candaro\u011fullar\u0131). Cadde successivamente sotto il dominio degli Ottomani per pi\u00f9 di quattro secoli.\nDurante la guerra di Crimea, il 30 novembre 1853, vi ebbe luogo la battaglia di Sinope, durante la quale la flotta turca fu annientata dalla squadra navale russa di Pavel Stepanovi\u010d Nachimov e la citt\u00e0 venne danneggiata nel bombardamento navale."}
{"id": "481588", "revid": "35813", "url": "https://it.wikipedia.org/wiki?curid=481588", "title": "Bernardo dei Paganelli", "text": ""}
{"id": "481589", "revid": "3520405", "url": "https://it.wikipedia.org/wiki?curid=481589", "title": "Gabriel Daniel Fahrenheit", "text": ""}
{"id": "481591", "revid": "712828", "url": "https://it.wikipedia.org/wiki?curid=481591", "title": "Ghost in the Shell - L'attacco dei cyborg", "text": ""}
{"id": "481592", "revid": "118202653", "url": "https://it.wikipedia.org/wiki?curid=481592", "title": "Orang Asli", "text": "Orang Asli (in malese \"uomini delle origini\", \"aborigeni\") \u00e8 una denominazione generica che designa vari gruppi etnici, non malesi, indigeni della penisola di Malacca e delle isole vicine.\nSono censite ufficialmente 18 trib\u00f9 definite come Orang Asli, che vengono raggruppate in tre gruppi principali secondo le loro lingue e i loro costumi:\nGli Orang Asli presentano caratteristiche tipiche degli australoidi. Sono considerati fra i gruppi etnici pi\u00f9 antichi del Sud-est asiatico. Sono nomadi dediti principalmente alla caccia e raccolta, ancora legati alle tradizioni ancestrali.\nIl distretto di Gombak, 25 chilometri a Nord di Kuala Lumpur, ospita un museo etnologico dedicato agli Orang Asli.\nStatus sociale e legale.\nIl dipartimento governativo incaricato delle questioni degli Orang Asli \u00e8 lo Jabatan Hal Ehwal Orang Asli (JHEOA)(Dipartimento delle questioni degli Orang Asli)\n. Il dipartimento sottost\u00e0 al ministero dello sviluppo rurale della Malaysia e fu creato nel 1954.\nGli obiettivi perseguiti sono: sradicare la povert\u00e0, migliorare la salute, promuovere l'istruzione e la vita degli Orang Asli.\nDemografia.\nNel 2000, gli Orang Asli costituivano appena lo 0,5% della popolazione della Malaysia. Sono approssimativamente 148.000. Il gruppo pi\u00f9 grande sono i Senois, che costituiscono circa il 54% degli Orang Asli. I protomalesi sono il 43%, e i Semang il 3%.\nIl 76,9% vivono sotto la soglia di povert\u00e0."}
{"id": "481596", "revid": "35813", "url": "https://it.wikipedia.org/wiki?curid=481596", "title": "Gherardo Caccianemici dall'Orso", "text": ""}
{"id": "481599", "revid": "35804", "url": "https://it.wikipedia.org/wiki?curid=481599", "title": "Orange Free State", "text": ""}
{"id": "481600", "revid": "289247", "url": "https://it.wikipedia.org/wiki?curid=481600", "title": "The Gimp", "text": ""}
{"id": "481606", "revid": "237256", "url": "https://it.wikipedia.org/wiki?curid=481606", "title": "Lev Landau", "text": ""}
{"id": "481607", "revid": "80339", "url": "https://it.wikipedia.org/wiki?curid=481607", "title": "Vyacheslav Molotov", "text": ""}
{"id": "481608", "revid": "30909", "url": "https://it.wikipedia.org/wiki?curid=481608", "title": "Live action movie", "text": ""}
{"id": "481611", "revid": "1305772", "url": "https://it.wikipedia.org/wiki?curid=481611", "title": "Maximum Security", "text": "Maximum Security, espressione inglese che significa \"massima sicurezza\", pu\u00f2 riferirsi a:"}
{"id": "481615", "revid": "124701315", "url": "https://it.wikipedia.org/wiki?curid=481615", "title": "Magno di Anagni", "text": "Agiografia.\nMagno era originario di Trani, dove nacque verso la fine del II secolo. Da ragazzo si convert\u00ec al Cristianesimo; fu battezzato dal vescovo Redento e convinse anche il padre Apollonio a fare lo stesso. \nDivenuto pi\u00f9 tardi vescovo di Trani, fu costretto alla fuga a causa delle persecuzioni contro i Cristiani. In viaggio verso Roma seguendo la Via Latina per venerare le tombe degli Apostoli Pietro e Paolo .predic\u00f2 il Vangelo in molte citt\u00e0 del Lazio, tra cui Anagni dove battezz\u00f2 santa Secondina. \nI soldati incaricati della persecuzione dei Cristiani (ordinata dall'imperatore Decio) trovarono Magno in una grotta nei pressi di Fondi, insieme a san Paterno e ad altri cristiani rifugiati nelle grotte vicine. Essi, come costume romano, tentarono di costringere il vescovo ad abbandonare la religione cristiana e ad eseguire dei sacrifici in onore degli dei pagani. Magno chiese ed ottenne di pregare per l'ultima volta nella cappella e tre giorni dopo, quando i soldati arrivarono per prenderlo, lo trovarono morto ai piedi dell'altare. Nondimeno, portarono il corpo alla non lontana \"Fabrateria Nova\", nei pressi di Ceprano, dove lo decapitarono. Era il 19 agosto dell'anno 251.\nCulto.\nI suoi resti furono traslati da un certo Platone a Veroli, dove fu sepolto nella cripta della Basilica di Santa S\u00e0lome. \nNel corso del IX secolo, durante le invasioni dei Saraceni, un gruppo di Arabi capitanati dallo sceriffo Muca, occuparono Veroli e usarono senza riguardi la cripta dove era custodito il corpo di san Magno come stalla per i loro cavalli. Il mattino successivo, tornando alla cripta, trovarono tutti i cavalli morti ed attribuirono l'avvenimento ad un artifizio operato dal santo per far rispettare la sua tomba. \nProfanarono allora il sarcofago e buttarono i resti del santo fuori dalla chiesa. \nMuca per\u00f2, sapendo della devozione degli abitanti di Anagni per la figura di san Magno, fiss\u00f2 la vendita delle reliquie ad un prezzo altissimo, in oro. Gli Anagnini accettarono ed il corpo di san Magno venne accolto nella citt\u00e0 e sepolto nella cripta, che costituisce il fulcro originario della Cattedrale. All'interno di essa, saranno in seguito dipinti la storia delle persecuzioni, la morte ed il suo trasporto ad Anagni, oltre a 5 miracoli avvenuti dopo la sua tumulazione.\nLa tradizione popolare racconta come attraverso varie apparizioni, venisse ritrovato il suo corpo durante la demolizione della vecchia chiesa di Anagni e come il santo pi\u00f9 volte si manifestasse al vescovo Pietro da Salerno esortandolo a portare a termine la costruzione della nuova cattedrale. A lui sono dedicati molti affreschi nella cripta della cattedrale e non \u00e8 un caso che l'altare a lui dedicato ed in cui sono conservate le sue reliquie, occupi uno spazio importante, cio\u00e8 l'area dell'abside centrale della chiesa sotterranea.\nLa sua figura non va confusa con l'omonimo santo e martire della Legione tebana venerato in varie localit\u00e0 del cuneese.\nPatronati.\nSan Magno \u00e8 venerato in particolare ad Anagni, dove \u00e8 il santo patrono della citt\u00e0 e la cui chiesa cattedrale ne ospita le reliquie; San Magno \u00e8 venerato anche a Colle San Magno, di cui pure \u00e8 il santo patrono.\nNel Lazio viene venerato anche a Cittaducale, in provincia di Rieti, dove il 19 agosto, giorno del martirio, si tiene la festa patronale. Fino agli anni Settanta del XX secolo, lo stesso giorno si teneva una fiera del bestiame, istituita nel XVI secolo nel periodo delle transumanze per il trasferimento degli animali dai pascoli estivi del Monte Terminillo verso i territori pi\u00f9 a Sud del Regno di Napoli.\nSan Magno \u00e8 anche venerato a San Mango Piemonte (il nome del paese deriva proprio dal santo), di cui \u00e8 il patrono. La leggenda narra che in fuga da persecuzioni si sia rifugiato in una grotta sulla cima di un monte nei pressi del paese; il santo successivamente apparve ai fedeli indicando il luogo dove voleva che si costruisse un eremo, probabilmente il luogo dove si rifugi\u00f2, che ora \u00e8 meta di pellegrinaggio durante la festa patronale. Il monte ha poi preso il nome di Monte San Magno.\nPer lunghi secoli Trani aveva quasi dimenticato l'esistenza di questo suo santo, vescovo e concittadino, fino a quando il 24 novembre 2010 l'Arcivescovo dell'arcidiocesi di Trani-Barletta-Bisceglie Giovanni Battista Pichierri, durante la celebrazione per il 50\u00ba anniversario dell'istituzione canonica della parrocchia San Giuseppe, istitu\u00ec una nuova parrocchia con il titolo di \"San Magno Vescovo e Martire\", cominciando cos\u00ec a riscoprire nei tranesi la devozione per il loro \"santo concittadino\"."}
{"id": "481616", "revid": "73075101", "url": "https://it.wikipedia.org/wiki?curid=481616", "title": "Minturnae", "text": ""}
{"id": "481618", "revid": "983767", "url": "https://it.wikipedia.org/wiki?curid=481618", "title": "Medicina basata sulle evidenze", "text": "La medicina basata sulle evidenze (in inglese \"Evidence-based medicine\", \"EBM\") \u00e8 stata definita come \"il processo della ricerca, della valutazione e dell'uso sistematici dei risultati della ricerca contemporanea come base per le decisioni cliniche\". \nTrisha Greenhalgh e Anna Donald lo definiscono pi\u00f9 precisamente come \"l'uso di stime matematiche del rischio di benefici e danni, derivate da ricerche di alta qualit\u00e0 su campioni di popolazione, per informare il processo decisionale clinico nelle fasi di indagine diagnostica o la gestione di singoli pazienti\". Tale concetto \u00e8 relativo fondamentalmente alla letteratura scientifica di ambito medico e vuole significare che \u00e8 possibile basare le proprie decisioni, diagnostiche e terapeutiche, sulla valutazione critica dei risultati reperibili appunto dalla letteratura scientifica.\nStoria.\nUno degli studiosi pi\u00f9 influenti e determinanti nello sviluppo della medicina basata su prove di efficacia fu J\u00f3zef Dietl. Dietl test\u00f2 l'efficacia del salasso nella terapia contro la polmonite mettendo a confronto tre gruppi di pazienti: un primo gruppo venne curato con il salasso, un secondo gruppo venne curato con farmaci emetici (che inducono il vomito) e un terzo gruppo di controllo non ricevette nessuna cura. I risultati dimostrarono che sia i pazienti curati con il salasso sia quelli curati con il vomito indotto morivano in proporzione maggiore al gruppo di pazienti che non vennero curati affatto. Grazie a questo studio, la pratica del salasso fu progressivamente abbandonata dopo migliaia di anni di utilizzo.\nCaratteristiche.\nLa EBM si fonda sul principio della valutazione dei migliori risultati della ricerca disponibili in quel preciso momento di ricerca scientifica. In pratica ci\u00f2 significa che ci\u00f2 che interessa specificatamente la medicina basata su prove di efficacia non \u00e8 semplicemente ci\u00f2 che deriva da ricerche, bens\u00ec prevalentemente da studi clinici controllati e linee-guida di pratica clinica: dati quindi ottenuti mediante una valutazione critica degli studi esistenti.\nLa medicina basata sulle prove cerca di valutare la forza delle evidenze dei rischi e benefici dei trattamenti, compresa la mancanza di trattamento, nonch\u00e9 dei test diagnostici. Questo aiuta i medici a prevedere se un trattamento far\u00e0 pi\u00f9 male che bene, e agire di conseguenza nella prescrizione.\nSistemi di stratificazione dell'evidenza.\nLa medicina basata sulle prove di efficacia stratifica vari livelli di prove cliniche. Per esempio la pi\u00f9 grande prova per gli interventi terapeutici \u00e8 composta dalla \"review\" sistematica di studi, in doppio cieco e controllati con placebo. Al contrario, le testimonianze del paziente, i case report e anche le opinioni di esperti hanno scarso valore come prova, per via dell'effetto placebo, per le differenze nell'osservazione e registrazione del caso, per la difficolt\u00e0 nell'accertare chi sia un esperto, ecc.\nSono stati sviluppati sistemi atti a stratificare l'evidenza come quello sviluppato dalla US Preventive Services Task Force per quanto concerne le prove sull'efficacia dei trattamenti o dello screening.\nIl National Health Service usa un sistema simile, utilizzando categorie chiamate A, B, C, e D. I livelli mostrati sopra sono adatti solamente per la valutazione di terapie, mentre sono necessari altri sistemi di valutazione per valutare l'accuratezza diagnostica, la storia naturale e la prognosi di una malattia. Per esempio, l'Oxford Centre for Evidence-based Medicine suggerisce livelli di evidenza (LOE) in accordo al progetto dello studio e un approccio critico per la prevenzione, diagnosi, prognosi, terapia ed effetti avversi degli studi.\nCategorie di raccomandazioni.\nNelle linee guida si raccomanda di valutare per ciascuna terapia il rapporto rischio/beneficio della terapia e il livello di evidenza di questo dato.\nLa US Preventive Services Task Force usa questa classificazione basata sulla forza dell'evidenza e sul benefit netto (al beneficio viene sottratto il danno):\nLa Cochrane Library.\nLa pi\u00f9 accreditata fonte, nata nel 1992, \u00e8 una associazione inglese di volontari che provvedono a raccogliere gli studi randomizzati controllati, effettuando revisioni sistematiche nella propria area di competenza: \"Cochrane Collaboration\".\nI documenti prodotti si trovano nella \"Cochrane Library\". Contiene raccolte di evidenze utili al processo decisionale clinico nei campi della terapia, prevenzione e miglioramento della qualit\u00e0. Questa biblioteca prende il nome dall'epidemiologo scozzese Archie Cochrane, pioniere della medicina basata sulle evidenze, che nel 1972 scrisse un famoso testo (\"Effectiveness and Efficiency: Random Reflections on Health Services\"), sul mancato utilizzo pratico da parte dei sanitari di dati dell'evidenza sperimentale, preferendo piuttosto pratiche consolidate dalla consuetudine ma non sempre di accertato valore scientifico e/o medico.\nLa prova della qualit\u00e0 pu\u00f2 essere valutata in base al tipo di fonte (da meta-analisi e revisioni sistematiche di studi randomizzati in triplo cieco clinici con occultamento di assegnazione e nessun abbandono, all'estremit\u00e0 alta della qualit\u00e0, fino all'interazione col \"senso comune\" ai valori pi\u00f9 bassi di qualit\u00e0), cos\u00ec come da altri fattori, tra cui validit\u00e0 statistica, rilevanza clinica, e la \"peer-review acceptance\". Con quest'impostazione della medicina si riconosce che molti aspetti dell'assistenza sanitaria dipendono da fattori individuali come il giudizio di qualit\u00e0 e valore della vita, che sono solo in parte soggetti a quantificarsi con metodi scientifici. L'applicazione dei dati di efficacia dipende quindi dalle circostanze e le preferenze del paziente, e le cure mediche restano soggette a contributi personali, valori politici, filosofici, etici, economici, ed estetici.\nUna fonte in lingua italiana \u00e8 GIMBE: si tratta di una fondazione nata nel 1996 con l'obiettivo di diffondere in Italia la medicina basata su prove di efficacia, attraverso iniziative di formazione, editoria e ricerca."}
{"id": "481619", "revid": "4506", "url": "https://it.wikipedia.org/wiki?curid=481619", "title": "Pizzica salentina", "text": ""}
{"id": "481622", "revid": "73843", "url": "https://it.wikipedia.org/wiki?curid=481622", "title": "Episodi di Samurai Jack", "text": ""}
{"id": "481623", "revid": "118241709", "url": "https://it.wikipedia.org/wiki?curid=481623", "title": "Juvanum", "text": "Iuvanum \u00e8 un sito archeologico di epoca romana. Si trova nelle campagne di Montenerodomo, in provincia di Chieti. Vi si trovano un foro, un tempio e una basilica, resti di un insediamento romano successivo alla guerra sociale e probabilmente abitato inizialmente da \"iuvenes\" (\"giovani\") (da cui il nome). Il sito \u00e8 aperto al pubblico e gestito dal comune di Montenerodomo.\nStoria.\nLe origini di Juvanum sono da ascrivere al \"Liber Coloniarum\" dove viene elencato come \"Jobanos\" e forse Plinio afferma che \"Juvanenses\" \u00e8 una derivazione di \"Lanuenses\", tuttavia il nucleo originario si trova lungo l'odierna strada che da Montenerodomo porta a Torricella Peligna (verosimilmente il primo nucleo si trovava su una sorgente ove i pastori dediti alla transumanza facevano abbeverare le loro greggi. Nell'et\u00e0 repubblicana \u00e8 da ricercare l'oppido preromano che si \u00e8 sviluppato sulle colline limitrofe tutt'intorno. Gi\u00e0 prima della guerra sociale risulta essere municipio romano. Il municipio comprendeva i seguenti paesi:\nUn'iscrizione di Juvanum afferma che, un certo Poppedius fu \"Patronus Munic(ipii) Iuvanens(is)\". Il municipio fu iscritto alla trib\u00f9 \"Arniensis\" e fu gestito da quattuomviri. Nel centro abitato vi erano dei \"seviri augustales\" e la divinit\u00e0 principale era Ercole, culto gestito dal \"collegium Herculaniorum\" (congregazione di pii ad Ercole). Nel 325 vennero restaurate le mura dal governatore provinciale Fabio Massimo il quale restaur\u00f2 le mura e fece erigere il \"secretarium\".\nLa citt\u00e0 romana fu attiva fino al IX secolo d.C. circa, quando si spopol\u00f2 per la costruzione di nuovi centri fortificati per difendersi dalle incursioni. Nacquero cos\u00ec i castelli di Montenerodomo e Torricella Peligna. La citt\u00e0 romana fu spogliata, inoltre, per l'edificazione di case pastorali, e per la costruzione della vicina Abbazia di Santa Maria in Palazzo. Fino alla seconda met\u00e0 del '900, la citt\u00e0 romana era caduta in oblio, e l'erba l'aveva interamente ricoperta, tranne le colonne di alcuni templi, che furono prelevate nel 1933 per il restauro della chiesa parrocchiale di San Martino di Montenerodomo. Il sito \u00e8 stato completamente riportato alla luce negli anni '90.\nMonumenti e luoghi d'interesse.\nNel Museo Archeologico Nazionale d'Abruzzo di Chieti vengono conservati frammenti architettonici di Juvanum.\nEconomia.\nVarie botteghe e produzione di ceramica.\nIl museo.\nSorge su di un'altura, ove probabilmente e verosimilmente vi era l'acropoli della citt\u00e0 italica.\n\u00c8 stato inaugurato nel 2006.\nAccoglie il materiale trovato durante gli scavi archeologici nella citt\u00e0 italica e nei dintorni.\nIl museo \u00e8 suddiviso in quattro sezioni espositive:"}
{"id": "481624", "revid": "28592", "url": "https://it.wikipedia.org/wiki?curid=481624", "title": "Pyotr Leonidovich Kapitsa", "text": ""}
{"id": "481625", "revid": "119723288", "url": "https://it.wikipedia.org/wiki?curid=481625", "title": "Ordine di Orange", "text": "L'Ordine di Orange \u00e8 una fratellanza protestante, nata come societ\u00e0 segreta nel 1795 dai presbiteriani dell'Ulster allo scopo di organizzare la lotta contro i possidenti cattolici e contro l'associazione degli Irlandesi Uniti e per difendere gli interessi locali contro il governo di Londra.\nDopo aver messo da parte le originali tendenze repubblicane e dopo l'Atto d'unione del 1800, l'Ordine di Orange si dedic\u00f2 soprattutto alla difesa degli interessi protestanti, trovando larga diffusione anche in Gran Bretagna e, attorno alla prima met\u00e0 del secolo, negli Stati Uniti.\nAgli inizi del XX secolo ebbe grande influenza sul sorgere del movimento protestante irlandese che si opponeva al progetto di Home Rule."}
{"id": "481626", "revid": "106908", "url": "https://it.wikipedia.org/wiki?curid=481626", "title": "House of M", "text": "House of M \u00e8 un \"crossover\" pubblicato dalla Marvel Comics per la prima volta negli Stati Uniti fra il giugno 2005 e il gennaio 2006. Sceneggiato da Brian Michael Bendis per i disegni di Olivier Coipel, la trama s'incentra sul cambio di realt\u00e0 operato da Scarlet grazie al quale ogni eroe dell'Universo Marvel vede avverato il suo pi\u00f9 grande desiderio in un mondo in cui i mutanti sono la specie dominante, governati benevolmente da Magneto, esponente principale della \"Casata di M\". Alla miniserie principale sono stati affiancati vari tie-in apparsi in numerose testate regolari, presentando storie di compendio atte ad allargare la prospettiva sul mondo di \"House of M\" senza per\u00f2 influenzare la storia principale.\nStoria editoriale.\nUtilizzando come pilastri gli eventi \"Pianeta X\" e \"Vendicatori Divisi\" in cui i mutanti quasi distruggono New York City e Scarlet soffre di un pericoloso crollo nervoso, lo scrittore Brian Michael Bendis costruisce la trama del crossover imponendo un cambio di realt\u00e0 all'ufficiale Universo Marvel. Oltre alla principale miniserie di otto numeri, numerose serie regolari come \"Uncanny X-Men\", \"Wolverine\" e \"Excalibur\" prendono parte all'evento sotto forma di tie-in, mentre altre vengono pubblicate in albi a parte come \"House of M: Spider-Man\".\nAl termine dell'evento nuove serie debuttano, come \"X-Factor\" e \"Ms. Marvel\", mentre gli effetti e le conseguenze della scomparsa dei poteri di numerosi mutanti vengono descritti in miniserie quali \"Son of M\", \"Generation M\", \"X-Men: The 198\" e \"New Avengers\".\nTerra-58163.\nAttaccato dalle Sentinelle a Manhattan nel 1979, Magneto svela al mondo l'esistenza di una cospirazione internazionale atta a sopprimere la minaccia mutante e riceve in cambio la sovranit\u00e0 dell'isola di Genosha e la protezione dei mutanti su scala globale, rendendoli di fatto la specie dominante rispetto a quella inferiore degli umani o \"sapiens\" (contrariamente a quanto accade su Terra-616, ovvero l'Universo Marvel ufficiale). Creata dalla combinazione dei poteri di Scarlet e Xavier, la realt\u00e0 di House of M si basa essenzialmente sui desideri pi\u00f9 intimi dei supereroi anche se quelli di Magneto sembrano i pi\u00f9 manifesti (l'accettazione a livello mondiale delle sue idee paranoiche sul governo e le manovre di repressione attuate nei confronti dei mutanti; l'accettazione della sua persona nella veste di eroe mutante e leader della specie; l'accettazione delle sue teorie sull'evoluzione naturale dell\"'Homo sapiens sapiens\" in \"Homo sapiens superior\" in pochi anni permettendogli di ereditare la Terra mettendo da parte gli umani).\nTrama.\nIntrappolata nella propria mente, Scarlet continua ad immaginare di aver dato alla luce i suoi bambini assistita dal marito Visione e circondata dai suoi cari, prima di venire riportata alla realt\u00e0 da Xavier che, dietro insistenza di Magneto, tenta di farle superare i recenti crimini. Incapace di venire a capo della situazione, Xavier convoca i Vendicatori e gli X-Men alla Stark Tower per decidere il destino della donna, mentre a Genosha Quicksilver rivela al padre della riunione indetta da Xavier pregandolo di intercedere a favore della sorella altrimenti destinata alla morte. Incapaci di esprimere un voto unanime, (solo Emma Frost e Wolverine sembrano decisi ad eliminare permanentemente la minaccia), i Vendicatori e gli X-Men raggiungono Genosha dove per\u00f2 Xavier e il dottor Strange non avvertono pi\u00f9 la presenza della famiglia Maximoff, e divisisi soccombono ad un'abbagliante onda di luce.\nNella scena successiva i coniugi Summers, svegliatisi presto per andare al lavoro, parlano della loro giornata salutandosi solo dopo che Emma ha confidato che il suo primo appuntamento sar\u00e0 con Franklin Richards, i cui genitori sono morti in un incidente spaziale. Intanto a New York City Capitan Marvel sventa una rapina e arresta Gambit, mentre nello show di Dazzler Wonder Man glissa sulla domanda se fra lui e Carol ci sia del tenero; a Hell's Kitchen il detective Sam Wilson incontra il malvivente Luke Cage mentre indaga su chi ha mandato in coma Kingpin e contemporaneamente nell'ufficio dello psicologo Stephen Strange si svolge la seduta di terapia di Bob Reynolds. Nei laboratori Stark di Chicago il dottor Pym tenta di convincere il suo supervisore McCoy sulla possibilit\u00e0 di isolare il \"gene-X\" per meglio comprendere le ragioni dell'estinzione della specie umana e a Cincinnati la maestra Kitty Pryde spiega ai suoi alunni perch\u00e9 Namor \u00e8 considerato il primo mutante della storia. Impensierita per il futuro incontro con la Casata di Magnus Tempesta si reca all'atelier parigino di Janet van Dyne per procurarsi un abito mentre in Russia il contadino Piotr Rasputin ara i campi. Svegliatosi dopo una serie di incubi, Wolverine in stato confusionale attacca senza volerlo la sua amante Mystica e fugge dalla loro cabina salendo sul ponte di comando dell'elivelivolo S.H.I.E.L.D. vedendosi circondato da una flotta recante lo stemma di Magnus.\nSbalordito di riuscire a ricordare ogni evento del suo passato, si accorge che la realt\u00e0 non \u00e8 come dovrebbe essere e credendosi in pericolo si lascia cadere gi\u00f9 dall'elivelivolo atterrando in Times Square, dove ruba una moto dirigendosi all'indirizzo della Scuola Xavier, trovandola per\u00f2 abitata da una normale famiglia. Deciso a trovare Xavier, convinto che possa rimettere tutto in sesto, Logan si reca alla Stark Tower dove viene per\u00f2 rintracciato dalla sua squadra S.H.I.E.L.D. con la quale ingaggia battaglia per poi fuggire grazie all'aiuto di Cloak, che lo teletrasporta al quartier generale di Cage dove un redivivo Occhio di Falco gli pianta una freccia in testa distruggendo il suo segnalatore di posizione, anche se troppo tardi: rintracciato il segnale, un paio di Sentinelle si recano sul luogo distruggendo l'edificio e costringendo il gruppo di Cage alla fuga. Raggiunto l'ufficio di Kingpin grazie a Cloak, Wolverine spiega agli altri ci\u00f2 che crede sia successo: istigata dal padre, Scarlet avrebbe alterato la realt\u00e0 rendendo i mutanti la specie dominante e dando a tutti i supereroi la vita che avevano sempre desiderato. Bench\u00e9 ancora scettico, visto che Scarlet \u00e8 l'unica umana dei tre figli di Magneto, Cage decide di fidarsi delle parole di Wolverine, suffragate anche da quelle della giovane Layla Miller, mutante che ricorda come fosse la vita prima del cambiamento e capace di risvegliare tali ricordi anche in altri. Conscio di dover ingrossare le loro file, Wolverine convince il gruppo ad andare in casa Summers dove \"risveglia\" Emma e insieme decidono di distruggere la Casata di M per riportare tutto com'era prima.\nCominciando da Ciclope, Layla con l'aiuto di Emma risveglia tutti gli eroi di cui la resistenza ha bisogno, e mentre a Genosha cominciano ad arrivare gli ospiti per la serata di gala in onore dei regnanti, Magneto visita il monumento funebre di Xavier. Raggiunta l'isola nel bel mezzo dell'evento, la resistenza ingaggia battaglia contro Magneto e i suoi alleati (re T'Challa della confederazione africana del Wakanda, Victor Von Doom sovrano di Latveria e leader dello Spaventoso Quartetto, Genis-Vell rappresentante dell'impero Kree, Tempesta regina del Kenya e re Namor di Atlantide) e contemporaneamente Emma, Layla e Cloak s'infiltrano all'interno del palazzo rinvenendo la tomba di Xavier: caduti in preda allo sconforto, Cloak rivela che il corpo non si trova al di sotto del monumento facendoli cos\u00ec sperare che non tutto sia perduto.\nMentre fuori infuria la battaglia e il corpo fittizio di Wanda viene distrutto, Dr. Strange in forma astrale penetra nel palazzo raggiungendo la donna nelle stanze dei suoi figli e la persuade a raccontargli dell'infruttuoso tentativo di Quicksilver di convincere il padre a perorare la sua causa e di come il suo stesso fratello le abbia suggerito di utilizzare Xavier per controllare i propri poteri e riplasmare la realt\u00e0 rendendo tutti pi\u00f9 felici. Venuto a conoscenza della colpa del figlio grazie ad Emma, Magneto lo riduce in fin di vita, finch\u00e9 l'arrivo di una sconvolta Wanda incapace di controllare i propri poteri non riporta la situazione alla calma guarendo il fratello e accusando il padre di non averli amati abbastanza e i mutanti di non essere il prossimo stadio dell'evoluzione bens\u00ec dei mostri. Raccolte tutte le sue energie, pronuncia il suo ultimo incantesimo riplasmando nuovamente la realt\u00e0 in modo che non esistano pi\u00f9 mutanti.\nTornato tutto alla normalit\u00e0, molti dei partecipanti alla battaglia contro la Casata di M non ricordano gli ultimi avvenimenti e gli X-Men soffrono gli effetti della magia di Scarlet: mentre prima esistevano diversi milioni di mutanti, adesso non ne resta che un centinaio in tutto il mondo dando il via a quella che i media definiranno come \"decimazione\". Alla diroccata base dei Vendicatori riappaiono fra lo stupore generale la vecchia divisa di Occhio di Falco e l'articolo che cita la sua morte infisso nel muro da una freccia. Inoltre Xavier non \u00e8 rintracciabile neanche tramite Cerebro, Uomo Ghiaccio sembra aver perso i suoi poteri, Magneto mutilato del suo \"gene-X\" viene abbandonato dagli X-Men in una desolata Genosha, Wanda priva di memoria si gode una vita tranquilla alle pendici del monte Wundagore e un enorme concentrato di energia mutante sorvola il pianeta.\nPersonaggi.\nNumerosi personaggi hanno subito cambiamenti che ne hanno stravolto la vita e il ruolo nell'universo creato da Scarlet, tanto che alcune figure di secondo piano nell'Universo Marvel classico sono divenuti protagonisti e viceversa molti grandi eroi sono stati relegati ai margini.\nIncongruenze.\nEssendo una saga lunga e articolata, affidata oltre che allo sceneggiatore principale anche a tutti quelli di contorno per le varie storie di back-up e approfondimento di questo universo, \"House of M\" presenta alcune piccole incongruenze in particolare per quel che riguarda i tie-in difficilmente collocabili all'interno della storia principale, tanto che in certi casi risulta proprio impossibile (come quello dell'Uomo Ragno). Inoltre alcuni personaggi appaiono pi\u00f9 volte ricoprendo diversi ruoli: \u00e8 il caso di Nightcrawler che \u00e8 principalmente un agente \"S.H.I.E.L.D.\" ma anche uno dei Cavalieri della Apocalisse.\nUn caso a s\u00e9 \u00e8 rappresentato dall'errore in cui Sentry, nominato solo attraverso il nome \"Bob\" durante una seduta con lo psicologo Stephen Strange, viene confuso nelle note italiane per l'Uomo Ghiaccio, noto anche come Robert \"Bobby\" Drake (che in questa realt\u00e0 ricopre il ruolo di Cavaliere della Apocalisse).\nConseguenze.\nLa conseguenza principale di \"House of M\" \u00e8 l'evento \"Decimazione\", che riporta le difficolt\u00e0 sofferte sia dai mutanti superstiti che di quelli depotenziati, dipanatosi tra le miniserie \"Generation M\", \"Son of M\", \"X-Men: The 198\" e \"Sentinel Squad O*N*E\" nonch\u00e9 sulle testate regolari \"\" sceneggiata da Peter Milligan e \"New X-Men\" di Chris Yost &amp; Craig Kyle. Utilizzato l'ultimo arco narrativo di \"Excalibur\" come prologo di \"House of M\", la Marvel decise di rilanciare la testata con il titolo di \"New Excalibur\", ambientando il tutto a Londra e seguendo le vicende di Capitan Bretagna.\nIl decisivo cambiamento dello status quo di Wolverine, ora in grado di ricordare ogni momento della sua vita, ha portato alla saga \"Origins And Endings\" sul mensile omonimo scritta da Daniel Way servita da prologo per il lancio della nuova testata regolare \"Wolverine: Origins\". Nuovo inizio anche con la terza serie di \"X-Factor\" con i testi di Peter David, tra le cui file si contano Uomo Multiplo, Forzuto, Wolfsbane e la giovane Layla Miller che ha esordito proprio in \"House of M\", con il compito di scoprire le cause della decimazione. Anche la nuova serie di Ms. Marvel prende spunto da \"House of M\", dato che Carol riscopre l'ebbrezza di essere una supereroina. Nell'arco narrativo di \"New Avenger\" intitolato \"Il Collettivo\" viene mostrato che fine fanno le energie mutanti che sono state cancellate.\n\"House of M\" non ha avuto ripercussioni sull'Uomo Ragno: al termine del crossover, all'interno delle sue serie regolari (\"Friendly Neighborhood Spider-Man\", \"Sensational Spider-Man\" e \"Amazing Spider-Man\"), si stava svolgendo la breve saga \"L'Altro\", che ne stava ridefinendo lo status quo. \u00c8 stato preferito dunque non aggiungere ulteriori sviluppi alle sue vicende.\nAltre idee non sono state invece accettate dalla dirigenza Marvel: ad esempio cambiare l'aspetto di Bestia, da felino nuovamente a primate, o far assorbire permanentemente a Rogue i poteri di Capitan Marvel.\nScarlet sar\u00e0 ancora un elemento importante in un arco narrativo che ha forti fondamenta in \"House of M\", sebbene del 2010: \"La Crociata dei Bambini\", scritta da Allan Heinberg e disegnata da Jim Cheung.\nCuriosit\u00e0.\n\"House Of M\" ha fatto correre il rischio di una denuncia alla Marvel da parte dei regnanti di Spagna poich\u00e9 il disegnatore Mike Mayhew realizz\u00f2 una copertina per \"The Pulse: House of M Special Edition\" utilizzando per il volto di Magneto una foto del re Juan Carlos, che ha ritenuto offensivo essere accostato ad un criminale. Alla fine si opt\u00f2 per un'altra copertina, con un primo piano di Magneto in una posa differente."}
{"id": "481631", "revid": "119671310", "url": "https://it.wikipedia.org/wiki?curid=481631", "title": "Rapido (fiume)", "text": "Il Rapido \u00e8 un fiume della provincia di Frosinone. Ha origine dal Monte Santa Croce, nei pressi di San Biagio Saracinisco e, dopo aver percorso 37 km, confluisce a Cassino nel fiume Gari. Il suo nome \u00e8 noto internazionalmente per la battaglia del fiume Rapido, sebbene questa si sia svolta in realt\u00e0 sul fiume Gari.\nPercorso del fiume.\nNasce dal Monte Santa Croce nelle Mainarde, nei pressi del confine tra Lazio e Molise. Attraversando con le sue copiose acque il paese di Sant'Elia Fiumerapido.\nNel dopoguerra il suo corso, che in precedenza passava per il centro di Cassino (passava per l'attuale via Varrone per poi gettarsi nelle acque del Gari a valle di via Arigni), \u00e8 stato incanalato nel \"collettore di Fondovalle\". Riprende dunque, il suo corso originario, fino a confluire nel Gari nei pressi delle Terme Varroniane.\n\u00c8 un fiume assai ricco di acque (media 26\u00a0m\u00b3/s, minima assoluta 10\u00a0m\u00b3/s), e dalla portata costante in quanto alimentato da copiose sorgenti carsiche.\nI suoi affluenti di sinistra sono: vallone dell'Ascens\u00edone, torrente il Rio; Il suo affluente di destra \u00e8 il rio Secco."}
{"id": "481632", "revid": "78273", "url": "https://it.wikipedia.org/wiki?curid=481632", "title": "Igor Vasilevich Kurchatov", "text": ""}
{"id": "481635", "revid": "709565", "url": "https://it.wikipedia.org/wiki?curid=481635", "title": "Vendicatori/JLA", "text": "Vendicatori/JLA (\"JLA/Avengers\") \u00e8 un \"crossover\" tra i principali super-gruppi delle pi\u00f9 grandi case editrici di fumetti statunitensi: la Justice League of America per la DC Comics e i Vendicatori per la Marvel Comics.\n\u00c8 stato pubblicato come miniserie di 4 numeri apparsi tra settembre 2003 e aprile 2004.\nTrama.\nLa storia si basa su un passaggio continuo dall'universo DC a quello Marvel, con protagonisti tutti gli eroi dei due universi, uniti per combattere una minaccia galattica che rischia di mettere fine alle due realt\u00e0, solo per la voglia di scoprire la verit\u00e0 sull'origine dell'universo.\nTutto ha inizio quando due esseri cosmici appartenenti a i due universi, Krona (DC) e il Gran Maestro (Marvel) s'incontrano nello spazio; il primo \u00e8 alla ricerca dei segreti che generarono il Big Bang ed \u00e8 disposto a tutto pur di venirne a capo; il secondo dice di essere a conoscenza di qualcuno in grado di rispondere alle sue domande, ma gli riveler\u00e0 l'esistenza solo in caso riuscisse a vincere una scommessa, in caso contrario Krona dovr\u00e0 rinunciare alla sua ricerca.\nLa scommessa in questione \u00e8 questa: i pi\u00f9 potenti eroi dei due mondi dovranno scontrarsi per recuperare alcuni dei pi\u00f9 potenti manufatti magici dei loro mondi (per il cosmo DC sono la Lancia del Destino, il Libro dell'Eternit\u00e0, il Globo di Ra, la Maschera dello Psico-Pirata, la Giara, la Ruota e la Campana e la Lanterna di Lanterna Verde; invece per l'universo Marvel il Nullificatore Assoluto, l'Occhio del Male, lo Scettro di Watoomb, lo Scrigno dei passati Inverni, il Cubo Cosmico e il Guanto dell'infinito), la squadra che ne recuper\u00e0 di pi\u00f9, vince. Krona accetta, scegliendo come squadra rappresentativa i Vendicatori, mentre per il Gran Maestro si schiereranno quelli della Justice League. Poco tempo dopo diverse anomalie investono i due universi; nemici di un mondo attaccano i paladini dell'altro: la JLA ha a che fare con Terminus, mentre i Vendicatori devono affrontare Starro, un alieno con le sembianze di una stella marina. Il \"miscuglio\" cosmico non minaccia solo la terra ma l'intero cosmo: il pianeta Thanagar (DC) viene attaccato da un'orda di Skrull (Marvel), il cacciatore di taglie czarniano Lobo (DC) assale la guardia imperiale Shi'ar (Marvel) e cos\u00ec via. Mentre gli eroi in entrambi i mondi cercano di scoprire quanto avviene, il Gran Maestro appare nella base della JLA, dove spiega agli eroi che, se non s'impadroniranno dei pi\u00f9 potenti oggetti della terra (elencati sopra), il loro universo cesser\u00e0 di esistere. Grazie al lazo dorato di Wonder Woman (in grado di far dire la verit\u00e0 a chiunque ne sia legato) i leaguer credono all'alieno e cominciano la ricerca; gli oggetti sono sparsi per i due mondi e per trovare il primo (il Nullificatore Assoluto) devono recarsi nell'universo Marvel.\nFlash, andato in perlustrazione, scopre che in quel mondo non esiste la \"Forza della velocit\u00e0\" da dove acquisisce i suoi poteri, e avverte i suoi di alcune sostanziali differenze tra i due universi.\nArrivati sull'isola dei mostri, Superman, grazie alla sua vista telescopica, si accorge di altre anomalie tra le due terre: alcune citt\u00e0 e nazioni della DC infatti non sono presenti su questa Terra e viceversa.\nAd attenderli per\u00f2 trovano i Vendicatori che avevano avvertito l'anomalia cosmica data dalla loro presenza, e che cercano di impedire l'impadronirsi del primo oggetto; \u00e8 Occhio di Falco, grazie ad una sua freccia boomerang, a strappare dalle mani di Martian Manhunter il Nullificatore, ma poco prima che il teletrasporto della League li riporti indietro, Wonder Woman, grazie ai suoi riflessi velocissimi, afferra la freccia, portando il manufatto nel suo universo.\nI Vendicatori cercano di lanciarsi al loro inseguimento, ma trovano Metron dei New Gods, che avverte i Vendicatori del pericolo a cui va incontro il loro universo, raccontando a loro quello che il Gran Maestro ha detto alla JLA. Dunque sono ora i Vendicatori a sbarcare nell'universo DC, precisamente a Metropolis, dove rimangono stupiti dall'entusiasmo che la gente dimostra per gli eroi, contrariamente a quel che accade nel loro mondo dove, a parte qualche eccezione, i supereroi sono temuti e guardati con sospetto, soprattutto i mutanti come Quicksilver o Scarlet.\nLa Justice League non tarda ad arrivare ed \u00e8 inevitabile lo scontro fra i due gruppi di eroi:\nindimenticabile il commento di Occhio di Falco: \"Oh, bene- ora ho capito! Questi sfigati sono lo Squadrone Supremo dei poveri! Dieci a uno che le loro menti sono controllate da qualcuno!\" (nota: in realt\u00e0 lo Squadrone Supremo \u00e8 stato appositamente creato come omaggio degli eroi DC dagli autori Marvel). Mente lo scontro tra esseri potentissimi infuria sui cieli di Metropolis (Superman viene colpito da Thor con Mjolnir), Capitan America e Batman, i due maestri di lotta dei loro mondi, si sfidano in un equilibrato duello di arti marziali ma capiscono di essere pedine di una scacchiera molto pi\u00f9 grande e decidono cos\u00ec di allearsi per scoprire chi \u00e8 che sta manovrando i fili.\nLa titanica battaglia \u00e8 conclusa da Scarlet che, potenziata dalla magia presente nel cosmo DC, scopre la posizione esatta del prossimo manufatto e teletrasporta immediatamente i propri compagni. Manhunter usa la sua telepatia per avvertire tutti i componenti della JLA di riserva della minaccia incombente, e lo stesso fanno i Vendicatori: ha cos\u00ec inizio una rincorsa di proporzioni cosmiche tra gli eroi dei due mondi, che svariano tra un universo all'altro battendosi allo stremo per impossessarsi di tutti gli oggetti.\nNel frattempo Cap e Batman, grazie ad una \"moto cosmica\" fornita loro da Reed Richards, risalgono, grazie alle coordinate mandate loro da Atom, rimasto nascosto sulla poltrona di Metron, alla base del Gran Maestro, dove scoprono, con loro stupore e spavento, tutta la verit\u00e0 sulla scommessa. Nel frattempo sulla terra dei Vendicatori sta per avvenire l'ultima battaglia: entrambi gli schieramenti si fronteggiano per l'ultimo manufatto, il Cubo Cosmico: al momento \u00e8 la Lega ad essere in testa per sei oggetti a cinque.\nNessuno dei due schieramenti riesce a prevalere, il cubo passa di mano in mano senza che nessuno riesca ad impossessarsene: Ms. Marvel lo prende a Lanterna Verde (Kyle Rayner), Flash III (Wally West) lo sottrae a quest'ultima ma nulla pu\u00f2 contro Quicksilver, che sulla sua terra \u00e8 il pi\u00f9 veloce in assoluto: all'apparire di Krona e del Gran Maestro Pietro espone il Cubo in segno di vittoria, ma lo scudo lanciato da Capitan America fa in modo che il potente manufatto cada tra le mani di Batman, dando cos\u00ec la vittoria alla Lega e decretando di conseguenza la sconfitta di Krona.\nMa quest'ultimo non ci sta e colpisce violentemente il Gran Maestro e obbligandolo a fargli il nome di colui che c'era prima del Big Bang: costui si rivela essere Galactus, il divoratore di mondi. Mentre Krona si scaglia su di esso, il Gran Maestro usa tutti gli oggetti magici per fondere i due mondi in un unico universo.\nViene costituita una nuova realt\u00e0 dove i due supergruppi hanno una vita in comune, piena di ricordi di avventure e di esperienze condivise. Nessuno sembra avere ricordi della vita precedente, e soprattutto nessuno si accorge di come la realt\u00e0 continua a cambiare continuamente: un minuto prima gli eroi sono sull'idrobase dei Vendicatori, un minuto dopo sul satellite della Lega, poi nuovamente nel palazzo dei Vendicatori; i loro ranghi e le loro uniformi cambiano continuamente, ma ognuno continua a fare quello che faceva un istante prima: Occhio di Falco e Freccia Verde continuano la loro gara di tiro con l'arco mentre il resto dei loro amici continua a dialogare normalmente, non accorgendosi dei continui mutamenti: solo Capitan America e Superman avvertono la realt\u00e0 che cambia di continuo, e sono gli unici che hanno dei vaghi ricordi di com'erano le cose in origine: i due cominciano ad accusarsi e minacciarsi a vicenda, spaventando i loro amici.\nSubito dopo la realt\u00e0 cambia nuovamente, ma in maniera differente: Aquaman e la Visione si aggirano in una Metropolis devastata e vittima di un'insolita nevicata. I due eroi vengono poi aggrediti da alcuni criminali DC che riescono a sopraffarli, ma vengono tratti in salvo da un gruppo misto di loro compagni: Capitan America, Wonder Woman, Iron Man, Thor e Lanterna Verde (Hal Jordan).\nLa squadra si dirige verso l'origine di questa nevicata, guidati da Mjolnir, il martello di Thor: giungono dinnanzi a una barriera di energia con la quale riescono a comunicare con la New York dell'altra terra, dove Superman, Wasp, Batman, Golia, Flash (Barry Allen), Manhunter e Scarlet stanno cercando di mettere in salvo i cittadini, vittime di un incendio di dimensioni esagerate.\nSuperman e Iron Man volano nello spazio cercando di scoprire cosa sta succedendo e scoprono che Krona sta cercando di fondere le due terre (ma questa volta non c'entrano niente l'Universo Amalgam o Access), causando disastri atmosferici su entrambi i mondi: difatti i due universi, di natura incompatibile, stavano respingendo la fusione forzata a cui il Gran Maestro li costrinse, ma Krona ne stava impedendo la divisione.\nGrazie agli sforzi di Scarlet e Lanterna Verde, i due mondi non collassano, riuscendo a respingere l'attacco di Krona, ma riuscendo solo a guadagnare un po' di tempo: cos\u00ec mentre tutti i supereroi dei due mondi, di tutte le nazionalit\u00e0, cercano di opporsi ai cataclismi che stanno tormentando le rispettive terre, nella base dei Vendicatori i principali membri delle due squadre si riuniscono per decidere la strategia da adottare: aiutati dallo Straniero Fantasma, riescono a rintracciare il Gran Maestro che, in punto di morte, confida agli eroi come ripristinare la realt\u00e0 originale, mostrando loro alcuni degli avvenimenti pi\u00f9 importanti delle loro vite: dalla morte di Superman a quella di Flash, dalla follia di Calabrone a quella di Hal Jordan: lutti, crisi, battaglie, centinaia di esperienze della loro vita che nessuno ricorda di aver vissuto. Per molti di loro \u00e8 doloroso accettare il triste fato che li attende, ma sanno di non aver altra scelta, pena la cancellazione dell'universo.\nIl gruppo decide allora di andare all'assalto di Krona, dopo aver eletto all'unanimit\u00e0 Capitan America come leader: molto toccante la scena dove Cap, dopo essersi chiarito con Superman, gli dona in prestito il suo scudo, affidandogli la prima linea dell'attacco. Gli eroi partono all'assalto del loro avversario, che ha trasformato Galactus in un gigantesco asteroide; inoltre, per evitare di essere interrotto mentre sta cercando di fondere i manufatti cosmici in un unico oggetto, evoca contro il team diversi criminali appartenenti alla due terre.\nI cambiamenti di realt\u00e0 tornano a farsi frequenti e, a turno, tutti coloro che sono stati Leaguer e Vendicatori vengono evocati da tutte le epoche, dando vita a una battaglia di proporzioni cosmiche, con continui cambiamenti di ranghi, uniformi e poteri, tutti sotto il comando di Cap, in costante contatto telepatico con tutti gli eroi grazie a Manhunter.\nDurante lo scontro muoiono apparentemente Flash (Barry Allen) e Occhio di Falco; sono comunque tanti gli eroi che, esausti, sono costretti a deporre le armi: solo Superman, armato dello scudo di Cap e di Mjolnir (prestatogli per l'occasione da Thor) riesce ad arrivare a Krona; ma l'alieno \u00e8 saturo di potere, ed \u00e8 ormai ad un passo dall'ottenere ci\u00f2 che vuole grazie ad un globo di cristallo dove ha racchiuso i dodici manufatti: improvvisamente, per\u00f2, riappare Flash che, distraendo Krona, d\u00e0 il tempo a Occhio di Falco di scoccare la sua ultima freccia al tritolo; i due eroi si erano salvati grazie ai poteri di Flash e Cap ha ben pensato di tenere nascosta la loro presenza, affinch\u00e9 riuscissero ad essere un elemento a sorpresa, come infatti \u00e8 stato.\nGrazie all'infallibile mira di Occhio di Falco, il globo esplode, annullando i poteri di Krona e riportando la realt\u00e0 allo stato originale, com'era prima dell'incontro tra Krona e il Gran Maestro; a separare definitivamente le due Terre interviene Hal Jordan, ora tornato ad essere\nlo Spettro, ristabilendo cos\u00ec l'ordine naturale delle cose.\nGli eroi tornano cos\u00ec ai loro rispettivi mondi: \u00e8 un peccato che debbano separarsi, ora che avevano iniziato a conoscersi e apprezzarsi; ma la natura dei loro mondi \u00e8 incompatibile, e i due universi devono restare separati, senza venire mai a contatto. Tuttavia, l'incontro tra i due mondi ha generato un uovo cosmico, in possesso del Gran Maestro, che in realt\u00e0 non \u00e8 morto, e quindi potrebbe tornare.\nProtagonisti.\nLa peculiarit\u00e0 di questo \"crossover\" \u00e8 che nel corso dell'avventura appaiono tutti i personaggi che fino all'aprile 2005 (data di pubblicazione dell'ultimo numero) sono stati membri dei Vendicatori o della Justice League, con tutte le variazioni di costume o poteri che hanno subito nel corso degli anni. Ci\u00f2 malgrado vengono utilizzate delle formazioni principali, cos\u00ec composte:\nEdizioni italiane.\nIn Italia la miniserie \u00e8 stata pubblicata dalla Panini Comics \u2013 Marvel Italia in \"Le battaglie del secolo\" nn. 22-25 (marzo - giugno 2004).\nSuccessivamente \u00e8 stata ristampata nel luglio 2007 dalla Planeta DeAgostini in un'edizione cartonata di grande formato per le sole librerie specializzate, corredata di numerose pagine in pi\u00f9 e contenuti speciali."}
{"id": "481636", "revid": "838137", "url": "https://it.wikipedia.org/wiki?curid=481636", "title": "Movimento Riformatore (Belgio)", "text": "Il Movimento Riformatore (\"Mouvement R\u00e9formateur\", MR) \u00e8 un partito politico attivo in Belgio, nella regione della Vallonia e nella comunit\u00e0 francofona. \u00c8 nato nel 2002 come federazione tra:\nOriginariamente prese parte ad MR anche il Fronte Democratico dei Francofoni (\"Front D\u00e9mocratique des Francophones\", FDF), poi D\u00e9FI, federalisti francofoni, che per\u00f2 nel settembre 2011 hanno abbandonato la federazione.\nStoria.\nIl MR pu\u00f2 essere considerato l'incontro tra il movimento liberale, quello cristiano moderato e quello federalista belga.\nIn Europa aderisce al Partito dell'Alleanza dei Liberali e dei Democratici per l'Europa.\nLiberali.\nIl movimento liberale \u00e8 stato rappresento in Belgio dal Partito Liberale, fondato nel 1846, un partito unitario, comprendente cio\u00e8 sia valloni che fiamminghi. Il PL si caratterizz\u00f2 per posizioni alquanto anti-clericali e per una politica attenta nei confronti delle classi meno abbienti, in particolare quella operaia. Fino agli anni '20 del '900 il PL rappresent\u00f2 la componente di \"sinistra\" della politica belga, in contrapposizione, spesso, con i partiti di ispirazione cristiana. Un po' come \u00e8 successo anche in Gran Bretagna con il Partito Liberale o in Svezia con il Partito Popolare Liberale. Dagli anni '20 in poi, per\u00f2, con l'affermarsi del movimento socialista, i liberali, espressione della media \"borghesia\", cominciarono ad allearsi con i partiti conservatori.\nNel 1961 il partito assunse il nome di Partito della Libert\u00e0 e del Progresso. Nel 1972, a causa delle crisi tra le due comunit\u00e0 linguistiche del Belgio, si verific\u00f2 una scissione, che diede luogo a un Partito vallone della libert\u00e0 e del progresso e ad un partito fiammingo (Partij voor Vrijheid en Vooruitgang).\nNel 1976 il PLP vallone ed il \"Raggruppamento Vallone\", un insieme di partiti federalisti, diedero vita al Partito delle Riforme e della Libert\u00e0 di Vallonia (PRLW). Nel 1979 i liberali valloni si riunirono ad un gruppo di liberali di Bruxelles e diedero vita al Partito Riformatore Liberale (PRL). Nel 1981 i liberali, sia fiamminghi che valloni, ottennero il loro miglior risultato alle elezioni nazionali.\nCivici e cristiano-democratici.\nNel 1997, G\u00e9rard Deprez propone la creazione di liste comuni tra la federazione PRL-FDF ed il proprio partito, il Partito Cristiano Sociale, oggi Centro Democratico Umanista. Nel luglio dello stesso anno, il PCS, per\u00f2 rifiut\u00f2 la proposta di Deprez. Nel gennaio del 1998, Deprez venne allontanto dal PCS e fond\u00f2 il \"Mouvement des citoyens pour le changement\" (MCC), con lo scopo di raccogliere i moderati che, anche grazie ad una federazione con PRL-FDF, volessero assicurare un ricambio della vita politica belga.\nA questa federazione si \u00e8 poi unito il Partito per la Libert\u00e0 e il Progresso (Partei f\u00fcr Freiheit und Fortschritt, PFF), in rappresentanza dei liberali germanofoni.\nLa nascita di MR.\nNel 1999, si svolse il primo congresso della federazione PRL-FDF-MCC, che present\u00f2 proprie liste alle elezioni europee.\nIl Movimento Riformatore nasce ufficialmente il 22 marzo del 2002.\nAlle elezioni politiche del 2003, MR ha ottenuto 11,4% dei voti alla Camera ed il 12,1 al Senato, eleggendo 24 deputati e 5 senatori. Alle elezioni regionali (2004) in Vallonia ha ottenuto il 24,3% dei voti, ha eletto 20 deputati, perdendone uno. Nella Regione di Bruxelles ha, invece, conquistato il 32,5% dei consensi ed ha eletto 25 seggi, 2 in meno.\nAlle elezioni politiche del 2007 MR \u00e8 passato al 12,5% dei voti, con un incremento dell'1,1%, anche se i seggi sono passati da 24 a 23. Con il 31% dei consensi, i Riformatori si sono confermati il primo partito di lingua francese in Belgio.\nAlle elezioni politiche del 2019 MR ha ottenuto il risultato del 7.56% con 512.825 voti. La forza Parlamentare si \u00e8 ridotta a 14 eletti. In seguito all'esito elettorale, Primo ministro \u00e8 divenuta Sophie Wilm\u00e8s, espressione del Movimento Riformatore, cui nel 2020 \u00e8 succeduto Alexander De Croo, esponente di Liberali e Democratici Fiamminghi Aperti.\nIdeologia.\nIl peso delle diverse componenti culturali al momento della nascita di MR \u00e8 calcolabile leggendo il numero di delegati che lo Statuto riconosceva ad ogni partito fondatore:\nIl partito aderisce all'ALDE.\nIl sito di MR afferma che i partiti federati in MR \"propongono ai cittadini una nuova formazione politica, moderna, riformatrice e convintamente centrista\".\nLo statuto afferma che \"il Movimento Riformatore fonda la sua azione sui valori dell'umanesimo democratico:\""}
{"id": "481638", "revid": "78273", "url": "https://it.wikipedia.org/wiki?curid=481638", "title": "Igor V. Kurchatov", "text": ""}
{"id": "481639", "revid": "1272592", "url": "https://it.wikipedia.org/wiki?curid=481639", "title": "Bonagia", "text": "Bonagia \u00e8 una frazione del comune di Valderice, in provincia di Trapani.\nStoria.\nL'origine del toponimo sembrerebbe essere di epoca bizantina e deriverebbe da \"Panaghia\", attributo che i Bizantini riferivano alla Madonna (il significato sarebbe letteralmente quello di \"tutta santa\", quindi Santissima), forse in riferimento ad una primitiva chiesetta da loro costruita in quei territori dedicata proprio alla Madonna. Altre fonti invece riportano l'esistenza di una chiesa dedicata ad Ognissanti, e anche ci\u00f2 spiegherebbe il toponimo bizantino. Certo \u00e8 che anche gli Arabi approdarono in quei luoghi, il cui nome fu corrotto in \"Ab\u00f9 Nagi\u00e0\", col significato di porto sicuro.\nParte del comune di Monte San Giuliano fino al 1934, poi del comune di Erice, fino al 1955, quando con la nascita del comune di Valderice, fu accorpato a quest'ultimo.\nGeografia fisica.\nTerritorio.\nSi affaccia sul mare, nel golfo omonimo. Il suo territorio si estende dalla estremit\u00e0 della frazione ericina di Pizzolungo, all'altezza dell'insenatura denominata \"nono chilometro\" fino a Monte Cofano, in territorio di Custonaci. \nSi trova a circa 4\u00a0km dal capoluogo comunale e conta 971 abitanti; \u00e8 famosa per lo specchio di mare su cui si affaccia per un'antica tonnara, per il caratteristico porticciolo, con 200 posti barca e per l'antica torre Saracena, oggi sede del Museo delle Attivit\u00e0 Marinare. \nStoricamente \u00e8 stato uno degli sbocchi a mare dell'agro ericino, e luogo di cui molte civilt\u00e0, come quella romana o araba, fecero approdo. \nFino al 28 gennaio 1955 ha fatto parte del comune di Erice\nLa tonnara.\nSituata in un luogo reso celebre dalla notizia, tramandata da Fazello, come da altri antichi storici, del seppellimento avvenuto di Anchise, padre di Enea, la Tonnara di Bonagia \u00e8 tra le pi\u00f9 antiche e pregevoli, gi\u00e0 in attivit\u00e0 nel 1266 sotto gli Angioini. \nL'attuale costruzione non \u00e8, tuttavia, la stessa magnificata dallo studioso: nel giugno del 1624, infatti, una banda di pirati mise a ferro e fuoco la Tonnara distruggendone, appunto, l'intero impianto. \nSulle sue macerie venne subito ricostruita, secondo il disegno della precedente, quella che, ancora oggi, possiamo ammirare e che fu terminata nel 1626, come testimonia la data scolpita sull'architrave della porta d'ingresso. Venne costruita adottando la struttura tipica del baglio: vi era una grande corte centrale circondata da varie costruzioni, come i sopraelevati appartamenti del rais, e a sinistra dell'ingresso, gli alloggi della ciurma e quelli dei contadini.\nAll'origine la Tonnara di Bonagia fu propriet\u00e0 della Regia Corte e tale rimase fino al 1638, quando venne venduta al Barone D. Antonino Stella; passata, in seguito, di propriet\u00e0 in propriet\u00e0, rimase in possesso dei Duchi di Castel di Mirto fin quando non fu ceduta alla costituenda Opera Pia di Casteldimirto. \nSub\u00ec un periodo d'abbandono che termin\u00f2 nel 1876 quando venne riattivata e riportata alla produttivit\u00e0. \nQuindi, l'amministrazione venne assunta dall'Ospedale Fate Bene Fratelli di Palermo, il quale nel 1923 la vendette per l'importo di tre milioni circa alla Fenicia \u2014 S.p.A. di pesca di Trapani. \nLa tonnara, nel tempo, appartenne tra le altre, alle famiglie trapanesi Naso, Monroy, Platamone, Statella, Burgarella e Fardella di Mokarta. \nNel 1973 i diritti di pesca e i natanti furono acquistati dall\u2019imprenditore Nino Castiglione che continu\u00f2 a svolgere annualmente la mattanza fino al 1979 quando, consorziata con la Tonnara San Cusumano e San Giuliano Palazzo, l\u2019impianto di pesca venne spostato sulla zona di mare antistante San Giuliano. L\u2019ultima mattanza si svolse nel 2003.\nAll'interno della Tonnara c'\u00e8 una Cappella edificata nel 1749 da Antonio Stella, Barone di Bonagia, a protezione delle continue incursioni piratesche. Al suo interno il Crocifisso ligneo, che dopo diverse vicende fu collocato dal \"rais Saroro Renda\" sull'altare della Chiesetta. Il crocifisso \u00e8 tutt'oggi oggetto di grande devozione popolare (la terza domenica di Luglio viene celebrata la festa).\nNei territori di pertinenza della tonnara, sulla riva, sono da tempo \"conservate\" e ridotte in stato di abbandono le antiche \"muciare\" (o muxare\"), le imbarcazioni da cui il rais, durante la mattanza, governava e guidava le azioni dei pescatori.\nRestaurata negli anni '90, \u00e8 divenuta un resort, ed \u00e8 anche sede del locale Museo delle Attivit\u00e0 Marinare."}
{"id": "481641", "revid": "767487", "url": "https://it.wikipedia.org/wiki?curid=481641", "title": "Passeggeri distratti", "text": "Passeggeri distratti \u00e8 l'undicesimo album di inediti di Raf.\nDescrizione.\nSi presenta in modo diverso dal precedente lavoro, \"Ouch\", in quanto meno sperimentale e pi\u00f9 pop. Il primo singolo estratto \u00e8 \"Dimentica\". L'album \u00e8 ricco di collaborazioni, da Max Gazz\u00e8, Giorgio Baldi e Filippo Gatti (\"Onde\") a Saverio Grandi (\"Acqua\", \"Se passerai di qui\", \"Dimentica\", \"Passeggeri distratti\") a Cesare Chiodo (\"Se passerai di qui\", \"Mondi paralleli\") fino a Pacifico, autore assieme a Raf del brano \"Il nodo\". Oltre a \"Dimentica\", dall'album sono stati estratti i singoli \"Passeggeri distratti\", \"Il nodo\" e \"Salta pi\u00f9 alto\"."}
{"id": "481643", "revid": "125465483", "url": "https://it.wikipedia.org/wiki?curid=481643", "title": "Civil War (fumetto)", "text": "Civil War \u00e8 una serie a fumetti scritta da Mark Millar e disegnata da Steve McNiven, pubblicata dalla Marvel Comics da maggio 2006 a febbraio 2007. La miniserie \u00e8 un crossover composto da sette albi e ha avuto conseguenze su tutte le serie della Marvel. Gli albi coinvolti dalla saga sono contraddistinti dalla grafica di copertina, che prevede una larga banda nella sua met\u00e0 inferiore. La miniserie ha avuto un ottimo riscontro di pubblico e il primo numero della serie e tutti i tie-in, ovvero le opere derivate, sono andati esauriti e hanno avuto una ristampa con una \"variant cover\", che presenta una differente grafica di copertina.\nLa serie \u00e8 stata sostenuta da una importante campagna pubblicitaria anche al di fuori dall'ambiente fumettistico, soprattutto per quanto riguarda il personaggio dell'Uomo Ragno che, a seguito della rivelazione pubblica della propria identit\u00e0, ha fatto guadagnare alla miniserie molte prime pagine di giornali, anche italiani, oltre a numerose critiche.\nStoria editoriale.\nIn origine doveva essere una miniserie di sei numeri ideata da Mark Millar e disegnata da Bryan Hitch (i creatori degli Ultimates), che nulla avrebbe avuto a che vedere con ci\u00f2 che si \u00e8 realmente sviluppato. Durante una riunione degli autori sull'evento editoriale del 2006, Millar ha proposto la sua idea modificando la bozza iniziale che vedeva un fronte unico di eroi combattere i soldati dello S.H.I.E.L.D. dopo la morte di Dum Dum Dugan, braccio destro di Nick Fury; secondo Millar, l'idea di vedere due differenti fronti di eroi lottare tra loro sarebbe stata pi\u00f9 accattivante.\nL'Atto di Registrazione dei Superumani sulla cui premessa si basa Civil War ha dei precedenti simili in altri fumetti di genere supereroistico quali Uncanny X-Men, DC: The New Frontier, Powers, Watchmen e Astro City. Mark Millar in proposito disse: \u00ab\"Ho deciso di fare del dilemma supereroico qualcosa di un po' diverso. La gente pensava fossero pericolosi, ma non volevano un divieto. Quello che volevano erano supereroi pagati dal governo federale come poliziotti e aperti allo stesso tipo di controllo. Era la soluzione perfetta e nessuno, per quanto ne sono a conoscenza, lo hai mai fatto prima.\"\u00bb Rispetto agli eventi degli anni precedenti, \"Civil War\" presenta una maggior interazione tra le serie coinvolte. Infatti, mentre ad esempio in \"House of M\" i \"tie-in\" furono abbastanza slegati e fini a s\u00e9 stessi, in questo caso approfondiscono e completano la storia della miniserie.\nPrima della miniserie, sono stati pubblicati degli albi pubblicati all'interno di varie collane, che hanno fatto da prologo alla trama principale; queste storie sono identificate dalla scritta \"Road to Civil War\" in copertina. Successivamente prese via la miniserie Civil War vera e propria che venne edita da maggio 2006 a febbraio 2007. Contemporaneamente alla miniserie principale ne venne pubblicata un'altra di 11 numeri usciti con periodicit\u00e0 variabile da luglio 2006 ad aprile 2007, \"Civil War: Front Line\", scritta da Paul Jenkins e disegnati da vari artisti. Oltre a queste tre, sono state realizzate altre miniserie legate in qualche modo agli eventi della principale: \"Civil War: X-Men\" e \"Civil War: Young Avengers &amp; Runaways\". Dalla fine del 2006 al 2007 vennero poi pubblicati una serie di sette numeri unici legati alla vicenda principale:\nNel 2008 a conclusione del ciclo, venne pubblicato il volume \"What if? Civil war\", dedicato agli ipotetici futuri alternativi e da una nuova miniserie, \"House of M: Civil War\", che vede Magneto e il suo esercito di mutanti invadere gli Stati Uniti.\nTrama.\nCivil War.\nA causa di un'esplosione causata dal supercriminale Nitro, un intero paese venne spazzato via e centinaia di persone vengono uccise. L'evento provoca un'ondata di odio nei confronti dei superumani perch\u00e9 Nitro ha agito mentre combatteva contro i New Warriors, che si sovvenzionavano attraverso un reality show in cui si facevano riprendere mentre davano la caccia ai criminali. La leggerezza con cui i ragazzi (morti quasi tutti anche loro nell'esplosione) avevano gestito la situazione spinge il governo degli Stati Uniti e lo S.H.I.E.L.D. a introdurre il cosiddetto \"Atto di Registrazione dei Superumani\" al fine di permettere al governo di registrare le identit\u00e0 civili degli individui dotati di superpoteri. I supereroi da questo momento, per continuare a compiere il loro dovere senza venire considerati criminali a loro volta, avrebbero dovuto rivelare al governo la loro identit\u00e0 segreta e accettare di sottoporsi a un addestramento specifico, in modo da evitare che l'inesperienza porti allo stesso errore compiuto dai New Warriors. La comunit\u00e0 dei supereroi si spacca in due di fronte a questa decisione: i contrari, capeggiati da Capitan America, e i favorevoli, con a capo Iron Man. Dopo molteplici scontri nei quali gli eroi cambiano spesso schieramento, arriva il momento dello scontro finale, Iron Man sorprende il gruppo di Capitan America mentre cercava di liberare i compagni prigionieri in un carcere di massima sicurezza fatto edificare nella Zona Negativa, lo scontro e acceso e infine Cloack teletrasporta tutti a Manhattan; i favorevoli alla registrazione sembrano in vantaggio ma la situazione viene ribaltata dall'arrivo di Namor alla testa degli Atlantidei, tuttavia sopraggiungono anche i supereroi appartenenti al progetto dei cinquanta stati che, guidati da Ragnarok danno man forte a Iron Man, la battaglia diventa cos\u00ec violenta che Cap si rende conto di non star pi\u00f9 agendo per il bene comune e vedendo i danni che stavano procurando i supereroi a New York decide di arrendersi anche se la sua fazione stava vincendo. Cos\u00ec lo scontro viene vinto dai favorevoli e Capitan America si fa arrestare togliendosi la maschera. Tony Stark viene messo a capo dello SHIELD dando vita all'Iniziativa dei cinquanta stati, ovvero il progetto di dotare ogni stato della nazione di un gruppo di supereroi.\nLa trama riprende elementi gi\u00e0 affrontati dalle saghe \"Vendicatori Divisi\", \"House of M\" e \"Guerra segreta\", nonch\u00e9 elementi di \"Son Of M\" e \"The 198\" e riporta in scena molti personaggi secondari e da tempo non utilizzati.\nCivil War: Front Line.\nLa storia presenta la prospettiva sulla vicenda di due reporter di fronti opposti: Ben Urich e Sally Floyd oltre alla storia dell'unico sopravvissuto del massacro di Stamford: Speedball dei New Warriors.\nMiniserie legate a Civil War.\nCivil War: X-Men.\nAlcuni membri della X-Force - Domino, Shatterstar e Calibano - penetrano nella zona dello Xavier Institute e cogliendo di sorpresa le sentinelle riescono a liberare i 198 mutanti costretti dal governo a rimanere all'interno della villa. Alcuni X-Men intervengono per impedirne la liberazione ma alla fine Ciclope preferisce lasciarli fuggire. Arrabbiato per la decisione del capo degli X-Men, Alfiere contatta Iron Man chiedendogli di rintracciare i 198 e con loro altri due mutanti: Sabra e Micromax. Intanto allo Xavier Institute i quattro X-Men originali ancora in vita, Ciclope, l'Uomo Ghiaccio, la Bestia e Arcangelo, si mettono sulle tracce dei mutanti fuggiaschi. Emma Frost li accompagna all'uscita della tenuta Xavier, e appena i suoi compagni scompaiono in lontananza una nuova versione di Sentinella afferra la donna accusandola di aver violato i confini dello Xavier Institute.\nCivil War: Giovani Vendicatori/Runaways.\nA Santa Monica scoppia uno scontro tra il criminale Spezzabandiera e alcuni agenti S.H.I.E.L.D.. I Runaways intervengono e sconfiggono con facilit\u00e0 il nemico, ma gli agenti S.H.I.E.L.D. li arrestano perch\u00e9 non registrati. I ragazzi riescono a fuggire, ma il cyborg Victor \u00e8 colpito dall'esplosione di una granata. Contemporaneamente, un altro gruppo di adolescenti, i Giovani Vendicatori, osserva gli eventi su uno schermo nel rifugio segreto dei ribelli, e chiedono a Capitan America di poter intervenire ma questi nega il permesso alla squadra che disubbidisce e raggiunge i Runaways, i quali li scambiano per\u00f2 per assalitori. Ne segue uno scontro che ha fine solo quando Visione si interfaccia casualmente con Victor.\nTie in.\n\"New Avengers Disassembled\".\nIn questa serie Brian Michael Bendis dedica ogni numero a un singolo membro del gruppo.\nLa squadra speciale dello S.H.I.E.L.D. preposta alla cattura dei superumani ribelli fa irruzione nel bunker segreto di Capitan America, il quale riesce per\u00f2 a fuggire nelle fogne di Manhattan. Successivamente, Cap \u00e8 contattato dal suo amico Sam Wilson, alias Falcon, che gli offre il suo aiuto per cercare membri per una squadra di ribelli. Il primo eroe che cercano di avvicinare \u00e8 Hank Pym, non sapendo che questi sta dalla parte di Iron Man, che li attira in una trappola, facendo arrivare sul luogo una squadra governativa anti-supereroi, con a capo Maria Hill. Cap e Falcon riescono comunque a fuggire, lasciando Pym stupito dalla considerazione che i due avevano di lui.\nA poche ore dall'entrata in vigore della Legge di Registrazione dei Superumani, Iron Man e Ms. Marvel fanno visita a Luke Cage e alla sua compagna Jessica Jones per cercare di convincerli a sostenere la causa della registrazione, ma Cage rifiuta perch\u00e9 ritiene l'RSA paragonabile alle tensioni razziali degli anni cinquanta. Cage e la Jones pensano allora di fuggire in Canada con la loro figlia, ma mentre la sua compagna si reca a Toronto Luke non se la sente di abbandonare il suo quartiere. Ma quando arriva la mezzanotte e l'RSA entra in vigore, una squadra di agenti governativi fa irruzione nel suo appartamento, e lui riesce a fuggire solo grazie all'intervento prima dei suoi vicini e poi di Capitan America, Devil e Falcon.\nSpider-Man.\nIl Presidente degli Stati Uniti annuncia ad Iron Man e all'Uomo Ragno che la Legge di Registrazione dei Superumani sar\u00e0 discussa dal Congresso al pi\u00f9 presto. Tony Stark rivela allora al Capo di Stato la sua identit\u00e0 segreta e chiede all'Uomo Ragno di fare lo stesso. Peter ne discute con sua moglie Mary Jane, che \u00e8 scettica, e con zia May, che vorrebbe invece che tutto il mondo sapesse quanto \u00e8 speciale Peter. E alla fine, Peter decide di dar retta a sua zia.\nDopo l'annuncio in conferenza stampa, la vita di Peter Parker \u00e8 completamente sconvolta. Il suo direttore J. Jonah Jameson, che riteneva Peter l'ultima persona onesta della citt\u00e0, gli intenta una causa milionaria con diverse accuse. Iron Man decide senza consultarlo di inserirlo in una task force preposta alla cattura dei supereroi ribelli, di cui fanno parte anche i Thunderbolts, Doc Samson e i Fantastici Quattro.\nIn seguito alla cruenta battaglia tra il gruppo di Iron Man e quello di Capitan America, molti ribelli sono stati catturati e stanno per essere trasferiti in un luogo pi\u00f9 sicuro. Temendo che Cap possa tentare di liberare i propri alleati, Iron Man chiede al suo super-team di proteggere il trasferimento dei prigionieri. Peter viene messo da Stark a fare la guardia per meglio sfruttare il suo senso di ragno, ma quella era una cosa di cui non aveva parlato mai a nessuno... Dopo aver visto lo stato in cui versano i prigionieri, Peter decide di unirsi a Cap e si scontra con Iron Man, che sconfigge dopo un duro scontro prendendolo di sorpresa."}
{"id": "481648", "revid": "2121638", "url": "https://it.wikipedia.org/wiki?curid=481648", "title": "Capitan Bretagna", "text": "Capitan Bretagna (\"Captain Britain\"), il cui vero nome \u00e8 Brian Braddock, \u00e8 un personaggio immaginario dei fumetti creato da Chris Claremont (testi) e Herb Trimpe (disegni) nel 1976 per la Marvel UK, sezione britannica della Marvel Comics. A differenza della sorella, Psylocke, egli non \u00e8 un mutante, ma solamente un essere umano a cui magicamente sono stati donati speciali poteri. Apparve per la prima volta in \"Captain Britain\" (vol. 1) n. 1 (13 ottobre 1976). Nelle intenzioni degli autori, doveva essere l'equivalente britannico di Capitan America. Dotato di notevoli poteri, venne scelto come protettore dell'Omniverso dalla maga Roma, figlia dell'essere che si autodefinisce Merlino.\nStoria editoriale.\nIl personaggio venne creato a quattro mani da un giovane Chris Claremont in collaborazione con il disegnatore Herb Trimple. Dopo la cancellazione dell'omonima testata, Cap (affettuosamente definito cos\u00ec dagli amici) apparve in coppia con un altro personaggio \"made in England\", il Cavaliere Nero. Nelle storie successive, i due viaggiarono attraverso varie versioni alternative delle isole inglesi e Cap guadagn\u00f2 un posto d'onore nel Corpo dei Capitan Bretagna.\nDopo la cancellazione della serie, Claremont e Davis idearono nel 1988, \"Excalibur\", serie a fumetti che oltre a personaggi prettamenti inglesi, includeva alcuni fra i membri fissi degli X-Men.\nIl personaggio di Capitan Bretagna apparve come comprimario in alcuni episodi della testata \"Marvel Team-Up\" con l'Uomo Ragno.\nBiografia del personaggio.\nOrigini.\nNato e cresciuto nella piccola cittadina di Maldon, Essex, Brian era uno studioso e assennato giovane che viveva una tranquilla vita assieme ai genitori (aristocratici, che pur non essendo tanto ricchi per gli standard del loro mondo, lo erano abbastanza per impedirgli di giocare o fare amicizia con i ragazzi della sua et\u00e0, appartenenti per\u00f2 ad una classe inferiore), al fratello maggiore e alla sua gemella, la futura X-Man, Psylocke. Dopo la morte dei genitori (Sir James Sr. e Lady Elizabeth) in un incidente d'auto, Brian prese la guida dell'istituto Darkmoore per la ricerca nucleare.\nQuando il centro fu attaccato dai Reavers e Brian per\u00ec cercando di aiutare alcuni dipendenti a fuggire, fu resuscitato dall'essere Merlino e da sua figlia, la Guardiana dell'Omniverso, Roma. I due diedero al giovane la possibilit\u00e0 di acquisire immensi poteri, offrendogli di scegliere tra l'\u00abAmulet of Right\u00bb e la \u00abSword of Might\u00bb. Braddock, non considerandosi un guerriero e non sentendosi portato per le competizioni, scelse l'\u00abAmulet\u00bb e divenne Capitan Bretagna.\nSi venne a scoprire in seguito, che ogni dimensione del creato, possedeva il proprio Capitan Bretagna con il compito di proteggere non solo le isole inglesi ma anche l'Omniverso. Tutti questi supereroi sono conosciuti e appartengono al Corpo dei Capitan Bretagna.\nPrimi anni da Capitano.\nLa sua carriera come supereroe lo porta a scontrarsi spesso con l'agenzia per la difesa inglese, lo S.T.R.I.K.E., e con l'ufficiale Dai Thomas. Durante uno di questi episodi, scopr\u00ec che la morte dei suoi genitori non fu casuale, ma ordinata da un computer senziente di nome Mastermind ed eseguita dall'assassino Slaymaster e dalla matriarca del crimine londinese Vixen. Con l'andare del tempo, Brian cominci\u00f2 ad affrontare pi\u00f9 nemici soprannaturali rispetto ai comuni criminali.\nIn seguito Brian and\u00f2 a studiare in America, dove all'Empire State University incontr\u00f2 il giovane Peter Parker. Un piccolo fraintendimento fece in modo che Cap e Spider-Man si scontrassero, ma risolto questo i due si allearono, riuscendo a catturare l'assassino Arcade. Tornando in patria, Brian divenne il bersaglio del demone Necromon, che gli cancell\u00f2 memoria e ricordi. Cap pass\u00f2 i successivi due anni a riparare la sua psiche e a riguadagnare i suoi ricordi.\nRichiamato in servizio da Merlino, dopo aver combattuto il Cavaliere Nero, difese Altromondo da Necrom.\nIncontri e scontri.\nA seguito delle battaglie contro la Crazy Gang, Slaymaster e Vixen, Braddock venne catturato dal malvagio Gatecrasher su ordine dell'entit\u00e0 Sat-Yr-9 e fu costretto a scontrarsi con il suo doppio dimensionale Kaptain Briton. Catturato da Modred the Mystic, venne liberato da Capitan America, e assieme i due sconfissero Modred. Sempre in quella, Brian incontr\u00f2 Meggan, suo futuro amore.\nSecret Invasion.\nDurante l'evento Secret Invasion, l'esercito Skrull attacca Londra; Capitan Bretagna e i membri del MI-13 difendono la citt\u00e0 dagli invasori, ma all'improvviso gli Skrull sembrano attratti da un altro obiettivo: il portale di Altromondo.\nBrian viene colpito da un missile nucleare lanciato da un incrociatore Skrull, ma viene successivamente riportato in vita da Merlino (rinsavito dalla follia che l'aveva spinto a uccidere la figlia e liberato da Wisdom) e riesce a sgominare un'orda di Skrull grazie alla sua nuova arma, la spada Excalibur.\nAltre versioni.\nDurante \"House of M\" la strega Scarlet l'ha trasformato nel monarca della stessa Gran Bretagna, veste con cui si \u00e8 battuto per mantenere l'integrit\u00e0 dell'Omniverso sconvolto dalle manipolazioni di Scarlet. I suoi sforzi sono stati premiati dal successo, al prezzo del possibile sacrificio della vita di sua moglie Meggan, tuttora dispersa.\nCostumi.\nIl costume di Capitan Bretagna \u00e8 caratterizzato dalla sua connotazione patriottica ed ha subito nel tempo alcune significative variazioni, di cui si presentano le due principali versioni. Il costume agisce anche da \"Batteria Tampone\" di energia mistica che permette a Brian di operare fuori dalla Gran Bretagna, la fonte da cui attinge per manifestare i suoi poteri."}
{"id": "481659", "revid": "1745361", "url": "https://it.wikipedia.org/wiki?curid=481659", "title": "Passo Feudo", "text": "Il Passo Feudo (\"Satteljoch\" o \"Feudopass\" in tedesco, \"Passo Feodo\" in dialetto predazzano) \u00e8 un valico alpino a quota 2.121\u00a0m s.l.m. e costituisce un confine naturale tra i comuni di Predazzo e Tesero, in provincia di Trento e il comune di Nova Levante in provincia di Bolzano.\nSituato tra il Doss Cappello a sud e il gruppo del Latemar a nord, \u00e8 accessibile attraverso la cabinovia e la seggiovia dello Ski Center Latemar, che parte dallo Stadio del salto con gli sci di Predazzo e fa scalo alla localit\u00e0 di Gardon\u00e8 (1.600\u00a0m) oppure attraverso la strada bianca da Predazzo (segnavia 504) o, dal versante opposto, da Pampeago (segnavia 505), a piedi o tramite una strada percorribile solo con fuoristrada (\u00e8 necessario ottenere un permesso di circolazione).\nIl passo Feudo si trova nel territorio della Regola Feudale, ed \u00e8 un punto di accesso per il Doss Cappello (e il relativo sentiero geologico curato dal Museo geologico delle Dolomiti di Predazzo), il monte Agnello e le cime dei monti Cornacci a sud e il rifugio Torre di Pisa sul gruppo del Latemar a nord.\n\u00c8 una delle principali mete turistiche della Val di Fiemme, sia estive, per la possibilit\u00e0 di percorsi escursionistici, che invernali, per le piste da sci del comprensorio Ski Center Latemar."}
{"id": "481668", "revid": "470747", "url": "https://it.wikipedia.org/wiki?curid=481668", "title": "Sonzogno", "text": ""}
{"id": "481675", "revid": "124188144", "url": "https://it.wikipedia.org/wiki?curid=481675", "title": "Sichelgaita di Salerno", "text": "Biografia.\nFiglia di Guaimario IV, principe di Salerno, spos\u00f2 Roberto il Guiscardo dopo il 1059, dopo che quest'ultimo ebbe ripudiato la prima moglie Alberada, per motivo di consanguineit\u00e0.\nIl fratello di Sichelgaita, il principe Gisulfo II, manifest\u00f2 un ostinato rifiuto alle nozze, che furono comunque subito celebrate.\nSua sorella Gaitelgrima aveva invece gi\u00e0 sposato Drogone d'Altavilla, fratellastro di Roberto.\nDonna di grande cultura e fermo carattere, seppe affermare la propria personalit\u00e0 a corte ed esercitare una notevole influenza sull'energico marito, che accompagn\u00f2 spesso nei suoi viaggi di conquista.\nLa partecipazione al Concilio di Melfi.\nLa principessa si rec\u00f2 nella capitale Melfi e, nell'estate del 1059, riserv\u00f2 al pontefice Niccol\u00f2 II un'accoglienza maestosa. Sichelgaita organizz\u00f2 il Concilio di Melfi I e prepar\u00f2 lo svolgimento degli incontri che portarono prima al Trattato di Melfi e, poi, al Concordato di Melfi.\nL'alleanza tra la Chiesa ed i Normanni avvenne tramite l'abate di Montecassino, Desiderio di Benevento, futuro papa Vittore III, mentre le trame degli accordi vennero tessute da Godano, vescovo di Acerenza, legato a Roberto il Guiscardo. Niccol\u00f2 II tolse la scomunica allo stesso Guiscardo, lo ricevette come suo \"fidelis\" e lo benedisse insieme alla consorte Sichelgaita.\nLa famiglia.\nDal matrimonio con Roberto d'Altavilla nacquero:\nLa guerra in Oriente.\nMalgrado gli iniziali tentativi di convincere il Guiscardo a non attaccare l'Impero bizantino, Sichelgaita fu comunque al suo fianco in questa campagna militare. Durante la battaglia di Durazzo (1081) combatt\u00e9 in prima persona armata di corazza, guidando le truppe di Roberto quando queste furono inizialmente respinte dall'esercito nemico. Secondo la cronista bizantina Anna Comnena, Sichelgaita era \u00abcome un'altra Pallade, se non una seconda Atena\u00bb. Anna le attribuisce una citazione dall'Iliade.\nNel 1083 Sichelgaita fece ritorno in Italia insieme a Roberto per difendere papa Gregorio VII contro l'imperatore Enrico IV. Fu al fianco di suo marito in una seconda campagna contro i Bizantini, quella che cost\u00f2 la vita a Roberto durante l'assedio di Cefalonia del 1085.\nGli ultimi anni di vita.\nSi dedic\u00f2 allo studio della medicina e dell'erboristeria presso la Scuola medica salernitana, che all'epoca rappresentava un polo di eccellenza nel campo medico-officinale. Tuttavia le sue conoscenze le costarono un'infamante accusa: secondo alcune fonti, Sichelgaita avrebbe tentato di avvelenare il figlio che Roberto aveva avuto dal primo matrimonio, Boemondo di Taranto, sebbene i due giunsero successivamente ad un accordo in base al quale la successione di Roberto fu attribuita al primo figlio nato dal matrimonio tra Roberto e Sicheilgaita, il futuro duca Ruggero Borsa."}
{"id": "481677", "revid": "287204", "url": "https://it.wikipedia.org/wiki?curid=481677", "title": "Sonzogno (editore musicale)", "text": "La Casa Musicale Sonzogno \u00e8 una casa editrice musicale milanese fondata nel 1874 da Edoardo Sonzogno (1836-1920).\nEdoardo Sonzogno.\nCasa Sonzogno nacque come settore musicale della casa editrice omonima fondata nel 1804 da Giovanni Battista Sonzogno.\nSuo nipote Edoardo Sonzogno fu un protagonista della vita musicale italiana negli ultimi due decenni dell'Ottocento, sia come editore di alcuni dei pi\u00f9 famosi operisti dell'epoca, sia come impresario in Italia e all'Estero, sia attraverso le riviste musicali \"Il Teatro illustrato\" e \"La Musica popolare\".\nIn un primo tempo, Edoardo Sonzogno stamp\u00f2 spartiti a prezzi popolari di opere famose ed acquist\u00f2 i diritti in lingua italiana di numerosi titoli francesi, ottenendo il primo successo internazionale con la \"Carmen\" di Georges Bizet, che si afferm\u00f2 nel mondo nell'edizione da lui pubblicata, e solo in seguito nella versione originale francese. Cos\u00ec scrisse Friedrich Nietzsche ad un amico, dopo una rappresentazione di \"Carmen\" a Nizza nel dicembre 1887: \"\u201cCarmen al Gran Teatro Italiano: per me un vero avvenimento. Durante queste quattro ore ho compreso pi\u00f9 cose che non abitualmente in quattro settimane. Onore al Signor Sonzogno!\u201d\"\nNel 1882 Edoardo Sonzogno fu tra i fondatori della S.I.A.E.-Societ\u00e0 Italiana degli Autori ed Editori, e la Casa Musicale Sonzogno \u00e8 l'unica casa editrice ancora in attivit\u00e0 a farne parte fino dalla nascita.\nPer costituire un repertorio italiano e scoprire nuovi talenti, dal 1883 band\u00ec una serie di concorsi operistici. Al primo partecip\u00f2 Giacomo Puccini con \"Le Villi\", ma la Commissione giudicatrice non ebbe la possibilit\u00e0 di esaminare la partitura a causa della grafia pressoch\u00e9 illeggibile del compositore lucchese o forse, secondo un'altra versione pi\u00f9 accreditata, parte della Giuria finse di ignorare il valore dell\u2019opera, influenzata dal potente rivale Ricordi, affinch\u00e9 Puccini non entrasse nella \"scuderia\" Sonzogno.\nDal secondo concorso (1890) usc\u00ec vincitore Pietro Mascagni con \"Cavalleria rusticana\". L'esplosivo successo mondiale di quest'opera apr\u00ec la stagione del Verismo e della \"Giovane Scuola Italiana\", di cui Sonzogno fu il pi\u00f9 attivo promotore, commissionando, pubblicando e allestendo anche all'estero numerose opere di altri compositori destinati a notevoli successi, come Ruggero Leoncavallo (\"Pagliacci\", \"Zaz\u00e0\", ecc.), Umberto Giordano (\"Andrea Ch\u00e9nier\", \"Fedora\", ecc.) e Francesco Cilea (\"Adriana Lecouvreur\", \"L'Arlesiana\", ecc.). Prosegu\u00ec anche la collaborazione con Pietro Mascagni, con la pubblicazione di \"L'amico Fritz\", \"Lodoletta\", \"Il piccolo Marat\", e molti altri titoli.\nNel 1894 Edoardo Sonzogno ricostru\u00ec a Milano il vecchio teatro piermariniano della Cannobiana, mutandogli il nome in Teatro Lirico Internazionale, cos\u00ec che le sue produzioni potessero costituire un'alternativa a quelle del Teatro alla Scala, feudo di Ricordi. Al Lirico allest\u00ec memorabili stagioni lanciando cantanti in seguito divenuti leggendari, come Enrico Caruso.\nRiccardo e Lorenzo Sonzogno.\nNel 1909 Edoardo, scapolo e senza figli, lasci\u00f2 la direzione ai nipoti Riccardo (1871-1915) e Lorenzo Sonzogno (1877-1920), che ampliarono il catalogo con nuovi titoli, tra i quali \"Fedra\" di Ildebrando Pizzetti, su libretto di Gabriele D'Annunzio, \"La rondine\" e l\"Inno a Roma\" di Giacomo Puccini.\nLorenzo Sonzogno fond\u00f2 inoltre la \"Musical Film\", una casa di produzione cinematografica pioniera nel campo del film-opera. Tra i titoli realizzati, il kolossal \"Excelsior\" diretto nel 1913 da Luca Comerio, con tutte le scene pi\u00f9 suggestive dell'omonimo ballo di Luigi Manzotti e Romualdo Marenco, spettacolo simbolo del nuovo secolo. Oltre a un grande numero di mimi, ballerini e figuranti venne scritturato un intero circo, con ventisei leoni.\nPiero Ostali Sr..\nDopo la prematura scomparsa degli ultimi Sonzogno, la Casa musicale attravers\u00f2 un periodo di crisi, finch\u00e9 l\u2019industriale Piero Ostali Sr. (1877-1961), anche musicista e compositore, la rilev\u00f2 nel 1923 e la riport\u00f2 agli antichi successi, rilanciando autori ingiustamente dimenticati, come Francesco Cilea, e pubblicando nuove opere di Umberto Giordano (\"La cena delle beffe\" e \"Il re\", entrambe dirette da Arturo Toscanini al Teatro alla Scala), Ermanno Wolf-Ferrari (\"Sly\", protagonista Aureliano Pertile al Teatro alla Scala,\" La vedova scaltra\", il \"Concerto per violino e orchestra\" e la \"Symphonia brevis\"), Ennio Porrino (\"I Shardana\") e Felice Lattuada (\"Le preziose ridicole\", rappresentate al Teatro alla Scala con Ebe Stignani e Mafalda Favero).\nGrande appassionato di voci, Piero Ostali Sr. accett\u00f2 l'invito dell'amico Giovanni Treccani di unirsi a lui tra i fondatori del concorso internazionale di canto dell'Associazione Lirico Concertistica Italiana (As.Li.Co.), tutt'oggi in fiorente attivit\u00e0. Fra i giovani talenti da lui sostenuti ad inizio carriera si ricordano i tenori Giuseppe Di Stefano e Giacinto Prandelli mentre, con Francesco Cilea, fu tra i fautori del ritorno alle scene del soprano Magda Olivero dopo dieci anni di inattivit\u00e0.\nPiero Ostali Sr. ed Enzo Ostali.\nNell'agosto 1943 la storica sede di Via Pasquirolo fu completamente distrutta da un bombardamento, ma da questa calamit\u00e0 Piero seppe riprendersi con l'aiuto del figlio Enzo Ostali (1913-1984) che, messa da parte la laurea in Ingegneria, nel 1945 affianc\u00f2 il padre alla guida della Casa, scegliendo di dedicare la sua lucida razionalit\u00e0 di uomo scientifico e la sua passione per la musica al servizio dell'Azienda, nei nuovi uffici di Palazzo Ponti in Via Bigli.\nNella seconda met\u00e0 degli anni '50, dopo qualche anno di calo in seguito alla scomparsa degli autori della \"Giovane Scuola Italiana\", una nuova generazione di formidabili cantanti (Maria Callas, Renata Tebaldi, Giuseppe Di Stefano, Mario Del Monaco, Franco Corelli, Leonard Warren) riport\u00f2 in auge in tutto il mondo le opere del Verismo.\nEnzo Ostali.\nA partire dal 1961, divenuto amministratore unico, Enzo Ostali guard\u00f2 al futuro e cre\u00f2 un nuovo settore dedicato ai compositori contemporanei, fra i quali Giulio Viozzi, Bruno Bettinelli, Roberto Hazon, Luciano Chailly, Jan Meyerowitz, Franco Mannino, Azio Corghi, Gino Negri, Armando Gentilucci, Ugalberto De Angelis, Giorgio Ferrari. Fra i librettisti si ricordano Dino Buzzati, Langston Hughes, Emanuele Luzzati, Luigi Malerba ed Eriprando Visconti.\nInaugur\u00f2 inoltre il settore librario della Casa, pubblicando fondamentali volumi monografici su Pietro Mascagni e Umberto Giordano, e molti metodi di didattica musicale, diversi dei quali ancora in uso nei conservatori.\nNel 1961 Enzo fu tra i fondatori del festival \"Le Settimane Musicali di Stresa\".\nLo spettacolo pi\u00f9 significativo di quegli anni fu la \"Cavalleria rusticana\" diretta da Herbert Von Karajan al Teatro alla Scala, con la regia di Giorgio Strehler: una produzione che per la sua eleganza ed essenziale raffinatezza segn\u00f2 una svolta epocale nella storia dell'interpretazione dell'opera verista.\nNandi Ostali.\nNel 1984 la moglie Nandi Ostali gli successe al vertice della societ\u00e0, dopo averlo affiancato a partire dal 1971.\nDopo un paio di decenni di ostracismo da parte di certa musicologia e di molti dirigenti teatrali nei confronti delle opere del Verismo, Nandi Ostali negli anni '90 fu tra i principali artefici del ritorno sulle scene internazionali dei maggiori titoli della \"Giovane Scuola Italiana\" e anche di opere meno conosciute, soprattutto di Umberto Giordano, come \"Fedora\", \"Madame Sans-G\u00eane\", \"Siberia\", \"La cena delle beffe\" e \"Il re\", ma anche \"Sly\" di Ermanno Wolf-Ferrari e \"La rondine\" di Giacomo Puccini, da molti anni assente dai cartelloni. Fra i maggiori interpreti si ricordano i direttori Gianandrea Gavazzeni, Riccardo Muti, Riccardo Chailly, Bruno Bartoletti, i cantanti Pl\u00e1cido Domingo, Mirella Freni, Jos\u00e9 Carreras, Raina Kabaivanska, Luciano Pavarotti, Renata Scotto, Piero Cappuccilli, Katia Ricciarelli, Juan Pons, i registi Franco Zeffirelli, Liliana Cavani, Beppe de Tomasi, Lamberto Puggelli, Mario Monicelli, Mauro Bolognini.\nNandi Ostali fu anche curatrice di mostre dedicate ai compositori della Casa, tra le quali una al Museo teatrale alla Scala di Milano e una al Teatro San Carlo di Napoli, e organizz\u00f2 convegni internazionali di studi sul Verismo, di cui pubblic\u00f2 i volumi degli atti.\nDal 1998 al 2005 fond\u00f2 e diresse il \"Festival \u201cUmberto Giordano\u201d\" a Baveno, cittadina sul Lago Maggiore dove il compositore foggiano passava le vacanze. A questa manifestazione estiva dedicata alla musica e al teatro a cavallo fra Ottocento e Novecento hanno partecipato, tra gli altri, artisti quali Giuseppe Di Stefano, Franco Corelli, Valentina Cortese, Alda Merini, Milva, Franca Valeri, Elio Pandolfi, Pl\u00e1cido Domingo, Renata Scotto, Jos\u00e9 Carreras, Katia Ricciarelli, Jos\u00e9 Cura, Luciana Savignano, Bruno Bartoletti, Antonio Ballista, Moni Ovadia, Antonella Ruggiero, Daniela Dess\u00ec, Fabio Armiliato, Patrizia Ciofi, Rossana Casale, Giovanni Nuti, Paola Gassman e Ugo Pagliai.\nNandi Ostali fu inoltre per molti anni Vicepresidente con incarichi di Direzione generale del Concorso di Canto As.Li.Co., che aveva avuto il suocero fra i suoi fondatori, ed \u00e8 stata membro di numerosissime giurie di concorsi di canto, del consiglio di amministrazione della Fondazione Dragoni, oltre che Presidente Onorario degli Amici del Loggione del Teatro alla Scala.\nPiero Ostali Jr..\nNel 1989 era entrato in azienda Piero Ostali Jr., figlio di Enzo e Nandi. Attento alle nuove tendenze della musica, del teatro e della danza, dai primi anni '90 ha pubblicato compositori gi\u00e0 affermati quali Flavio Testi, Franco Battiato, Francesco d'Avalos, Eliodoro Sollima, Marco Tutino, Carlo Galante, Carlo Pedini e scoperto giovani e innovativi talenti, come Giovanni Sollima, Carlo Boccadoro, Marco Betta, Cristian Carrara, instaurando collaborazioni con autori quali Robert Wilson, Peter Greenaway, Patti Smith, Carlos Saura, Jean-Claude Carri\u00e8re, Anatolij Vasil'ev, Carolyn Carlson, John Turturro, Alda Merini, Andrea Camilleri, Vincenzo Consolo, Letizia Battaglia, Stefano Benni, Alessandro Baricco, Marco Tullio Giordana, Mariangela Gualtieri, Patrizia Valduga, Michele Serra, Attilio Bolzoni, Roberto Alajmo, Stefano Bartezzaghi, Tiziano Scarpa.\nNegli anni \u201890 ha curato cura libri e mostre sugli autori storici della Casa. Nel 1996 ha progettato il sito web, il primo in Europa e il terzo in assoluto per quanto riguarda le edizioni musicali. Nel 2001 \u00e8 stato tra i fondatori della F.E.M.-Federazione Editori Musicali, della quale \u00e8 membro del Consiglio Direttivo. \u00c8 stato inoltre per molti anni l\u2019amministratore in Italia dei diritti di Philip Glass, Michael Nyman e Andrew Lloyd Webber.\nNel 2007 ha inaugurato il settore audiovisivo: il video di Lasse Gjertsen \"Daydream\", su musica di Giovanni Sollima, \u00e8 stato presentato al Festival di Cannes e al Festival di Torino, e in poche settimane ha stabilito un record in ambito non pop/rock, superando il milione e mezzo di visualizzazioni in YouTube.\nNel 2009, lasciando alla madre la carica di Senior President, Piero Ostali Jr. ridisegna completamente organico e profilo della Casa, per affrontare i nuovi tempi.\nDal 2012 al 2018 \u00e8 tra gli artefici dell'orchestra itinerante dei \u201c\"100 Cellos\"\u201d che, nel corso della sua Presidenza, \"invade\" le citt\u00e0 di Roma, Milano, Budapest, Torino, Ravenna, Lucca e Como. Nel 2012 produce la colonna sonora di Paola Ghigo per il film di Rocco Mortelliti \"La scomparsa di Pat\u00f2\", sceneggiato da Andrea Camilleri e Maurizio Nichetti e presentato alla Festa del Cinema di Roma. Nel 2015 pubblica la musica di Lamberto Curtoni per \"Bersabea\", primo video immersivo nell\u2019ambito della musica contemporanea internazionale.\nNel 2019 crea con Cristian Carrara e la Fondazione Pergolesi Spontini di Jesi, in collaborazione con il direttore d'orchestra Beatrice Venezi e la Warner Music Italy, il \"Time Machine Ensemble\", un innovativo gruppo strumentale ideato con l\u2019obiettivo di realizzare nuove forme di spettacolo dedicate alla musica della grande tradizione italiana riproposta in chiave moderna da giovani compositori.\nNell'ambito della S.I.A.E.-Societ\u00e0 Italiana degli Autori ed Editori, dal 2002 ha ininterrottamente ricoperto importanti cariche. Dal 2013 al 2018 \u00e8 stato membro del Consiglio di Sorveglianza e dal 2018 \u00e8 il Presidente della Commissione Lirica e Danza."}
{"id": "481679", "revid": "438678", "url": "https://it.wikipedia.org/wiki?curid=481679", "title": "L'uomo del banco dei pegni", "text": "L'uomo del banco dei pegni (\"The Pawnbroker\") \u00e8 un film del 1964 diretto da Sidney Lumet.\nNel 2008 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nIl film \u00e8 stata la prima produzione cinematografica interamente prodotta negli Stati Uniti a trattare il tema dell'Olocausto dal punto di vista di un ebreo sopravvissuto allo sterminio e una delle prime produzioni mainstream americane a contenere scene di nudo, che furono proiettate senza il nulla osta della censura.\nTrama.\nSol Nazerman, un ex professore universitario, ebreo, sopravvissuto alla prigionia nel campo di concentramento di Auschwitz, gestisce un negozio di pegni a Harlem, utilizzato anche come copertura dalla malavita organizzata. L'uomo ha perduto la moglie e i due figli nella tragedia dell'Olocausto e dopo la guerra \u00e8 emigrato negli Stati Uniti; vive a Long Island con la sorella, Berthe, sposata con due figli e contribuisce al sostentamento della famiglia di lei. Frequenta Tessie, vedova di un amico, morto nel lager e provvede anche al suo mantenimento e a quello del vecchio padre di lei, Mendel, entrambi ex internati. Ogni giorno numerose persone indigenti, spesso clienti abituali, entrano nel suo negozio per impegnare quel poco che hanno, sempre trattati con freddezza e distaccata durezza da Nazerman che ha reagito ai traumi della guerra imponendosi un totale distacco dalle sofferenze del genere umano. Quando per\u00f2 Jesus Ortiz, giovane portoricano suo assistente, muore per difenderlo durante una rapina Nazerman ne rimane intensamente colpito.\nProduzione.\nOriginariamente, il film avrebbe dovuto essere girato a Londra, in modo da usufruire dei vantaggi fiscali riservati ai registi cinematografici in Inghilterra.\nRod Steiger rest\u00f2 coinvolto nella produzione a partire dal 1962, un anno dopo la pubblicazione del romanzo di Edward Lewis Wallant dal quale il film \u00e8 tratto, e contribu\u00ec alle prime stesure della sceneggiatura. Egli ricevette un compenso di 50,000 dollari per la sua performance, molto meno del suo abituale compenso, in quanto si fidava del progetto di Lumet, con il quale aveva lavorato in precedenza in una serie televisiva.\nI registi Stanley Kubrick, Karel Reisz e Franco Zeffirelli rifiutarono il copione loro proposto. Kubrick disse di ritenere Rod Steiger \"non troppo entusiasmante\". Reisz, i cui genitori erano morti in un campo di concentramento nazista, disse di non poter accettare per \"ragioni strettamente personali\". Zeffirelli, all'epoca regista teatrale, era ansioso di dirigere un film, ma disse che \"L'uomo del banco dei pegni\" non era il tipo di soggetto che avrebbe voluto dirigere, \"certamente non come sua opera prima per il mercato angloamericano\".\nLe riprese del film si effettuarono a New York alla fine del 1963. Molte delle scene furono girate nel quartiere di Harlem, dove il negozio venne allestito al numero 1642 di Park Avenue, nei pressi dell'incrocio con la 116th Street. Altre location includono Connecticut, Jericho e Lincoln Center.\nControversie.\nIl film fece scalpore e si attir\u00f2 delle critiche per la presenza audace per l'epoca di scene di nudo, delle attrici Linda Geiser e Thelma Oliver. Giudicate \"C\" (condannevole) dalla Catholic Legion of Decency, si ritenne dalla stessa associazione \"che una condanna fosse necessaria per mettere un freno alla diffusa abitudine dei produttori di infilare scene di nudo indecenti nei film statunitensi\".\nLe stesse scene risultarono in conflitto con le norme sulla censura stabilite dalla Motion Picture Association of America, in base al codice Hays e giudicate \"inaccettabili e lussuriose\". Nonostante il veto, Landau trov\u00f2 un accordo con la Allied Artists per distribuire il film senza il nulla osta della censura, mettendolo in circolazione senza i tagli richiesti.\nAlcune associazioni ebraiche chiesero di boicottare il film, poich\u00e9 a loro parere gli Ebrei vengono rappresentati come usurai, rafforzando eventualmente il sentimento antisemita. Associazioni di afroamericani protestarono analogamente per dei presunti stereotipi razziali, in quanto i personaggi neri ricoprono il ruolo di prostitute, malavitosi e tossicodipendenti.\nCritica.\nIn patria, il film, e la performance di Steiger in particolare, ricevettero il plauso quasi unanime della critica. \"Life\" elogi\u00f2 la \"versatilit\u00e0 senza fine\" di Steiger. Brendan Gill scrisse sul \"The New Yorker\" che l'attore era in grado di rendere convincente e plausibile ogni ruolo interpretasse. Il critico del \"New York Times\" Bosley Crowther defin\u00ec il film \"opera notevole\" lodando la recitazione di tutti gli attori, inclusi i comprimari. Di parere negativo invece la recensione di Pauline Kael, che defin\u00ec la tematica della pellicola \"trita e ritrita\"."}
{"id": "481681", "revid": "486946", "url": "https://it.wikipedia.org/wiki?curid=481681", "title": "France Telecom", "text": ""}
{"id": "481682", "revid": "3115", "url": "https://it.wikipedia.org/wiki?curid=481682", "title": "Silvano Cassano", "text": "Biografia.\nInizia a lavorare per Hertz, dove - dopo una breve esperienza ad American Express - diviene nel 1990 responsabile del mercato italiano. Dal 1999 \u00e8 direttore generale Europa, dove cura in particolare i mercati inglese e tedesco.\nNel 2000 si trasferisce a Torino come responsabile dei servizi finanziari di Fiat Auto, prima come amministratore delegato di Fidis, poi in qualit\u00e0 di presidente della divisione consumatori.\nIl 31 marzo 2003 viene nominato amministratore delegato di Benetton Group. Il 13 novembre 2006 si \u00e8 dimesso dalla carica di amministratore delegato, pur rimanendo nel consiglio d'amministrazione; pochi giorni dopo \u00e8 stato nominato amministratore delegato di Grandi Navi Veloci.\nLa designazione al ruolo di amministratore delegato del gruppo \u00e8 stata formalizzata nel consiglio di amministrazione Alitalia del 5 settembre 2014, l'assunzione effettiva del ruolo \u00e8 avvenuta dopo il l'accordo tra Alitalia ed Etihad Airways avvenuto il 23 dicembre 2014. L'anno successivo, il 18 settembre 2015, rassegna le sue dimissioni come amministratore delegato di Alitalia."}
{"id": "481684", "revid": "19330", "url": "https://it.wikipedia.org/wiki?curid=481684", "title": "Sviatoslav III di Vladimir", "text": ""}
{"id": "481685", "revid": "767487", "url": "https://it.wikipedia.org/wiki?curid=481685", "title": "Valzer lento", "text": "Il valzer lento \u00e8 una variante di valzer, \u00e8 il nome italiano del valzer inglese e appartiene, nello specifico, alle danze standard e al ballo da sala. Ha una coreografia articolata e complessa.\nTrae origine, alla fine del Ottocento, dal \"boston\" o \"hesitation\", un ballo statunitense composto da serie di passi avanti, indietro e volteggi. Ha avuto origine all'inizio degli anni '20 e inizialmente veniva chiamato Valzer diagonale; si modific\u00f2 nel tempo fino ai Campionati Mondiali di Londra del 1927 dopo i quali si cerc\u00f2 di standardizzare il nuovo tipo di valzer \nIn queste due discipline viene danzato con 28-30 battute al minuto per le competizioni delle danze standard e a 30 battute al minuto per quelle della disciplina ballo da sala.\n\u00c8 un ballo dai ritmi lenti utilizzato come base di partenza per il ballo liscio (polka, mazurka e valzer viennese) e per le altre danze standard (tango, slow fox, quickstep). Per articolazione ed eleganza pu\u00f2 a buon diritto essere considerato la pi\u00f9 significativa fra le danze standard.\nLa postura \u00e8 fondamentale in questo ballo, sia dell'uomo, ma soprattutto della donna che conferisce eleganza e armonia ai movimenti. I due ballerini devono toccarsi solo nella parte superiore destra e la donna deve inchinare con eleganza la testa all'indietro. L'uomo conduce e la sua partner deve fidarsi e farsi guidare dal ballerino che decider\u00e0 anche la lunghezza dei passi. Caratteristiche fondamentali del valzer lento sono l'elevazione e l'abbassamento, molto pi\u00f9 accentuati che in altri balli. "}
{"id": "481692", "revid": "33689", "url": "https://it.wikipedia.org/wiki?curid=481692", "title": "Sonic Heroes", "text": ", \u00e8 un videogioco a piattaforme e d'azione della serie \"Sonic the Hedgehog\", sviluppato da Sonic Team e pubblicato da SEGA nel 2003 in Giappone e nel 2004 nel Nord America ed in Europa. Venne pubblicato inizialmente sulle console Nintendo GameCube, PlayStation 2 e Xbox ed in seguito per i PC basati su Microsoft Windows utilizzando la tecnologia RenderWare. Il titolo \"Sonic Heroes\" si riferisce al fatto che ritroviamo quasi tutti i protagonisti della famosa serie di \"Sonic\".\nInoltre \u00e8 stato anche convertito per PlayStation 3 ed \u00e8 stato reso disponibile tramite PlayStation Network il 22 febbraio 2012 in Europa ed il 17 settembre 2014 in Giappone.\nIl gioco introduce diversi nuovi elementi nello stile di gioco. A differenza dei titoli precedenti della serie, quasi tutti caratterizzati dalla presenza di un giocatore singolo, il giocatore controlla tre personaggi contemporaneamente, cambiando di volta in volta il leader.\nIl gioco ha anche visto il ritorno del gruppo Chaotix, la cui ultima apparizione risale al gioco \"Knuckles' Chaotix\" sul Sega 32X. Appaiono poi Shadow the Hedgehog e Rouge the Bat da \"Sonic Adventure 2\", Cream the Rabbit da \"Sonic Advance 2\", Big the Cat da \"Sonic Adventure\", e Metal Sonic da \"Sonic CD\".\nDiretto seguito di \"Sonic Adventure\", \"Sonic Adventure 2\" e i primi due Sonic Advance, Sonic Heroes \u00e8 il decimo capitolo principale della saga e per la prima volta nella trama principale compaiono quattro personaggi principali della serie: Vector the Crocodile, Espio the Chameleon e Charmy Bee, che vengo reintrodotti come \"personaggi nuovi\" considerati differenti da quelli gi\u00e0 comparsi per la prima volta nel gi\u00e0 citato spin-off \"Chaotix\", e E-123 Omega, che sostituisce il \"defunto\" personaggio E-102 Gamma di \"Sonic Adventure\". Il gioco \u00e8 anche il primo titolo principale di \"Sonic\" a uscire su multi console e con il maggior numero di personaggi giocabili (ben 12).\nNonostante la trama di \"Sonic Heroes\" possieda storie diverse e sparse, una sua buona parte \u00e8 stata ripresa nel gioco \"Shadow the Hedgehog\", specialmente la storia del Team Dark, che rivela l'esistenza di androidi di Shadow e il fatto stesso che Shadow abbia un'amnesia, cosa che aiuta lo sviluppo successivo della nuova trama nel gioco successivo interamente dedicato a Shadow.\nTrama.\nLa storia \u00e8 apparentemente semplice: sembra che il Dottor Eggman abbia in mente un nuovo piano per la conquista del mondo; per cercare di fermarlo accorrono Sonic e compagni. Alla fine si scoprir\u00e0 che il nemico non era Eggman, bens\u00ec Metal Sonic, un clone robotico che ha tutte le ragioni di avercela con il suo rivale Sonic (dopo gli eventi di \"Sonic CD\"); e inoltre il cliente che dava le strane missioni ai Chaotix era proprio Eggman. Eggman \u00e8 riuscito a potenziare Metal Sonic conferendogli enormi poteri, come quello di assumere il nuovo aspetto di chiunque copiandone il DNA, trasformandosi in Neo Metal Sonic, la capacit\u00e0 di liquefarsi o di manipolare il metallo e attrarlo a s\u00e9 trasformandosi in Metal Madness e infine in Metal Overlord (il boss finale da affrontare con il Super Team).\nI Team.\nA differenza dei passati giochi di Sonic, Sonic Heroes \u00e8 il primo che consente al giocatore di controllare tre personaggi per volta (il giocatore controlla il selezionato e il computer i restanti altri due). Il giocatore pu\u00f2 scegliere di giocare con uno dei quattro team disponibili, ognuno dei quali ha i propri punti di forza e le proprie debolezze, cos\u00ec come ognuno dei singoli personaggi. Sonic Heroes \u00e8 stato anche il primo gioco di Sonic ad introdurre i concetti di \"Velocit\u00e0, Volo e Potenza\" nella serie.\nUna squadra \u00e8 composta da tre personaggi, ciascuno dei quali \u00e8 specializzato in un determinato compito.I tre tipi di personaggi sono \"volo,\" \"velocit\u00e0,\" e \"potenza.\" Il tipo volo \u00e8 capace di coprire piccole distanze assieme agli altri membri della squadra. Il tipo velocit\u00e0 ha la particolarit\u00e0 di potersi muovere con una rapidit\u00e0 maggiore rispetto agli altri due membri di squadra. Infine il tipo potenza \u00e8 fisicamente il pi\u00f9 forte fra i tre.\nIn generale quando viene selezionata la formazione velocit\u00e0 i personaggi si mantengono allineati l'uno dietro l'altro, col personaggio pi\u00f9 veloce davanti (es. Sonic). Quando il tasto destinato all'attacco viene premuto gli altri due compagni si avvicineranno, mentre il leader inizier\u00e0 a rotolare. Non appena il tasto viene rilasciato il leader scatter\u00e0 in avanti. Nel caso in cui si trovi da solo, rilasciando il tasto effettuer\u00e0 un attacco individuale. Col tasto salto eseguir\u00e0 un salto singolo, ma se premuto nuovamente a mezz'aria effettuer\u00e0 un Homing Attack che eseguiranno contemporaneamente anche i compagni, dando la possibilit\u00e0 di distruggere in un colpo solo un nemico anche potente. Infine, sempre a mezz'aria, premendo il tasto per l'attacco consentir\u00e0 di creare un piccolo tornado. Questi ultimi possono essere usati per arrampicarsi sui pali, rimuovere gli scudi ai nemici o costringere i nemici a voltarsi.\nQuando la squadra \u00e8 nella formazione Potenza, i personaggi staranno in una specie di triangolo, col membro pi\u00f9 forte al vertice. Premendo il tasto attacco in questa formazione il membro pi\u00f9 potente sollever\u00e0 gli altri due(nel Team Dark e nel Team Sonic, ad esempio i due restanti membri inizieranno a rotolare e verranno tenuti ciascuno in una mano del membro potente). Dopodich\u00e9, premendo lo stesso tasto tre volte di seguito il personaggio attaccher\u00e0 con mosse che variano a seconda della squadra. Alla terza pressione del tasto il personaggio eseguir\u00e0 un attacco a solo (solo dopo aver preso uno speciale power-up rosso).Questo attacco distrugge tutti i nemici nella vicinanza di chi lo esegue. Ogni volta che si ottiene il power-up rosso la potenza di questo attacco aumenta. Col Team Sonic o Team Dark, premendo a mezz'aria il tasto attacco, il personaggio eseguir\u00e0 il \"Fire Dunk\": il personaggio lancia i suoi due compagni contro i nemici; \u00e8 una delle migliori tecniche per liberarsi di grandi gruppi di nemici. Col Team Rose o Team Chaotix, questa azione risulter\u00e0 in un attacco schiacciante (es Big utilizza il suo pancione per colpire i nemici) Infine, premendo il tasto salto quando si \u00e8 a mezz'aria, si eseguir\u00e0 il Triangle Dive. E una mossa che serve per sfruttare le correnti create dalle grosse ventole e levitare. Nei Team Sonic e Dark, i personaggi si stringono per mano come dei paracadutisti. Nel Team Rose, Big usa la canna da pesca e l'ombrello assieme ad Amy e Cream che si aggrappa a lui. Nel Team Chaotix, Vector crea una grande pallone con la sua gomma da masticare, riuscendo a levitare con Espio e Charmy.\nQuando \u00e8 selezionata la formazione volo la squadra sar\u00e0 disposta in linea verticale, con il personaggio volo in cima. Premendo il tasto attacco in questa formazione si eseguir\u00e0 il \"Thunder Shoot\", che consiste nel lanciare un membro del team verso il nemico pi\u00f9 vicino. Quando si \u00e8 a un livello basso questo attacco si limita a stordire i nemici o a farli precipitare al suolo, ma, non appena si sale di livello \"volo\" , il danno aumenta, arrivando anche a distruggere in un colpo solo tutti i nemici e a stordire e danneggiare i nemici al suolo. Nel caso in cui il personaggio di tipo volo si trova da solo, separato dagli altri due membri, la pressione di questo tasto risulter\u00e0 in un attacco individuale.\nTeam Sonic.\nTails e Knuckles hanno finalmente raggiunto Sonic nel suo viaggio per il mondo e gli danno una lettera del suo arcinemico, il malvagio Dr. Eggman, con la quale egli preannuncia il suo ennesimo, malefico piano di vendetta. Questa volta lo scienziato ha annunciato il completato sviluppo della sua arma definitiva, grazie alla quale, nel giro di appena tre giorni avr\u00e0 tutto il mondo ai suoi piedi! Mentre Tails \u00e8 sconcertato dal messaggio e non riesce a capire cosa gli riservi li futuro, Knuckles \u00e8 molto rilassato, convinto che non ci sia poi molto di cui preoccuparsi. Sonic dice che non si perderebbe questa festa per nessun motivo al mondo.\nIl tipico livello che dovr\u00e0 superare questa squadra \u00e8 un livello a gara, da finire il prima possibile, di solito a difficolt\u00e0 intermedia. Le abilit\u00e0 del Team Sonic sono molto simili a quelle del Team Dark con l'eccezione delle combo del personaggio di tipo forza.\nTeam Dark.\nLa cacciatrice di tesori Rouge, che vola per il mondo alla ricerca di smeraldi preziosi, un giorno sente dire che il Dr. Eggman sta accumulando un'incredibile collezione di pietre di grandissimo valore. Si dirige cos\u00ec immediatamente al quartier generale del perfido scienziato per impadronirsi di quelle ricchezze ma scopre che la base \u00e8 stata abbandonata e i gioielli sono spariti.Tuttavia,trova una capsula di sospensione all'interno della quale si trova Shadow. Per far uscire Shadow dalla capsula, Rouge attiva l'energia nel quartier generale, ma ottiene l'effetto indesiderato di riattivare il robot E-123 Omega, l'esemplare finale della serie E-100 (cio\u00e8 la serie di E-102 Gamma di \"Sonic Adventure\"). Shadow si risveglia, ma senza memoria, incapace di ricordare perch\u00e9 o come sia stato posto in condizioni di vita sospesa. Omega ce l'ha a morte col Dr. Eggman che lo ha disattivato. Quindi scambia erroneamente Shadow per uno dei robot dello scienziato e comincia immediatamente a mitragliarlo. Rouge interviene per interrompere il combattimento e ricorda a entrambi che il loro nemico \u00e8 Eggman. A questo punto, i tre formano il loro team.\nLe missioni del Team Dark sono le pi\u00f9 combattive: i suoi membri dovranno infatti distruggere orde di nemici per arrivare all'anello di fine livello. Per fare ci\u00f2, i tre personaggi hanno a disposizione alcuni attacchi, forse fra i pi\u00f9 devastanti del gioco.\nTeam Rose.\nAmy e Cream e Big si stanno rilassando sulla spiaggia quando notano sul giornale una foto di Sonic, Amy preoccupata per lui decide di andare a cercarlo subito dopo anche Cream e Big notano che sul giornale ci sono anche l amichetto di Cheese Choccola e la ranocchia di Big Froggy insieme a Sonic cos\u00ec decidono di continuare la loro ricerca insieme con Amy che risponde \"Sonic, non puoi scappare per sempre! ricorda le mie parole: un giorno ci sposeremo.\"\nIl Team Rose deve affrontare i livelli pi\u00f9 semplici del gioco: pochi nemici e voli prolungati per dei livelli molto corti. Amy conduce la formazione Velocit\u00e0 e nonostante non sia molto veloce ha a disposizione il suo Piko Piko-Hammer per colpire i nemici e creare piccoli vortici.\nTeam Chaotix.\nIl Team Chaotix \u00e8 composto dal silenzioso, disciplinato, quasi ninja, Espio the Chameleon;Da Vector the Crocodile, il testardo capo amante della musica; e dall'asso del volo, Charmy Bee. Manca Mighty the Armadillo, che invece era apparso in Knuckles' Chaotix.\nLa Chaotix Detective Agency \u00e8 sempre disponibile per qualunque incarico, se si hanno i soldi per pagarla... Tuttavia negli ultimi tempi il lavoro \u00e8 stato scarso. Un giorno alla Chaotix viene recapitato un misterioso pacchetto. Al suo interno si trova una ricetrasmittente attraverso la quale una voce promette di pagare alla Chaotix una grandissima somma di denaro se essa accetter\u00e0 di lavorare su un caso. Charmy \u00e8 entusiasta dell'offerta mentre Espio ha molti dubbi, a causa della stranissima natura della comunicazione. Vector, il capo, ha gi\u00e0 il $ sugli occhi e chiama a raccolta la sua truppa per mettersi al lavoro immediatamente. \"Conosci la politica aziendale Espio: non rifiutiamo mai del lavoro ben pagato... E poi se no come lo paghiamo l'affitto?\"\nIn Sonic Heroes, le missioni del Team Chaotix differiscono da quelle delle altre squadre' e si rivelano spesso le pi\u00f9 impegnative. Dal raccogliere crostacei al distruggere robot-tartaruga dorati, gli obbiettivi da raggiungere sono quanto pi\u00f9 strani possibile e ricordano quelli di Knuckles in Sonic Adventure 2 . In pi\u00f9 ogni membro possiede abilit\u00e0 uniche che lo distinguono dagli altri personaggi del suo tipo(es invisibilit\u00e0 di Espio).\nTeam Super.\nIl Team Super \u00e8 lo stato di trasformazione finale del Team Sonic, utilizzabile solo nella battaglia finale. Le altre tre squadre hanno intrattenuto il malvagio Neo Metal Sonic concedendo al Team Sonic il tempo per trasformarsi. Dopo che Metal Madness si trasforma in Metal Overlord, Sonic, Knuckles e Tails nella loro forma finale iniziano a combattere per distruggerlo.\nI comandi del Team Super sono essenzialmente gli stessi del Team Sonic a livello 4. Sonic pu\u00f2 usare il Light Attack sempre, ma al costo di 5 anelli. Il Thunder Shoot di Tails distrugge pi\u00f9 nemici, lanciando Sonic col suo Light Attack e Knuckles con un homing attack. La combo di Knuckles gli consente di sferrare pugni in aria continuamente, causando numerose esplosioni catastrofiche.\nLivelli.\n\"Sonic Heroes\" contiene in tutto 14 livelli e 9 boss (inclusi quelli della storia finale). Gli obiettivi e i nemici per ogni livello possono cambiare a seconda della squadra selezionata. Un Emblema viene guadagnato per ogni livello che una squadra riesce a completare.\nMissioni Extra.\nOgni livello ha anche una missione extra che pu\u00f2 essere giocata nella modalit\u00e0 sfida. Completare la missione extra fa guadagnare un emblema. Ogni squadra ha uno scopo generale per completare queste missioni.\nAccoglienza.\nLe recensioni di \"Sonic Heroes\" in generale sono state positive. I critici hanno apprezzato lo stile grafico (che ricorda i classici giochi di Sonic della met\u00e0 degli anni '90), sebbene abbiano notato diversi difetti e bug, tra cui i pi\u00f9 accentuati: la telecamera non segue l'azione a dovere (una critica frequente ai giochi 3D di Sonic) e il sistema di controllo \u00e8 troppo preciso o impreciso a seconda della velocit\u00e0 di movimento del personaggio.\nAlcuni fan e critici si trovano d'accordo nel dire che ci sono semplicemente troppi personaggi. \u00c8 una critica che \u00e8 iniziata con \"Sonic Adventure\", con molti che affermavano che la vasta scelta di personaggi avrebbe tolto importanza a Sonic; questa critica si \u00e8 anche amplificata con \"Sonic Adventure 2\", che forzava i giocatori nella scelta di personaggi extra. Un'altra critica molto comune \u00e8 la mancanza di innovazione.\nLa versione per PlayStation 2 ha diversi difetti di clipping e bug grafici nel corso del gioco, facendone il peggiore delle tre versioni; si \u00e8 piazzata peggio delle versioni Xbox e Nintendo GameCube nelle recensioni dei critici e dei fan. La versione per PC, invece, si \u00e8 piazzata bene ed ha ricevuto ottime critiche.\nMarco Esposto di IGN reput\u00f2 \"Sonic Heroes\" come un gioco corale, trovando che le meccaniche, i livelli, i boss e la trama avevano proseguito degnamente la strada tracciata da \"Sonic Adventure\" e \"Sonic Adventure 2\".\n\"Sonic Heroes\" ha avuto buone vendite, entrando nelle tre liste \"best seller\" : Platinum (PS2), Platinum Hits (Xbox), Player's Choice (GameCube). \"Sonic Heroes\" \u00e8 stato anche distribuito in una versione speciale assieme a \"Super Monkey Ball Deluxe\" su Xbox."}
{"id": "481693", "revid": "767487", "url": "https://it.wikipedia.org/wiki?curid=481693", "title": "Specie mortale", "text": "Specie mortale (\"Species\") \u00e8 un film del 1995 diretto da Roger Donaldson e interpretato da Natasha Henstridge, Ben Kingsley, Michael Madsen, Marg Helgenberger, Alfred Molina e Forest Whitaker. \u00c8 il primo di una serie di quattro film.\nTrama.\nAttraverso una comunicazione aliena giunta al SETI su come ottenere una fonte infinita di energia, viene anche spedita una sequenza di DNA alieno e le istruzioni per combinarlo con quello umano. Viene cos\u00ec sperimentata la procedura e da questo esperimento nasce Sil, una bambina con ritmi di crescita elevatissimi. Gli scienziati la tengono d'occhio e si accorgono che la creatura ha durante il sonno violente crisi, per cui, per evitare che possa trasformarsi in una minaccia, decidono di ucciderla usando del cianuro. Sil sembra morire lentamente, invece sfonda il vetro della sua gabbia e scappa.\nIl governo crea allora una squadra per recuperarla, composta dagli scienziati Laura Baker e Xavier Fitch (responsabile della creazione di Sil), dall'antropologo Stephen Arden, dal sensitivo Dan Smithson e dal killer Press Lennox. Nel frattempo in uno scomparto di un vagone letto dove si era rifugiata, la bambina subisce una violenta trasformazione e diventa un bozzolo, da cui poco dopo verr\u00e0 partorita una Sil adulta. Confondendosi tra la gente, Sil raggiunge Los Angeles, dove inizia a cercare un partner umano con il quale poter procreare, uccidendo chiunque le ostacoli il cammino. Inoltre dimostra di avere doti fisiche ed atletiche sovrumane, oltre a poteri di rigenerazione del proprio fisico. Dopo aver ucciso dei possibili partner senza per\u00f2 aver terminato l'amplesso, Sil sequestra un'auto e la sua conducente e successivamente attira l'attenzione del team di ricerca. Alla fine dell'inseguimento l'astuta aliena inscena la sua morte con un incidente e lascia una sua falange sul luogo dell'incidente per depistare il team. Dopo l'incidente, Sil scappa e cambia il colore dei suoi capelli per non farsi riconoscere.\nEssendo attratta da Press, Sil lo giudica l\u2019uomo adatto per riprodursi e si reca nell\u2019albergo dove alloggia il Team. Dopo avere festeggiato con i propri compagni l\u2019apparente vittoria, Press si reca in camera di Laura, con la quale ha un flirt, venendo seguito dalla non riconosciuta Sil. Quando Press entra in camera di Laura, Sil riesce a intrufolarsi nella camera di fianco, per origliare attraverso il muro. Sil comprende che i due stanno facendo l\u2019amore e rimane fortemente delusa, ma proprio in tale momento entra in camera Arden. A questo punto Sil decide di sedurre l\u2019antropologo ed inizia a spogliarsi e a baciarlo, dicendogli che l\u2019aveva visto al bar e che vuole solo fare l\u2019amore con lui. Arden non riconosce Sil e cede alle avances della bellissima aliena. I due iniziano cos\u00ec a fare l\u2019amore. Dan \u00e8 assalito dalle visioni e corre ad avvertire Laura e Press della possibile presenza di Sil nella camera a fianco. I tre arrivano troppo tardi: Stephen \u00e8 morto e Sil \u00e8 quasi sicuramente incinta. Improvvisamente la creatura nella sua forma aliena sfonda il muro e scappa nelle fogne. Il team la insegue e, durante la caccia, Xavier perde la vita. Nelle oscurit\u00e0 di un anfratto, Sil d\u00e0 alla luce la sua orribile progenie. Intanto i superstiti Dan, Laura e Press raggiungono Sil e, dopo una lunga battaglia riescono ad uccidere sia lei sia il figlio. Tutto sembra essere finito per il meglio, ma un tentacolo di Sil, lacerato da Press durante la colluttazione, viene morso da un topo, lasciando intendere che l'incubo \u00e8 tutt'altro che terminato.\nProduzione.\nLa trama, che prevede la costruzione in laboratorio di una aliena con dati provenienti dallo spazio, si ispira a quella della miniserie televisiva britannica \"A for Andromeda\" del 1961, di cui \u00e8 stato prodotto il remake italiano \"A come Andromeda\" nel 1972.\nLa sceneggiatura originale prevedeva che Sil uccidesse un autista di taxi senza una forte motivazione, ma per mantenere un certo grado di simpatia tra la ragazza e il pubblico venne cambiata la scena e l'omicidio fu portato a termine per autodifesa.\nLa MGM per mantenere bassi i costi decise di non girare la scena in treno, ma H.R.Giger, autore dei \"concept\" della creatura (come per \"Alien\"), la riteneva una scena particolarmente importante e decise di pagare le spese relative a queste riprese di tasca propria.\nDistribuzione.\nIl film \u00e8 stato distribuito negli Stati Uniti a partire dal 7 luglio 1995. Dal 3 agosto dello stesso anno \u00e8 stato distribuito in Australia e Messico; il 1\u00ba settembre \u00e8 stato presentato al Deauville Film Festival in Francia; mentre dal 22 settembre \u00e8 stato distribuito in Svizzera (regioni di lingua francese) e Turchia; dal 28 settembre in Argentina e Repubblica Ceca; dal 29 settembre nel Regno Unito. In ottobre \u00e8 stato poi presentato al Sitges Film Festival in Spagna; dal 5 ottobre \u00e8 stato distribuito in Ungheria; dal 7 in Corea del Sud; dall'11 in Belgio; dal 13 in Grecia e Irlanda; dal 16 in Spagna; dal 25 nelle Filippine; dal 26 nei Paesi Bassi. Dal 3 novembre \u00e8 stato distribuito in Norvegia; dal 9 in Germania; dal 10 in Austria, Bulgaria, Svizzera (regioni di lingua tedesca), Danimarca, Israele e Portogallo; dall'11 a Taiwan; dal 17 in Polonia; dal 23 in Giappone; dal 24 in Finlandia e Svezia; dal 27 in Francia. Nel dicembre \u00e8 stato presentato al Noir in Festival in Italia, mentre la distribuzione nei cinema della penisola \u00e8 iniziata dal 2 febbraio 1996. Dal 28 settembre dello stesso anno \u00e8 stato infine distribuito a Hong Kong.\nOltre che negli Stati Uniti, il film \u00e8 conosciuto con il titolo originale di \"Species\" anche in Germania, Danimarca, Spagna, Finlandia. \u00c8 inoltre conosciuto con i titoli alternativi di \"Especies\" in Argentina e Messico; \"De vrouwelijke mutant\" in Belgio; \"\u0412\u0438\u0434\u043e\u0432\u0435\" in Bulgaria; \"A Experi\u00eancia\" in Brasile; \"Esp\u00e8ces\" in Canada; \"Species (Especie mortal)\" in Spagna; \"Peto\" e \"Species - Peto\" in Finlandia; \"La mutante\" in Francia; \"\u0398\u03b1\u03bd\u03ac\u03c3\u03b9\u03bc\u03bf \u03b5\u03af\u03b4\u03bf\u03c2\" (\"Thanasimo eidos\") in Grecia; \"A l\u00e9ny\" in Ungheria; \"Specie mortale\" in Italia; \"Farlig rase\" in Norvegia; \"Gatunek\" in Polonia; \"Esp\u00e9cie Mortal\" in Portogallo; \"Specii\" in Romania; \"Vrste\" in Serbia; \"\u041e\u0441\u043e\u0431\u044c\" in Russia; \"Species - Hotet fr\u00e5n rymden\" in Svezia; \"Tuja vrsta\" in Slovenia; \"Tehlikeli t\u00fcr\" in Turchia.\nColonna sonora.\nLa colonna sonora \u00e8 stata composta da Christopher Young e pubblicata da Intrada in formato CD nel 1995. In seguito l'album \u00e8 stato ristampato pi\u00f9 volte.\nSequel.\nIl film ha dato vita a una serie che conta altri tre film:"}
{"id": "481694", "revid": "1632387", "url": "https://it.wikipedia.org/wiki?curid=481694", "title": "Labyrinth (gruppo musicale)", "text": "I Labyrinth sono un gruppo progressive metal/power metal italiano formatosi in Toscana nel 1991.\nBiografia.\nLa formazione iniziale era composta da Frank Andiver alla batteria, Andrea Bartoletti al basso, Andrea Cantarelli e Olaf Thorsen (nome d'arte di Carlo Andrea Magnani) alle chitarre e Fabio Tordiglione (in arte Fabio Lione) dietro al microfono. Il loro primo demo dal titolo \"Midnight Resistance\" risale al 1994. La band produce poi il primo EP (\"Piece of Time\") e finalmente il primo LP intitolato \"No Limits\" un anno dopo pubblicato dalla Underground Symphony.\nNel 1997 si avvicendano al microfono Fabio Lione (che lascer\u00e0 la band per entrare nei Rhapsody of Fire) con Roberto Tiranti (proveniente dai New Trolls). Il gruppo sforna quindi nel 1998 \"Return To Heaven Denied\". Il disco vale loro la prima partecipazione al Gods of Metal, edizione 1998. Tiranti lascia momentaneamente la band e viene sostituito per pochi mesi a cavallo tra il 1998 e il 1999 per il tour da Morby (Sabotage, Domine). La band partecipa ai principali festival metal estivi: Gods of Metal, Dynamo Open Air, Wacken Open Air. Tiranti torna poi nei Labyrinth per pubblicare \"Sons of Thunder\", .\nQuesto \u00e8 l'ultimo disco con Olaf Thorsen alla chitarra: il progetto parallelo Vision Divine diventa la sua band principale a partire dal 2002. La band perde quindi il principale \"mastermind\" e sterza verso sonorit\u00e0 pi\u00f9 dure rispetto al power/prog molto melodico degli esordi. I componenti della band decidono di abbandonare gli pseudonimi fin qui utilizzati a favore dei loro veri nomi. In seguito, nel 2003 iniziano le registrazione per il nuovo album, e per sottolineare come il nuovo album sia anche un nuovo inizio decidono di intitolarlo semplicemente \"Labyrinth\". Alle chitarre subentra Pier Gonella. Seguono nel corso del 2004 un tour in Giappone, il Banzai tour, e uno show a Londra con i Dream Evil, eventi che portano all'accordo con l'etichetta Arise Record.\nNell'autunno iniziano le registrazione sul successore di \"Labyrinth\", che esce nel marzo 2005 col nome di \"Freeman\" e sulla cui copertina campeggia un'inquietante manichino legato con le mani dietro la schiena, mentre nelle foto i membri del gruppo sono rinchiusi in camicie di forza, che porteranno anche sulla scenografia live. La confezione \u00e8 ulteriormente arricchita nella versione extra da un bonus dvd contenente i concerti di T\u014dky\u014d e Londra, i video promozionale con making of di \"L.Y.A.F.H.\" e di \"Freeman\". In seguito al tour da \"headliner\" si esibiscono in 3 date di supporto a Dream Theater e Angra e successivamente partecipano al Metal Way Festival a Bilbao.\nNel 2006 Cristiano Bertocchi lascia la band (per entrare nei Vision Divine), e invece di ingaggiare un altro bassista il basso viene affidato allo stesso Tiranti, con questa formazione si esibirono all'Evolution Festival. Nel 2007 pubblicano l'album \"6 Days to Nowhere\". Successivamente Pier Gonella lascia la band per dedicarsi stabilmente ai Necrodeath ed ai suoi progetti solisti tra cui Mastercastle. Olaf Thorsen rientra nella band in occasione della pubblicazione di \"Return to Heaven Denied, Pt. 2 - A Midnight Autumn Dream\". Nel 2009 entra a far parte della formazione anche Sergio Pagnacco storico bassista dei Vanexa.\nA settembre 2014 Tiranti lascia il gruppo ed \u00e8 sostituito da Mark Boals, noto soprattutto per le sue collaborazioni con il chitarrista svedese Yngwie Malmsteen.\nNella primavera del 2016 la band partecipa al Frontiers Metal Festival registrando nuovo Bluray Live suonando per intero Return To Heaven Denied.\nIn questa occasione viene presentata la nuova line-up: torna Roberto Tiranti alla voce, John Macaluso alla batteria, Nick Mazzuconi al basso, Oleg Smirnoff alle tastiere, Andrea Cantarelli e Olaf Thorsen alla chitarra.\nNel 2017 esce un nuovo lavoro discografico Architecture of a God accompagnato da diversi live (tour in Giappone - Sudamerica).\nNel 2019 il batterista Matt Peruzzi si unisce alla band in sostituzione di John Macaluso.\nNel 2021 la band pubblica un nuovo album \"Welcome to the Absurd Circus\"."}
{"id": "481696", "revid": "767487", "url": "https://it.wikipedia.org/wiki?curid=481696", "title": "La nave dei folli (film)", "text": "La nave dei folli (\"Ship of Fools\") \u00e8 un film del 1965 diretto e prodotto da Stanley Kramer.\nTrama.\nNel 1933, su una nave tedesca diretta da Veracruz a Brema, s'incrociano le vicende, drammatiche quanto grottesche, di un gruppo eterogeneo di passeggeri.\nIl nano Glocken stringe amicizia con L\u00f6wenthal, un gioviale commerciante ebreo che a tavola viene fatto sedere in disparte, mentre di notte \u00e8 costretto a condividere la cabina con un fervente nazista. Glocken entra in confidenza anche con Bill Tenny, un texano ossessionato dalle palle curve che non riusciva a battere quando giocava a baseball, e che cerca senza successo di fare conquiste femminili, venendo rifiutato persino da una delle ballerine mercenarie presenti a bordo.\nUn vecchio in carrozzina cerca di convertire i passeggeri alla fede in Dio, ma un uomo grasso gli risponde con delle invettive, scatenando una rissa. Il nipote del vecchio vorrebbe i soldi necessari per essere accolto nel letto di una ballerina, ed infine glieli sottrae con la violenza.\nDavid, un pittore sensibile alle miserie sociali, \u00e8 in viaggio con la fidanzata, che per\u00f2 \u00e8 attratta da lui solo fisicamente e rimane colpita dalle considerazioni pessimiste della signora Treadwell, una donna in l\u00e0 con gli anni, la quale rifiuta un giovane corteggiatore per poi scoprirsi disperatamente sola.\nIl dottor Schumann, medico di bordo, s'invaghisce di una contessa assuefatta alla morfina, ma quando lei scende dalla nave non ha il coraggio di seguirla, anche perch\u00e9 il suo amico capitano glielo aveva sconsigliato, e il pentimento gli provoca un malore tale da farlo morire.\nProduzione.\nScritto da Abby Mann, ispiratosi al romanzo omonimo (1962) di Katherine Anne Porter, \u00e8 stato l'ultimo film dell'attrice Vivien Leigh.\nCritica.\n\"Il Morandini\" commenta: \u00abquesto \"Grand Hotel\" galleggiante \u00e8 il pi\u00f9 famoso multimelodramma marinaresco nella storia di Hollywood, spesso in bilico sulla soap opera, ma anche ricco di riflessioni sulla condizione umana, e soprattutto di una bella galleria di personaggi [...]\u00bb."}
{"id": "481699", "revid": "682118", "url": "https://it.wikipedia.org/wiki?curid=481699", "title": "Gaitelgrima", "text": "Gaitelgrima, nome femminile longobardo, pu\u00f2 riferirsi a:"}
{"id": "481702", "revid": "1829756", "url": "https://it.wikipedia.org/wiki?curid=481702", "title": "Radio 105", "text": "Radio 105 \u00e8 un'emittente radiofonica FM privata generalista a copertura nazionale, di propriet\u00e0 di RadioMediaset, con sede a Milano. \u00c8 la quinta tra le radio nazionali pi\u00f9 seguite.\nStoria.\nIn origine chiamata \"Radio Studio 105\" (o \"Studio 105\" o \"Rete 105\"), fondata il 16 febbraio 1976 da Alberto Hazan ed Edoardo Hazan in un monolocale di via Tito Vignoli a Milano (zona Lorenteggio) emette su 105,560\u00a0MHz nei primissimi tempi, per poi occupare la frequenza 99,075\u00a0MHz (precedentemente occupata da Superradio) che dar\u00e0 l'appellativo di \"novantanoviani\" agli ascoltatori (\u00e8 di quei tempi l'adesivo a forma di scudetto con la scritta 99, personalizzato in base alle situazioni e ai programmi). Successivamente l'emittente si trasferisce nella centralissima Galleria del Corso, dove sono iniziati i primi programmi con l'aiuto dei registi e dei dj pi\u00f9 importanti del momento, tra cui Loredana, Claudio Cecchetto, P3 (Piero Cozzi), Mauro Micheloni, Federico l'Olandese Volante e Leopardo (Leonardo Re Cecconi).\n\u00c8 la prima emittente privata ad utilizzare, negli anni '70, il regista. Valerio Gallorini \u00e8 il primo regista di svariati programmi, tra cui quelli condotti da Gianni Riso, Ronnie Jones, le classifiche del sabato pomeriggio \"Hit Italia\" (presentata da Loredana Rancati) \"Discomania\" (presentata da Claudio Cecchetto) e \"Hit 105\" (presentata da Alex Peroni), Clay Wilson (Clay Remini oggi a capo di Zerodib\u00ec) che conduce \"DayByDay\" dalle 23 all'una di notte; Loredana Rancati conduceva anche il programma \"A tavola con Loredana\" e Paolo Francesco conduceva \"PF105\". Nel 1983, con la denominazione di \"Radio 105 Network\", la radio diventa la prima emittente privata nazionale, cio\u00e8 con una copertura di oltre il 50% del territorio italiano. Negli anni '90 assume l'attuale denominazione Radio 105.\nAlla direzione artistica dell'emittente si sono susseguiti Loredana Rancati, Silvio Santoro, Alex Peroni, Guido Monti, Andrea Pietri (assistente alla direzione Stefano Carboni fino al 2003), di nuovo Alex Peroni e, dal 2003 al 2019, Angelo De Robertis, che lavorava con la radio sin dal 1981. Da settembre 2019 la direttrice artistica \u00e8 Barbara Rosseti, gi\u00e0 vicedirettrice di Radio Montecarlo.\nNella prima parte del 2007, a seguito di una joint venture con la RCS MediaGroup (allora proprietaria di Play Radio), il Gruppo Finelco (che controlla Radio 105, oltre che Radio Monte Carlo) ha rafforzato la propria presenza nel mercato dei network radiofonici privati, stringendo in seguito anche un'importante alleanza con il Virgin Group di Richard Branson; quest'ultima operazione ha portato Play Radio a cambiare format e denominazione in Virgin Radio Italia.\nDa marzo 2007 Radio 105 \u00e8 presente presso il Museo nazionale della scienza e della tecnologia Leonardo da Vinci di Milano, nel settore emittenti radiofoniche attraverso la ricostruzione del primo studio di emissione del 1976.\nNel 2016 Mediaset fa il suo ingresso in Finelco rilevando il 19% di RB1 S.p.A., azionista con i soci fondatori del 92,8% di Finelco.\nIl 1\u00ba luglio 2016 Radio 105 entra a far parte insieme a Virgin Radio e R101 del nuovo polo radiofonico RadioMediaset.\nSede.\nRadio 105 ha sede in Largo Donegani 1, a Milano, vicino al parco Indro Montanelli. A Miami \u00e8 presente uno studio da dove viene mandato in onda 105 Miami e dove Marco Mazzoli va in onda per il suo programma \"Lo Zoo di 105\" mentre i suoi colleghi (Alisei, Noise e Ballerina) vanno in onda da Milano e uno studio a Roma.\nRadio 105 LAB.\nRadio 105 LAB \u00e8 una webradio nata nel 2021 e lanciata ufficialmente alla mezzanotte del 6 dicembre dello stesso anno. La radio trasmette un vero e proprio palinsesto radiofonico con speaker e dj in onda tutti i giorni, dalle 7:00 alle 24:00.\n105 LAB \u00e8 disponibile in streaming sul sito internet e app della radio.\nRadio 105 TV.\nRadio 105 TV \u00e8 un canale televisivo italiano, nato nel 2011, che trasmette prevalentemente video musicali a rotazione. \u00c8 disponibile sul digitale terrestre e in streaming sul sito internet della radio.\nAscolti.\nDati audiradio (giorno medio: ieri)\n \nDati Radio Monitor (giorno medio ieri)\nDati RadioTER (giorno medio ieri)"}
{"id": "481723", "revid": "1783371", "url": "https://it.wikipedia.org/wiki?curid=481723", "title": "Field emission display", "text": "I field emission display (FED) sono una tecnologia di display che fa uso di fosfori per emettere luce.\nConcettualmente il principio sul quale si basano \u00e8 simile a quello dei tubi a raggi catodici: vi \u00e8 sempre la presenza di un cannone elettronico pilotato da un campo magnetico in modo tale da colpire i fosfori voluti, ma invece di avere un unico cannone, a ciascun pixel ne viene associato uno, ognuno dei quali \u00e8 rappresentato da una moltitudine di nanotubi di carbonio. Questo porta ad avere un display molto piatto.\nI FED possono essere costruiti in questo modo: substrato, catodo comune, ballast resistor, isolante (ossido di silicio per esempio), gate ed un altro substrato accoppiato al primo su cui sono presenti i fosfori e gli anodi. I nanotubi di carbonio sono inseriti nei buchi nel gate e nell'isolante, fino al ballast resistor. Pilotando opportunamente i triodi, si produce l'emissione di elettroni dai nanotubi per effetto del campo elettrico; questi elettroni andranno a colpire i fosfori corrispondenti generando cos\u00ec luce.\nIl problema maggiore \u00e8 posizionare i nanotubi di carbonio nelle desiderate via hole con un processo a bassa temperatura: nelle tecniche odierne la temperatura dei nanotubi pu\u00f2 superare anche i 700\u00a0\u00b0C.\nNel maggio del 2005 Motorola present\u00f2 un prototipo di FED basato sui nanotubi di carbonio, denominato nano-emissive display (NED), ma in seguito l'azienda ha interrotto le sperimentazioni su questa tecnologia."}
{"id": "481725", "revid": "86599", "url": "https://it.wikipedia.org/wiki?curid=481725", "title": "Maglia Hokusai", "text": "La maglia Hokusai \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 21\u00b0 N e i 66\u00b0 N e in longitudine tra i 270\u00b0 W e i 360\u00b0 W ed \u00e8 identificata con il codice H-5.\nIl cratere Hokusai \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 2011 dopo che la missione MESSENGER rese disponibili sufficienti immagini di quella parte della superficie di Mercurio. Prima di allora si chiamava Maglia Apollonia dal nome dell'omonima albedo che era stata storicamente individuata in questa porzione della superficie."}
{"id": "481729", "revid": "702184", "url": "https://it.wikipedia.org/wiki?curid=481729", "title": "Apollonia", "text": ""}
{"id": "481731", "revid": "71155", "url": "https://it.wikipedia.org/wiki?curid=481731", "title": "Ribellione di M\u00fcnster", "text": ""}
{"id": "481733", "revid": "580", "url": "https://it.wikipedia.org/wiki?curid=481733", "title": "Libero Bovio", "text": "\u00c8 anche noto per essere stato il figlio del noto filosofo Giovanni Bovio e il nonno dell'avvocato, giornalista e docente universitario Libero Corso Bovio.\nBiografia.\nFiglio di Giovanni, originario di Trani, professore di filosofia di idee repubblicane e di Bianca Nicosia, maestra di pianoforte, si appassion\u00f2 sin da giovane alla musica ed al teatro dialettale. Negli anni della maturit\u00e0, confesser\u00e0 che da giovane pi\u00f9 la madre gli faceva ascoltare brani di musica classica, pi\u00f9 si sentiva calamitato dalle musiche popolari di Salvatore Gambardella. Inizi\u00f2 a frequentare senza troppa convinzione scuole tecniche che dovette abbandonare alla morte del padre, per cercare un impiego. Fu assunto prima in un giornale locale, il \"Don Marzio\", grazie alla rendita corrisposta dalla madre per sovvenzionare il giornale e garantire al figlio il lavoro che amava. Successivamente lavor\u00f2 al Museo Archeologico Nazionale di Napoli, presso l'Ufficio Esportazioni, dove ebbe l'opportunit\u00e0 di scrivere molto, anche se non smise mai di dedicarsi alle sue vere passioni che rimasero la musica ed il teatro. Il suo talento di scrittore di testi di canzoni napoletane piene di struggente passione amorosa e delicato lirismo si espresse ai massimi livelli quando divenne direttore di case editrici musicali, come \"La Canzonetta\", dal 1917 al 1923 e dall'anno seguente alla \"Santa Lucia\".\nIl successo.\nRiscosse il suo primo successo nel 1910 con \"Surdate\", musicata da Evemero Nardella, nella quale esalt\u00f2 le virt\u00f9 terapeutiche delle canzoni, e grazie alle sue proficue collaborazioni con i musicisti pi\u00f9 in voga del momento, intorno al 1915 confezion\u00f2 canzoni come \"Tu ca nun chiagne\" (musica di Ernesto De Curtis), \"Reginella\" (musica di Gaetano Lama), \"Chiove\", \" 'O Paese d' 'o sole\" e \"Lacreme napulitane\", queste ultime due composte intorno al 1925 e legate al tema dell'emigrazione. Il pessimismo sentimentale di Bovio si espresse anche con due importanti canzoni d'amore, quali \"L'addio\" (musica di Nicola Valente) e \"Chiove\" (musica di Evemero Nardella). Nel 1934 \u00e8 la volta di uno dei suoi pi\u00f9 grandi successi, \"Passione\", musicata da Ernesto Tagliaferri e Nicola Valente. \nTra i testi in italiano il pi\u00f9 famoso \u00e8 quello di \"Signorinella\", del 1931, musicata da Valente. In precedenza Bovio aveva scritto i testi di altri successi, come \"Amor di pastorello\" (1913), \"Cara piccina\" (1917).\nTerminato il periodo bellico, spos\u00f2, nel 1919 Maria Di Furia che gli dar\u00e0 due figli.\nIl teatro.\nFu anche autore di opere teatrali, tra cui \"Gente nosta\", \" 'O prufessore\", \" 'O Macchiettista\" e anche di canzoni dai toni pi\u00f9 drammatici di quelle che gli avevano dato la fama, come \"Lacreme napulitane\", \"Carcere\", \" 'E figlie\", \"Zappatore\", \"Guapparia\". Nel 1934 fond\u00f2 una nuova casa editrice musicale, \"La Bottega dei 4\", assieme a Nicola Valente, Ernesto Tagliaferri e Gaetano Lama.\nLa morte.\nNel 1941 si ammal\u00f2 e il 26 maggio 1942 mor\u00ec nella sua casa di via Duomo 45, nel centro storico di Napoli che tanto am\u00f2 dando lustro alla lingua napoletana ed alla sua tradizione musicale. All'esterno dello stabile oggi c'\u00e8 una lapide a lui dedicata."}
{"id": "481734", "revid": "1762097", "url": "https://it.wikipedia.org/wiki?curid=481734", "title": "Aldo Braibanti", "text": "Intellettuale, partigiano antifascista e poeta, nella sua vita si \u00e8 occupato di arte, cinema, politica, teatro e letteratura, oltre ad essere un esperto mirmecologo.\nBiografia.\nL'infanzia e la giovinezza tra Fiorenzuola d'Arda e Parma.\nTrascorre l'infanzia a Fiorenzuola d'Arda, accompagnando spesso il padre medico condotto nei ripetuti spostamenti attraverso la provincia piacentina, dove ben presto scopre la centralit\u00e0 del mondo naturale e sviluppa un pensiero acuto e radicale in tema di ecologia e salvaguardia dell'ambiente, rispetto alla vita animale e in particolare all'interesse per i costumi degli insetti sociali: formiche, api e termiti. In pieno periodo fascista vive \"in una famiglia illuminata e ferma nel rifiuto di ogni situazione autoritaria e clericale\", tra i sette e gli otto anni inizia a scrivere i primi testi poetici.\nTra i suoi interessi scolastici vi sono Dante, Petrarca, Carducci, Pascoli e D'Annunzio, ma soprattutto Leopardi e Foscolo ed \u00e8 in quel periodo che inizia la sua attivit\u00e0 poetica, abbandonando subito la rima e le tradizioni stilistiche per scrivere \"poesie in libert\u00e0\". Di allora sono anche i primi tentativi teatrali (\"Amneris\"), i primi dialoghetti filosofici (\"Il veglio della montagna\") e i primi \u201cinni alla natura\u201d.\nDal 1937 al 1940 a Parma frequenta il Liceo classico Romagnosi dove ha come insegnante, tra gli altri, Ferdinando Bernini. Studente eccellente ottiene l'esonero dal pagamento delle tasse. Il 27 novembre 1939 scrive e distribuisce clandestinamente a scuola un manifesto, rivolto a \"tutti gli uomini vivi\", in cui invita i compagni di liceo ad unirsi e organizzarsi contro la dittatura fascista.\nDopo gli studi liceali a Parma si trasferisce a Firenze e si iscrive alla facolt\u00e0 di Filosofia, qui nasce l'amore per Leonardo, Giordano Bruno e soprattutto Spinoza. Inizia a dedicarsi ai collage e agli assemblage spesso secondo la tecnica del \"objets trouv\u00e9s\", mentre l'osservazione delle formiche comincia a precisarsi in un interesse che mira ad essere sempre pi\u00f9 scientifico.\nIl periodo fiorentino della Resistenza partigiana.\nDal 1940 prende parte alla Resistenza partigiana a Firenze, partecipa alla nascita dei primi movimenti intellettuali antifascisti, aderisce al movimento \"Giustizia e libert\u00e0\" e nel 1943 al Partito Comunista clandestino, insieme a Gianfranco Sarfatti, Teresa Mattei (Chicchi), Renzo Bussotti e altri. Alla base della decisione non vi sono divergenze ideologiche con gli azionisti, bens\u00ec il desiderio di \"conoscere un'altra classe\". Il Partito Comunista infatti, a differenza di \"Giustizia e libert\u00e0\", era soprattutto il partito della classe operaia che \"portava su di s\u00e9 il peso pi\u00f9 grande della lotta di classe [\u2026] io che venivo da una classe sociale diversa ho voluto far miei le forme e gli scopi della lotta antifascista partendo appunto dalle necessit\u00e0 improrogabili del mondo del lavoro\".\nSotto il fascismo Braibanti viene arrestato due volte: la prima nel 1943 in seguito a una retata che coinvolge anche il futuro segretario repubblicano Ugo La Malfa. Viene scarcerato il 25 luglio quando, alla caduta del fascismo, Pietro Badoglio diede l'ordine di liberare prima i docenti e poi gli studenti - mentre molti tra i \"comunisti adulti\" arrestati saranno fucilati dai tedeschi. Il secondo arresto avviene nel 1944, insieme a Sandro Susini, Mario Spinella e Zemiro Melas (Emilio), ad opera dei fascisti della Banda Carit\u00e0. Tutti i suoi scritti fino al 1940 furono sequestrati dalle truppe delle SS italiane e furono perduti per sempre.\nGli anni del dopoguerra.\nNel 1946 \u00e8 tra gli organizzatori del Festival mondiale della giovent\u00f9 che si svolge l'anno successivo a Praga e diviene collaboratore del PCI in qualit\u00e0 di responsabile della Giovent\u00f9 Comunista toscana. Nel 1947 abbandona la politica attiva dimettendosi da tutti i suoi incarichi con una poesia pubblicata sulla rivista \"Il Ponte\" che iniziava con la frase: \"non \u00e8 un addio ma un congedo\", declina l'invito di Botteghe Oscure ritenendo di \u201cnon essere un politico\u201d. Il dopoguerra \u00e8 anche il periodo in cui si laurea in filosofia teoretica con una originale ricerca sul tema del grottesco, \"inteso come crisi dell'ideale, e quindi come terra di mezzo fra il tragico e il comico\".\nIl laboratorio artistico di Castell'Arquato.\nL'abbandono della politica coincide con la scelta di dedicarsi ai vari aspetti culturali in primo luogo quelli artistici. Sempre nel 1947 inizia l'esperienza comunitaria del torrione Farnese di Castell'Arquato, un laboratorio artistico con Renzo Bussotti e Sylvano Bussotti, Roberto G. Salvadori, Fiorenzo Giorgi e altri, che per sei anni diviene uno studio ceramistico e polivalente. Le opere del torrione Farnese sono state esposte in varie mostre in molte citt\u00e0 americane ed europee, tra cui una massiccia partecipazione alla Triennale di Milano. A questo punto finalmente Braibanti pu\u00f2 dedicarsi alla poesia, alla scrittura di opere teatrali, a sceneggiature, ma anche ai suoi formicai artificiali e a un profondo contatto con la realt\u00e0 ecologica del tempo.\nA quel periodo risalgono i testi che confluiranno nei quattro volumi della raccolta intitolata \"Il circo\" (edizioni Atta, 1960), l'inizio dell'operazione cinematografica intitolata \"Pochi stracci di sole\", rimasta irrealizzata, ma che anni dopo trover\u00e0 una continuazione nei film \"Orizzonte degli eventi\" e \"Morphing\" e nelle sceneggiature de \"Il pianeta di fronte\" e \"Colloqui con un chicco di riso\".\nAd un certo punto l'amministrazione democristiana di Castell'Arquato non rinnov\u00f2 pi\u00f9 il contratto d'affitto per la torre. Il laboratorio venne chiuso e ogni membro inizi\u00f2 un percorso indicato dalle proprie tendenze culturali e artistiche.\nGli anni romani.\nNel 1956 Aldo Braibanti partecipa ai lavori per il congresso nazionale del PCI, ma il suo intervento \u00e8 molto polemico in relazione ad alcuni aspetti di certo stalinismo diffuso. Per questo non viene ammesso tra i delegati. Braibanti abbandona gli schieramenti partitici, pur restando rispettoso dei rapporti fraterni con i suoi vecchi compagni della resistenza e della conseguente politica. Nel 1960, Eugenio Cassin, conosciuto durante il periodo della Resistenza fiorentina, distribuisce tramite Schwarz editore i quattro volumi de \"Il circo e altri scritti\": il primo contiene poesie dal 1940 al 1960, il secondo e il terzo opere teatrali, il quarto saggi e vari scritti. Dello stesso anno sono l'opera \"Guida per esposizione\" e la traduzione in italiano del \"Giornale di bordo di Cristoforo Colombo\", (Schwarz editore, 1960). \nNel 1962 si sposta a Roma, in quel periodo lavora a teatro con il giovane Carmelo Bene, riprende le collaborazioni con Sylvano Bussotti e Vittorio Gelmetti. Collabora per un breve periodo alla fondazione dei Quaderni Piacentini insieme ai fratelli Giorgio e Marco Bellocchio. La collaborazione con Gelmetti riprende per la versione radiofonica del suo lavoro teatrale \"Ballata dell'Anticrate\" che sar\u00e0 trasmessa da Radio 3 nel 1979. Fino al 1968 Braibanti lavora su una complessa operazione teatrale dal titolo \"Virulentia\": \u201cuna catena di spettacoli monografici che chiamavo \u201cbandi\u201d, e che alla fine sarebbero sfociati nel gioco di specchi di una sceneggiatura cinematografica\u201d, tra il 1967 e il 1968 infatti porta su pellicola con Alberto Grifi il film: \"Transfert per kamera verso Virulentia\". \u201cVirulentia sviluppava in particolare il rapporto tra persuasione e violenza, e tra persuasione palese e persuasione occulta\u201d.\nEra il periodo in cui in Italia arrivavano gli spettacoli del Living Theatre e di Grotowski, molto diversi dall'opera di Braibanti che ebbe un grande impatto soprattutto nell'ambiente romano. \u201cOgni bando di Virulentia si svolgeva in una serie di tableaux vivants, nei quali la deconcentrazione e la meditazione producevano una serie di \u201cpercorsi liberi\u201d, attraverso i quali alla fine si ricomponeva la proposta testuale. Si trattava di un teatro nel quale anche la parola svolgeva un ruolo gestuale\u201d. Il lavoro su Virulentia viene illustrato dallo stesso Braibanti in alcuni dei saggi presenti in \"Impresa dei prolegomeni acratici\". Nel 1967 a Roma tiene una mostra di assemblages insieme a Giampaolo Berto. \u00c8 il 1968 quando il giudice legge la sentenza del tristemente famoso \u201ccaso Braibanti\u201d.\nIl caso Braibanti.\nGiunto a Roma nel 1962, Braibanti continua la sua ricerca e per un anno e mezzo chiede e ottiene la collaborazione dell'amico Giovanni Sanfratello, un giovane di 23 anni che aveva conosciuto nel periodo del laboratorio artistico del torrione Farnese di Castell'Arquato: \u201c...mi sono spostato a Roma, e Giovanni Sanfratello mi accompagn\u00f2, perch\u00e9 venendo a Roma poteva difendersi meglio dalle pressioni assurde del padre, dovute a ragioni religiose, ideologiche e politiche. I Sanfratello, anche loro piacentini, erano ultraconservatori, cattolici e tra i pi\u00f9 fascisti, e non riuscivano ad accettare che il loro figlio potesse scegliere una vita tanto diversa dalla loro\u201d. Il 12 ottobre del 1964 Ippolito Sanfratello, padre di Giovanni, presenta denuncia alla Procura di Roma contro Braibanti avendo trovato, in modo non chiaro, la collaborazione ambigua di un Pubblico Ministero: l'accusa \u00e8 di plagio.\nIn pratica, Braibanti veniva accusato da Sanfratello di aver influenzato suo figlio e di avergli imposto le proprie visioni e i propri principi. I primi di novembre quattro uomini irrompono nella pensione romana in cui i due erano ospitati e portano via Giovanni con la forza, in una macchina dove era presente anche il padre: Giovanni sar\u00e0 trasferito prima a Modena in una clinica privata per malattie nervose, poi al manicomio di Verona dove subir\u00e0 \u201cun grande numero di elettroshock e vari shock insulinici. Tutto questo contro la sua volont\u00e0, tenendolo isolato dai suoi amici, dai suoi avvocati e da chiunque avesse ascoltato le sue ragioni\u201d (come scrisse Alberto Moravia, nel testo intitolato \"Sotto il nome di plagio\"). Giovanni dopo 15 mesi di internamento fu dimesso, con una serie di clausole che andavano dal domicilio obbligatorio in casa dei genitori al divieto di leggere libri che avessero meno di cento anni. Giovanni Sanfratello, nonostante tutto, al processo dichiar\u00f2 di \u201cnon essere stato soggiogato dal Braibanti\u201d.\nMa quelli che denunciavano un plagio, non hanno dato nessun valore alle dichiarazioni spontanee di Giovanni. Il pubblico ministero arriv\u00f2 a dichiarare che: \u201cil giovane Sanfratello era un malato, e la sua malattia aveva un nome: Aldo Braibanti, signori della Corte! Quando appare lui tutto \u00e8 buio\u201d. Viene dato peso invece alla dichiarazione di un giovane col quale Aldo Braibanti aveva fatto alcuni viaggi lungo l'Italia nell'estate del 1960, Piercarlo Toscani, che all'epoca dell'incontro aveva 19 anni e che lo accus\u00f2 dichiarando tra le altre cose: \u201cil Braibanti aveva tentato di introdursi nella mia mente con le sue idee politiche, cio\u00e8 comunismo in nome di una libert\u00e0 superiore e ateismo [...] cominci\u00f2 ad impedirmi le letture di svago a me usuali [\u2026] tali impedimenti non erano su basi di una prepotenza esteriore, ma sulla base di una prepotenza interiore, intellettuale, che \u00e8 molto pi\u00f9 forte dell'altra\u201d. Alcuni giornali della destra ufficiale si scagliano contro quello che chiamano \u201cil professore\u201d, \u201cil mostro\u201d, \u201cl'omosessuale\u201d.\nDopo un processo durato 4 anni, nel 1968, Aldo Braibanti viene condannato a nove anni, che in appello diventano sei. Scont\u00f2 due anni di carcere e due gli furono condonati perch\u00e9 partigiano della resistenza.\nQuesta condanna ebbe una grande eco nella stampa internazionale, che evidenzi\u00f2 la profonda anomalia del reato contestato e della sua gestione da parte del sistema processuale italiano: del resto, la controversa legge sul plagio, introdotta nel codice penale durante il periodo fascista proposto da Alfredo Rocco, port\u00f2 nel dopoguerra ad una condanna in questo unico caso. Essa fu successivamente abolita, senza essere pi\u00f9 stata applicata, grazie all'acceso dibattito scatenato dalla sua condanna, con sentenza della Corte costituzionale .\nIl processo rivel\u00f2 infatti rapidamente la sua natura politica, proponendosi come l'estremo tentativo del vecchio ordine sociale di imporre i propri valori contro la marea montante del Sessantotto. La condanna suscit\u00f2 ampia eco in tutta Italia: a favore di Braibanti si mobilitarono Alberto Moravia, Umberto Eco, Pier Paolo Pasolini, Marco Bellocchio, Adolfo Gatti, Giuseppe Chiari e numerosi altri intellettuali e uomini di cultura. Si mobilitarono anche i radicali di Marco Pannella, che fu denunciato per calunnia nei confronti del pubblico ministero del processo di primo grado contro Braibanti e sostenne a sua volta un processo per questo motivo all'Aquila.\nSubito dopo la sentenza Pier Paolo Pasolini scriver\u00e0: \u201cSe c'e un uomo \u00abmite\u00bb nel senso pi\u00f9 puro del termine, questo \u00e8 Braibanti: egli non si \u00e8 appoggiato infatti mai a niente e a nessuno; non ha chiesto o preteso mai nulla. Qual \u00e8 dunque il delitto che egli ha commesso per essere condannato attraverso l'accusa, pretestuale, di plagio? Il suo delitto \u00e8 stata la sua debolezza. Ma questa debolezza egli se l'\u00e8 scelta e voluta, rifiutando qualsiasi forma di autorit\u00e0: autorit\u00e0, che, come autore, in qualche modo, gli sarebbe provenuta naturalmente, solo che egli avesse accettato anche in misura minima una qualsiasi idea comune di intellettuale: o quella comunista o quella borghese o quella cattolica, o quella, semplicemente, letteraria... Invece egli si \u00e8 rifiutato d'identificarsi con qualsiasi di queste figure - infine buffonesche - di intellettuale\".\nCarmelo Bene, dir\u00e0 nel 1998: \"Un fatto ignobile. Uno dei tanti petali di questo fiore marcito che \u00e8 l'Italia. Fu condannato a undici anni, per un reato mai tirato in ballo fino ad allora. Il plagio. Per giunta ai danni di un maggiorenne... Tutto \u00e8 plagio, che scoperta! Qualunque soggetto pensante e parlante \u00e8 quotidianamente sottoposto a plagio. In seguito, sempre troppo tardi, questo reato fu cancellato dal codice penale. Contro Braibanti si scaten\u00f2 la rappresaglia del sociale, la vendetta delle masse. Era l'intellettuale migliore che avesse l'Italia all'epoca. Aveva interessi pittorici, letterari, musicali. Profeta in anticipo di trent'anni. Fu uno dei primi a condannare il consumismo. I \u201cdiversi\u201d allora in Italia si contavano. Lui, Pasolini, pochi altri\". Mentre lo stesso Braibanti in \u201cEmergenze. Conversazioni con Aldo Braibanti\u201d ricorder\u00e0 trentacinque anni dopo: \u201cquel processo, a cui mi sono sentito moralmente estraneo, mi \u00e8 costato due nuovi anni di prigione, che per\u00f2 non sono serviti a ottenere quello che gli accusatori volevano, cio\u00e8 distruggere completamente la presenza di un uomo della Resistenza, e libero pensatore, ma tanto disinserito dal mondo sociale da essere l'utile idiota adatto a una repressione emblematica. Purtroppo la colpevole superficialit\u00e0 di gran parte dei media ha cercato da allora di etichettarmi in modo talmente odioso che per reazione ho finito col chiudermi sempre pi\u00f9 in un isolamento di protesta, fuori da ogni mercato culturale\u201d.\nGli anni in prigione.\nIn prigione Braibanti continua la sua attivit\u00e0 di poeta, scrive un'opera teatrale dal titolo \"L'altra ferita\" in cui riporta in chiave moderna l'avventura del Filottete di Sofocle che verr\u00e0 rappresentata da Franco Enriquez nel 1970, con la musica elettronica di Pietro Grossi e le scenografie di Lele Luzzati. Altri scritti furono inseriti nella raccolta di saggi pubblicata sempre nel 1970, a cura della Finzi-Ghisi, che ha come titolo \"Le prigioni di stato\".\nLe opere dal 1971 alla morte.\nUscito di prigione, riprende il ciclo di \"Virulentia\", ma presto lo abbandona per un nuovo ciclo di laboratorio teatrale, \"Ballate dell'Anticrate\", che diventano presto anche una serie di sceneggiati radiofonici, preceduti da \"Lo scandalo dell'immaginazione\" e seguiti dalle \"Stanze di Azoth\". Braibanti porta avanti il lavoro teatrale come un laboratorio e le varie opere sono legate da \u201cuna sorta di canone infinito, che faceva di tutte le opere teatrali una sola proposta continua\u201d. Per questo i suoi spettacoli non avevano repliche, ma rappresentazioni uniche che Braibanti interpreta come \u201cil momento di saturazione del laboratorio\u201d. Cos\u00ec accade a opere come \"Il Mercatino\", presentato a Cagliari negli anni settanta, a \"Theatri epistola\", presentato a Segni negli anni ottanta. \nNel 1979, in occasione di una mostra di assemblages a Firenze pubblica l'opera-catalogo \"Objets trouv\u00e9s\", sempre negli anni ottanta collabora con la rivista \u201cLegenda\u201d nella quale pubblica sette prose d'arte. Il 1988 \u00e8 l'anno della pubblicazione dell\"'Impresa dei prolegomeni acratici\" (Editrice 28, 1988) un testo dalle tematiche variegate: \u201cdella critica storica e di una rifondazione della pedagogia, ma soprattutto descrivo la crisi di sviluppo che mi ha portato fuori dalla psicoanalisi classica, per indirizzarmi coerentemente verso una interpretazione del comportamento pi\u00f9 strettamente biologica\u201d. \"Impresa dei prolegomeni acratici\" vuole mettere in luce la crisi del linguaggio. \u201cIl linguaggio \u00e8 una fotografia dell'uomo: come l'uomo tutte le parole nascono, vivono e muoiono\u201d. Nel 1985 scrive la sceneggiatura per il film \"Blu cobalto\" per la regia di Gianfranco Fiore Donati e l'interpretazione tra gli altri di Anna Bonaiuto ed Enrico Ghezzi. Il film, presentato al festival di Venezia, riceve un premio dalla Fice (Federazione italiana cinema d'essai) e dalla Lega Cooperative.\nNel 1991 pubblica \"Pellegrinaggio a Rijnsburg\" nella sezione musicale della Biennale di Venezia. Nel 1998 esce \"Un giallo o mille\" con testi poetici e collages. Del 2001 \u00e8 \"Frammento Frammenti\" (edizioni Empir\u00eca) che raccoglie gran parte delle sue poesie dal 1941 al 2001. Nel 2003 viene pubblicato \"Emergenze. Conversazioni con Aldo Braibanti\" (edizioni Vicolo del Pavone) un lungo dialogo con Stefano Raffo in cui Braibanti ripercorre la sua vita e il suo lavoro di pensatore libertario: \u201cchiamo \u201clibertario\u201d chi non si rifugia in una teoria dei \u201cvalori\u201d, e riesce senza angoscia a rimettere sempre tutto in discussione. [\u2026] Ogni conoscenza degna di questo nome si muove, attraverso una memoria selettiva, verso le interminabili praterie del non conosciuto, negando drasticamente ogni tentazione di inconoscibilit\u00e0. Ne consegue una totale relativit\u00e0 di ogni verit\u00e0, di ogni etica, di ogni estetica. Etica e conoscenza si identificano nel rispetto e nella difesa della vita\u201d.\nTra i suoi video \"Orizzonte degli eventi\" realizzato negli anni Ottanta. Nel 2005 gli viene comunicato uno sfratto dalla sua casa in via del Portico di Ottavia a Roma, in cui viveva da quarant'anni, una vecchia casa al centro di Roma in cui Braibanti viveva con la pensione sociale minima: dopo un'interrogazione da parte della senatrice Tiziana Valpiana sulle sue misere condizioni di vita, la Costituente Teresa Mattei - che di Braibanti era stata compagna di prigionia durante il fascismo - con il sostegno attivo di Franca Rame propone la costituzione di un \u201cComitato pro Braibanti\u201d, cui aderiscono poi alcuni parlamentari de L'Unione (tra cui Franco Grillini e Giovanna Melandri) per l'assegnazione del vitalizio in base alla legge Bacchelli, concesso il 23 novembre 2006 dal secondo governo Prodi.\nNel 2008 lo stabile in via del Portico d'Ottavia viene acquistato dalla famiglia Fuksas e poco tempo dopo Braibanti e la sua biblioteca composta da migliaia di volumi sono costretti ad abbandonare la casa. Gli ultimi anni Braibanti li passa a Castell'Arquato, in gravi ristrettezze economiche tentando di portare a termine le opere il \"Catalogo degli amuleti\", il \"Nuovo dizionario delle idee correnti\", il lungometraggio video intitolato \"Quasi niente\". Muore a Castell'Arquato, per arresto cardiaco, il 6 aprile 2014, all'et\u00e0 di 91 anni."}
{"id": "481740", "revid": "2150520", "url": "https://it.wikipedia.org/wiki?curid=481740", "title": "Var\u0101ha", "text": "Var\u0101ha (devan\u0101gar\u012b: \u0935\u0930\u093e\u0939; \"cinghiale\") \u00e8 un avatara della divinit\u00e0 ind\u00f9 Visn\u00f9.\nFonti.\nLe caratteristiche e le vicende inerenti all'avatara Var\u0101ha sono narrate in particolar modo nei \"Vi\u1e63\u1e47u Pur\u0101\u1e47a\" (I,4), \"Vi\u1e63\u1e47u-dharmottara Pur\u0101\u1e47a\" (I,3), \"V\u0101yu Pur\u0101\u1e47a\", (VI), \"Agni Pur\u0101\u1e47a\" (IV), \"Brahm\u0101 Pur\u0101\u1e47a\" (213), \"Li\u1e45ga Pur\u0101\u1e47a\" (I, 94), \"Padma Pur\u0101\u1e47a\" (VI, 264), \"K\u016brma Pur\u0101\u1e47a\" (I,6); anche se una prima menzione della divina incarnazione nella tartaruga la si riscontra nel pi\u00f9 antico \"Taittir\u012bya \u0100ra\u1e47yaka\" (ad es. in VII, 1,5), nel \"\u015aatapatha Br\u0101hma\u1e47a\" (XIV, 2, 1, 11, dove prende il nome di Em\u016b\u1e63a), e nel \"Mah\u0101bh\u0101rata\" (II, 45; III, 144; XII, 208).\nMito.\nQuando il demone Hira\u1e47y\u0101k\u1e63a rap\u00ec P\u1e5bthiv\u012b (la dea Terra) per trascinarla sotto le acque cosmiche, Visn\u00f9 prese forma in un immenso cinghiale e, tuffatosi nel mare primigenio, sconfisse il demone liberando la dea Terra.\nNel \"Var\u0101ha Pur\u0101\u1e47a\" sono presenti direttamente gli insegnamenti di Var\u0101ha. In particolar modo la prima sezione ospita il dialogo tra Var\u0101ha e P\u1e5bthiv\u012b e la narrazione di P\u1e5bthiv\u012b a Sanatk\u016bmara degli insegnamenti ricevuti da Var\u0101ha."}
{"id": "481744", "revid": "767487", "url": "https://it.wikipedia.org/wiki?curid=481744", "title": "Cat Ballou", "text": "Cat Ballou \u00e8 una parodia western del 1965 diretta da Elliot Silverstein. Narra la storia di una donna che ingaggia un famoso pistolero per vendicare l'assassinio di suo padre, ma scopre che l'uomo che ha assunto non \u00e8 come si aspettava. Nel film recitano Jane Fonda, Lee Marvin (in un duplice ruolo che gli valse un Oscar), Michael Callan, Dwayne Hickman, Nat King Cole e Stubby Kaye.\nTrama.\nCatherine Ballou, un'aspirante insegnante, sta viaggiando in treno verso Wolf City, Wyoming, per far visita a suo padre Frankie Ballou, che l\u00e0 dirige un ranch. Durante il viaggio aiuta involontariamente un uomo, Clay Boone, accusato di essere un razziatore di bestiame, ad eludere il suo carceriere, lo sceriffo, mentre \"Jed\", lo zio di Boone, un ubriacone mascherato da predicatore, distoglie l'uomo di legge.\nQuando Catherine raggiunge il ranch scopre per\u00f2 che la \"Wolf City Development Corporation\" sta cercando di portare via il ranch di suo padre, il cui unico difensore \u00e8 un indiano educato, \"Jackson-Due Orsi\". Clay e Jed, anche se a malincuore, si propongono di aiutare Catherine. La ragazza ingaggia anche il leggendario pistolero Kid Shelleen per contribuire a proteggere il padre da Tim Strawn, alias Silvernose, il killer assunto per minacciare Frankie. Quando Shelleen arriva, si scopre per\u00f2 che \u00e8 un ubriacone vagabondo ed incapace che non \u00e8 letteralmente in grado di colpire il lato di un fienile quando spara e i cui pantaloni cadono quando tira fuori la pistola.\nStrawn uccide Frankie, ma gli abitanti si rifiutano di assicurare l'assassino alla giustizia, e Catherine diventa una fuorilegge in cerca di vendetta, conosciuta come Cat Ballou. Lei e i suoi quattro collaboratori rapinano il treno che trasporta il libro paga di Wolf City, e Shelleen, ispirato dal suo amore per Cat (unilaterale, visto che la ragazza ama Clay), d\u00e0 un ultimatum a Strawn e poi lo uccide. In seguito egli ammette casualmente che Strawn era suo fratello. Cat si spaccia per una prostituta e affronta il boss della citt\u00e0, Sir Harry Percival, proprietario della \"Wolf City Development Corporation\". Ne deriva una colluttazione durante la quale Harry viene ucciso, e per questo Cat \u00e8 condannata ad essere impiccata.\nProprio quando il nodo scorsoio le viene messo intorno al collo, tuttavia, la sua banda arriva e attua un salvataggio spericolato.\nSceneggiatura.\nLa sceneggiatura \u00e8 un adattamento realizzato da Walter Newman e Frank Pierson di un romanzo di Roy Chanslor. Il romanzo era in origine un Western serio, ma fu trasformato in una commedia per il film.\nRiconoscimenti.\nIl film \u00e8 stato presentato in concorso al Festival di Berlino, dove Lee Marvin ha vinto l'Orso d'Argento per il miglior attore. Per questa sua interpretazione Marvin ha vinto anche l'Oscar (il film ha ricevuto complessivamente cinque candidature), il Golden Globe, il BAFTA e il National Board of Review Award.\nNel 2000 l'American Film Institute ha inserito il film al 50\u00ba posto della classifica delle cento migliori commedie americane di tutti i tempi. Nel 2008 l'ha inserito al 10\u00ba posto dei dieci migliori western."}
{"id": "481745", "revid": "436907", "url": "https://it.wikipedia.org/wiki?curid=481745", "title": "Solo un uomo (Mondo Marcio)", "text": "Solo un uomo \u00e8 il secondo album in studio del rapper italiano Mondo Marcio, pubblicato il 27 gennaio 2006 dalla Virgin Records.\nDescrizione.\nAnticipato dal singolo \"Dentro alla scatola\", \"Solo un uomo\" \u00e8 stato completamente prodotto e cantato dal rapper milanese, con l'esclusione delle tracce \"The Most Wanted\" con il featuring di Tormento, \"Segui la stella\" e \"Ancora qua\" con la cantante R&amp;B Irene Lamedica, e il brano \"Come si fa\", prodotto da Big Fish.\nIl disco, pubblicizzato in maniera massiccia dalla Virgin Records, risuona di produzioni somiglianti allo stile statunitense, in particolar modo a 50 Cent, mentre la parte cantata esalta le capacit\u00e0 di Mondo Marcio. L'album ha diviso la critica ed il pubblico soprattutto tra chi lo considera banale, edulcorato e sostenuto solo dall'investimento della major su un personaggio che pare fatto ad hoc per la parte che interpreta, e chi invece lo ritiene un prodotto perfetto per far conoscere l'hip hop anche in Italia, allora ritenuto ancora un genere di nicchia.\nEdizione speciale.\nIl 21 luglio 2006, \u00e8 stata pubblicata un'edizione speciale denominata \"Gold Edition\" e composta due CD. Il primo contiene in pi\u00f9 le bonus track \"Fallo ancora\" e \"Pazzo\" (gi\u00e0 presenti nella prima edizione in CD) e il rifacimento di \"Dentro alla scatola\" con i Finley, mentre il secondo disco contiene il mixtape \"Nessuna via d'uscita\", costituito da venti brani pi\u00f9 una bonus track."}
{"id": "481746", "revid": "1566286", "url": "https://it.wikipedia.org/wiki?curid=481746", "title": "Mario Bonnard", "text": "Biografia.\nSin dai tempi del muto fu attivo in veste di attore, partecipando a numerosi film in ruoli brillanti e languidi e dando vita a un personaggio ricorrente, un tipo di \"dandy\" all'italiana che ispirer\u00e0 a Ettore Petrolini la macchietta dell'amante latino \"Gastone\". Nel 1917 si ciment\u00f2 nella sua prima regia con il film \"L'altro io\". Nel 1919 diresse Ettore Petrolini nella sua prima interpretazione cinematografica, nella pellicola \"Mentre il pubblico ride\", tratto da un'opera teatrale dello stesso Petrolini e del futurista Francesco Cangiullo.\nPrima dell'avvento del sonoro lavor\u00f2 a lungo in Germania dove diresse diverse pellicole interpretate da Luis Trenker. Ritornato in Italia nel 1932, gir\u00f2 numerosi film \"leggeri\" interpretati dai maggiori divi del tempo: Assia Noris, Elsa Merlini, Amedeo Nazzari, Luisa Ferida, Enrico Viarisio, il pi\u00f9 celebre dei quali fu \"Il feroce Saladino\" (1937).\nNegli anni della guerra Bonnard gir\u00f2 due opere non prive di fresca grazia: \"Avanti c'\u00e8 posto...\" (1942), su soggetto di Aldo Fabrizi e Cesare Zavattini, e \"Campo de' Fiori\" (1943) con Fabrizi e Anna Magnani. Vasta \u00e8 anche la sua produzione cinematografica nel dopoguerra in cui dimostr\u00f2 doti di ottimo professionista dirigendo pellicole di vario genere, attento ai gusti del pubblico, spaziando dalla commedia al film storico, dal melodramma \"strappalacrime\" al peplum fino all'impegnato.\nInsuperabile direttore di masse, come in \"Fra Diavolo\" (1931), e confezionatore di intrecci storici quali \"Il ponte dei sospiri\" (1940), con \"La citt\u00e0 dolente\" (1948), film praticamente ignorato dal pubblico, documenta l'esodo da Pola, mentre con \"Gli ultimi giorni di Pompei\" (1959), pellicola interrotta per una malattia e poi portata a termine da Sergio Leone, diede prova di sapiente artigianato, riuscendo con mezzi limitati a fare concorrenza alle grandi produzioni statunitensi.\nEra il fratello minore del compositore di colonne sonore Giulio Bonnard, che in effetti fu spesso impiegato dal fratello per i commenti musicali delle sue pellicole."}
{"id": "481747", "revid": "767487", "url": "https://it.wikipedia.org/wiki?curid=481747", "title": "Strike (gruppo musicale)", "text": "Gli Strike sono una band ska di Ferrara attiva dal 1986 Partiti dal pi\u00f9 classico degli ska, hanno evoluto il loro stile fino a giungere, con le ultime produzioni, a quello che per primi i Mano Negra chiamarono \"patchanka\", ovvero una miscellanea di numerosi stili, dallo ska al rock, passando per il folk, la musica popolare, il liscio, il punk.\nTra gli artisti con cui hanno condiviso il palco ci sono Mano Negra, Wailers, Elmer Food Beat, Babylon Fighters, Les Casse Pieds, Vinicio Capossela, Mau Mau, Africa Unite, Sergio Messina e 99 Posse, Aeroplanitaliani, Fratelli di Soledad, Persiana Jones, Ritmo Tribale, Isola Posse, Vallanzaska, Giuliano Palma, \u00dcstmam\u00f2, Statuto, Afterhours. Il loro battesimo suon\u00f2 al loro fianco come i Modena City Ramblers, passando per Roy Paci, ai tempi dirompente tromba dei Persiana Jones, per arrivare a Manu Chao e tutta la Mano Negra.\nStoria.\nGli inizi.\nFondarono l'etichetta Big Soul Records autoproducendo un primitivo 45 giri \"She remains so alone / What d You say?\" nel 1987, una sorta di ska-rhythm'n'blues, e il mini-lp \"Scacco al re\" (1988) - un best seller dell'underground - giudicato dalla stampa specializzata come uno dei migliori dischi ska in Italia e paesi limitrofi.\nIl seguito.\nNel '91 pubblicano insieme all'etichetta milanese Vox-Pop il mini-lp \"Croci e cuori\". Il video autoprodotto di \"Croci e cuori\" e il messaggio di \"Cercando un senso\" proiettano gli Strike verso un pubblico pi\u00f9 vasto e la Vox Pop alla collaborazione con Sotterranei Italiani (RTI Music) per la realizzazione dell'LP \"La grande anima\" (1992), che riassume (finalmente in un album full-length) il risultato dei lavori precedenti.\nGli anni dal 92 al 94 hanno visto gli Strike inseriti nel palinsesto di Videomusic con i videoclip di \"Tequila Bum Band\" e di \"Cuore bastardo\", e nelle compilation pi\u00f9 rappresentative del movimento underground come \"Italian Posse/Rappamuffin d'azione\" (Flying Records) e \"Skandalo al Sole\" (Vox Pop), reinventare \"Nun te reggae pi\u00f9\" in \"E cantava le canzoni\" (Emi, ristampato nel 2003), tributo delle migliori band underground al cantautore Rino Gaetano, dividere il palco, tra gli altri, con gruppi come Mano Negra e The Wailers. Partecipano a due edizioni di Arezzo Wave, una in compagnia di Babylon Fighters, Bisca, Kunsertu e Elmer Food Beat, e l'altra nella serata dedicata a Rino Gaetano con Sergio Messina e 99 Posse, Afterhours, Aeroplanitaliani, Statuto, Fratelli di Soledad e altri.\nAlla luce di tutto questo si pu\u00f2 affermare che gli Strike fanno parte di quelle band che hanno aiutato a crescere e ad affermarsi, anche oltre i confini, la scena musicale underground della penisola, tanto che molti gruppi arrivati ad avere maggiore notoriet\u00e0 presso il grande pubblico ne riconoscono l'azione ispiratrice (Mau Mau, Roy Paci and Aretuska)\nPrima pausa e ritorno.\nRichiestissimi per concerti in tutta Italia e con il nuovo album in lavorazione, la band si spacca. Dopo duri confronti sulla gestione umana e artistica del progetto, gli Strike decidono di prendersi una pausa di riflessione, contratti con Vox Pop e Rti vengono tacitamente risolti.\nIl 31 luglio 1997 gli Strike tornano sul palco, salutati da oltre 5000 persone, nella serata conclusiva della manifestazione internazionale Ferrara Sotto le Stelle. Il concerto viene preparato in un solo mese e alla classica ed esplosiva scaletta, vengono aggiunti brani nuovi. Segue un anno di concerti dove, nonostante la mancanza di una figura manageriale che aiutasse la band a reinserirsi nel contesto, la partecipazione di pubblico risulta buona. Gli Strike iniziano a lavorare al nuovo album nel loro studio. Nel settembre 98 esce il singolo \"Non dimenticare\", legato ad un progetto per sensibilizzare l'opinione pubblica sulle problematiche palestinesi e degli Indios dell'Amazzonia. L'idea \u00e8 quella di raccogliere fondi attraverso il disco, concerti ed eventi per sostenere la cultura di questi popoli. Viene realizzato un videoclip con materiale inedito girato nella striscia di Gaza durante una rivolta e sulla condizione di vita degli indios in Brasile, ritenuto dai grandi network videomusicali, inizialmente troppo violento, poi troppo lungo e infine con immagini giudicate di qualit\u00e0 inferiore alla media.\nMa ancora una volta le divergenze di personalit\u00e0 e di prospettive di vita differenti dividono le strade dei componenti del gruppo\nIl secondo ritorno.\nAll'inizio del 2005 la pubblicazione di \"\u00a1Baraonda!\" porta su cd un live registrato su Digital Audio Tape (DAT) all'epoca di \"Grande anima\", mostrando come la dimensione \"live\" sia la preferita e quella in cui la band renda al meglio. Per confermarlo gli Strike si mettono ancora in gioco con una serie di concerti che occupa buona parte dell'anno.\nIl nuovo album si chiama \"Come le zanzare\", l'uscita pi\u00f9 volte rimandata sembra ufficiale per l'autunno 2007.\nIntanto il gruppo sta celebrando il ventennale dalla prima pubblicazione con un vinile contenente una anticipazione dei brani contenuti nel nuovo album.\nFormazione.\nFormazione odierna:\nDiscografia.\nAnni '80\nAnni '90\nAnni 2000"}
{"id": "481752", "revid": "86599", "url": "https://it.wikipedia.org/wiki?curid=481752", "title": "Maglia Victoria", "text": "La maglia Victoria \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 21\u00b0 N e i 66\u00b0 N e in longitudine tra gli 0\u00b0 W e i 90\u00b0 W ed \u00e8 identificata con il codice H-2.\nLa Victoria Rupes \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976 dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia Aurora dal nome dell'omonima caratteristica di albedo che era stata storicamente individuata in questa porzione della superficie.\nDurante i tre sorvoli ravvicinati di Mercurio si ottenne una cartografia parziale della sua superficie. Dopo la missione MESSENGER si pot\u00e9 completare la mappa e migliorare il dettaglio della parte gi\u00e0 nota. \nLe formazioni principali della regione comprendono le rup\u0113s Victoria ed Endeavour, nella sua parte orientale, ed i crateri Derzhavin (ad est), Sholem Aleichem, Stravinsky e Vy\u0101sa."}
{"id": "481754", "revid": "35813", "url": "https://it.wikipedia.org/wiki?curid=481754", "title": "Gregorio Papareschi", "text": ""}
{"id": "481756", "revid": "6923", "url": "https://it.wikipedia.org/wiki?curid=481756", "title": "Andhra Pradesh", "text": "L'Andhra Pradesh (telugu: \u0c06\u0c02\u0c27\u0c4d\u0c30 \u0c2a\u0c4d\u0c30\u0c26\u0c47\u0c36\u0c4d) \u00e8 uno Stato dell'India centro-orientale che si affaccia sul golfo del Bengala. \u00c8 l'ottavo Stato dell'India per superficie e il decimo per popolazione.\nGeografia fisica.\nL'Andhra Pradesh \u00e8 bagnato ad est dal golfo del Bengala, confina a nord con gli Stati di Orissa, Chhattisgarh, Maharashtra e Telangana, ad ovest con il Karnataka ed a sud il Tamil Nadu.\nIl territorio dell'Andhra Pradesh \u00e8 interessato nella parte occidentale dall'altopiano del Deccan e dai rilievi dei Ghati orientali e nella parte orientale da una pianura costiera.\nDall'altopiano del Deccan scendono i fiumi Godavari, Krishna e Penner che attraversano lo Stato da ovest ad est prima di sfociare nell'Oceano Indiano. L'area irrigata dal Godavari e dal Krishna \u00e8 la pi\u00f9 grande superficie agricola del paese che permette all'Andhra Pradesh di primeggiare nell'Unione Indiana per la produzione di riso.\nNonostante dal 2014 si trovi nello stato del Telangana, la capitale \u00e8 ancora ufficialmente la citt\u00e0 di Hyderabad. Il governo ha gi\u00e0 spostato i suoi uffici ad Amaravati, la nuova capitale in costruzione.\nSuddivisioni amministrative.\nLo Stato dell'Andhra Pradesh \u00e8 diviso in 23 distretti.\nStoria.\nNell'area dell'attuale stato si afferm\u00f2 a partire dal XVI secolo una dinastia islamica che ebbe come capitale Hyderabad. I \"Nizam\" di Hyderabad mantennero il controllo della regione fino al XVIII secolo accumulando enormi ricchezze con il commercio di pietre preziose.\nLo Stato dell'Andhra Pradesh \u00e8 nato il 1\u00ba ottobre del 1953 separando dallo Stato di Madras, l'attuale Tamil Nadu, l'area a maggioranza linguistica telugu. Nel 1956 il territorio dello Stato \u00e8 stato ampliato incorporando parte del ex Stato di Hyderabad.\nNello Stato dell'Andhra Pradesh la rete internet \u00e8 stata introdotta nei servizi pubblici e in seguito, in base alle scelte del governatore, utilizzata per registrare e rendere visibile a tutti ogni pagamento ricevuto o effettuato dallo Stato. Repentinamente questo ha portato ad una riduzione della corruzione nei servizi pubblici del 90%.\nIl 2 giugno 2014 i dieci distretti nord-occidentali dello stato, comprendenti anche la capitale Hyderabad si sono separati dall'Andhra Pradesh per formare il nuovo stato del Telangana. Da allora per un periodo di dieci anni i due stati condivideranno la capitale, nell'attesa che sia completata la costruzione di Amaravati, la nuova sede del governo dell'Andhra Pradesh, dove gi\u00e0 dal 2016 si sono trasferiti i principali uffici governativi statali.\nArte.\nL'arte degli Andhra, che influenz\u00f2 lo sviluppo estetico di tutta l'India, si pu\u00f2 suddividere in due periodi: il primo, pi\u00f9 antico va dal 75 al 25 a.C., il secondo arriva fino al 320 d.C.\nAlla prima fase furono attribuite la costruzioni di portali a vento, chiamati \"torana\", oltre agli inconfondibili monumenti buddhisti (\"stupa\"), in qualche modo originati da strutture funerarie, contenenti reliquie del Buddha e dei suoi seguaci.\nI bassorilievi dei \"torana\" rappresentano uno degli elementi pi\u00f9 significativi: sono formati da due pilastri pietrosi che sostengono altri pilastri pi\u00f9 stretti; tutto l'insieme \u00e8 sorretto da elefanti e da\nrappresentazioni di divinit\u00e0 femminili, ed \u00e8 impreziosito da decorazioni raffiguranti scene della vita del Buddha; gli ornamenti sono completati da una serie di simboli di matrice induista e iranica. Contemporanei dei \"torana\" furono i templi \"chaitya\" e i monasteri \"sangharama\", che hanno la peculiarit\u00e0 di essere scavati nelle rocce e di conservare alcuni esempi unici di pittura antica.\nLa seconda fase, gi\u00e0 dal I secolo d.C. \u00e8 caratterizzata da splendidi esempi di \"stupa\" che segnano l'apice artistico espressivo della corrente; le pareti esterne sono rivestite da sculture incise su lastre di marmo chiaro; le loro forme sono variabili e possono assumere anche quella della ruota, come simbolo della sovranit\u00e0 e non mancano cupole e colonne. In questa fase storico-artistica appare, per la prima volta, la figura umana del Buddha, ma \u00e8 soprattutto la abilit\u00e0 tecnica unita alla ricchezza di dettagli, personaggi, scene e l'equilibrio tra la realt\u00e0 umana e il trascendentale che eleva queste realizzazioni.\nSociet\u00e0.\nLingue e dialetti.\nIl telugu \u00e8 la lingua maggiormente parlata nello Stato da circa l'85 % della popolazione.\nLe minoranze pi\u00f9 rappresentate sono quelle di lingua urdu, hindi e tamil.\nLe lingue ufficiali sono il telugu e l'urdu, quest'ultimo limitatamente ai distretti di Anantapur, Guntur, Hyderabad, Kadapa, Kurnool, Medak, Nizamabad e Rangareddy.\nEconomia.\nL'agricoltura \u00e8 la maggior risorsa economica dello Stato. Le colture principali sono il riso, la canna da zucchero, il cotone, il peperoncino (\"mirchi\") ed il tabacco.\nL'industria principale \u00e8 quella tessile e alimentare.\nNotevole incremento sta avendo il settore dell'Information Technology, delle biotecnologie e dell'industria farmaceutica.\nL'Andhra Pradesh ha importanti risorse minerarie (amianto, mica, carbone, rame, gas naturale, uranio) ed \u00e8 al primo posto tra gli stati indiani per l'industria idroelettrica.\nL'industria turistica \u00e8 in crescita."}
{"id": "481757", "revid": "125364018", "url": "https://it.wikipedia.org/wiki?curid=481757", "title": "Aperitivo", "text": "L'aperitivo \u00e8 una bevanda alcolica o analcolica che si beve prima dei pasti per stimolare l'appetito (in inglese anche \"pre dinner\"). Pu\u00f2 essere un cocktail o una bevanda non miscelata accompagnata o meno da stuzzichini. Molti aperitivi, come ad esempio il Negroni, sono compresi nella lista della International Bartenders Association (Cocktail ufficiali IBA).\nPer le normative italiane e comunitarie l'aperitivo alcolico non \u00e8 una specifica bevanda alcolica definita dal punto di vista legale e merceologico come possono essere il vino, la birra, un distillato, il liquore, l'amaro, e simili, ma \u00e8 piuttosto una modalit\u00e0 di preparazione e consumo di bevande alcoliche o preparati a base di bevande alcoliche. Si nota inoltre che un aperitivo non deve necessariamente essere alcolico; infatti basti pensare ai cosiddetti \"soft drinks\" che sono le famose bevande gassate diffuse in tutto il mondo. In pratica, l'aperitivo \u00e8 una bevanda assunta in un determinato contesto.\nStoria.\nNel V secolo a.C. il medico greco Ippocrate prescriveva ai pazienti affetti da inappetenza un medicinale di sua invenzione: il \"vinum hippocraticum\", vino bianco e dolce, in cui erano macerati fiori di dittamo, assenzio e ruta. Un antecedente del moderno aperitivo era consumato gi\u00e0 nella Roma antica, il mulsum a base di vino e miele. L'etimologia del termine non lascia dubbi: viene definito aperitivo, dal latino \"aperitivus\" (che apre), una bevanda in grado di stimolare e, dunque, \u201caprire\u201d la sensazione della fame.\nL'aperitivo nel suo significato vero e proprio per\u00f2 nacque a Torino in una piccola bottega di liquori del signor Antonio Benedetto Carpano, il quale nel 1786 ha inventato il vermut, prodotto con vino bianco addizionato ad un infuso di oltre 30 tipi di erbe e spezie. Da allora la \u201cspeciale bevanda\u201d \u00e8 stata esportata in tutta Europa e successivamente prodotta da Cinzano e Martini &amp; Rossi, divenendo con l'appellativo di \u201cMartini\u201d l'aperitivo per eccellenza, da bere liscio o come base di tanti cocktail come il Negroni. Si diffuse in diverse citt\u00e0 d'Italia negli ultimi anni del XIX secolo specialmente nei caff\u00e8, particolarmente attivi a Torino, Genova, Firenze, Venezia, Roma, Napoli, Milano.\nCarlo Gancia nella met\u00e0 dell'Ottocento propose una versione diversa del vermut: il vermut Gancia. Fu l'aperitivo ufficiale della casa reale, la quale concesse l'autorizzazione a usare la formula \u201cBianco Gancia, vermouth dell'Aristocrazia e della Regalit\u00e0\u201d. Fu usato come veicolo di propaganda anche un messaggero dell'indipendenza e dell'unit\u00e0 come Giuseppe Garibaldi da cui l'aperitivo \u201cGaribaldi\u201d di Gancia.\nL'aperitivo \u00e8 un vero e proprio rito che si svolge dalle 18.00 alle 21.00 come pre-cena, come pausa di relax post lavoro. Viene accompagnato da stuzzichini come olive, patatine, salatini, taralli pugliesi, frutta e similari. Nuove varianti moderne si prolungano oltre l'orario di cena, sotto il nome di apericena, dove ad un costo di piccole tariffe aggiuntive \u00e8 possibile degustare finger food di tutti i tipi, come sostituto alla cena.\nL'aperitivo a Torino.\nL'aperitivo \u00e8 nato a Torino pi\u00f9 di 200 anni fa: nel 1786 Antonio Benedetto Carpano comincia a produrre, in una bottega sotto i portici della centralissima Piazza Castello, un vino aromatizzato ottenuto con infuso di erbe e spezie. Da allora, il vermouth \u00e8 diventato l'aperitivo per antonomasia e uno dei simboli della citt\u00e0 di Torino, tanto quanto in Piemonte. Oggi il momento dell'aperitivo \u00e8 al centro della vita cittadina: dai caff\u00e8 storici del centro ai nuovi ritrovi in stile lounge sui Murazzi (il lungofiume), si pu\u00f2 finire il pomeriggio con un drink accompagnato da stuzzichini a base di prodotti tipici piemontesi come formaggi, salumi, grissini, oppure bagna c\u00e0uda e fonduta in versione light. Sono poi sorte numerose imprese commerciali che hanno esportato questo particolare prodotto in Europa e nel mondo.\nDiffusione nel resto d'Italia.\nNel resto d'Italia l'aperitivo si \u00e8 diffuso a macchia di leopardo. Cominci\u00f2 ad essere servito in alcuni locali di Genova e di Firenze dove ad oggi tutti i locali offrono vari e ricchi buffet e dove venne inventato anche il famoso Negroni chiamato cos\u00ec dal nome del conte Negroni. Tutti i cittadini entrando nei locali chiedevano 'quello che beve il conte Negroni', da qua il nome Negroni.\nAl Nord \u00e8 ben diffuso in tutte le citt\u00e0 della Lombardia, nelle province ad essa confinanti e anche in molte localit\u00e0 sciistiche delle Alpi; \u00e8 comunque ormai usanza largamente diffusa in tutte le grandi citt\u00e0 italiane. A Milano, Genova, Torino, Verona e Bologna ci sono diversi locali, alcuni dei quali storici, che da anni offrono un aperitivo in grande stile.\nL'aperitivo al Sud, soprattutto nelle citt\u00e0 con il mare, si protrae fino a notte fonda sulle spiagge, dove \u00e8 accompagnato da eventi musicali e promozionali. Questo avviene soprattutto nelle regioni della Puglia (come il Salento) e della Campania (soprattutto nella Costiera Amalfitana), permette di divenire un'anticamera del divertimento.\nIn Friuli-Venezia Giulia e nella maggior parte del Veneto si continua invece a seguire il rito dell'aperitivo secondo le tradizioni locali, con ottimi vini e pochi stuzzichini. L'aperitivo per eccellenza era l'ex tocai (ora friulano o tai in veneto) negli ultimi anni superato dal prosecco.\nA Milano e nel resto d'Italia \u00e8 consuetudine effettuare un aperitivo in grande stile la domenica mattina (cosiddetto brunch), oppure tutti i giorni lavorativi prima di pranzo o cena. Non si riduce alla scelta della bevanda alcolica/analcolica, ma \u00e8 accompagnata da un ricco buffet di stuzzichini, primi e secondi piatti, frutta e dolci.\nIn quasi tutte le localit\u00e0 della Sardegna tradizionalmente il rito dell'aperitivo, sia prima di pranzo che prima di cena, consiste soltanto nel consumo di uno o pi\u00f9 bicchieri di vino locale: cannonau o altri vini rossi nei paesi dell'interno, malvasia in Planargia, vernaccia nell'oristanese, vermentino in Campidano ed in Gallura. Negli ultimi dieci anni nelle principali citt\u00e0 sarde ha preso piede, riprendendo una tendenza tipica dell'Italia, l'aperitivo che unisce vini o cocktails a stuzzichini e vario cibo.\nGeneralit\u00e0.\nPu\u00f2 essere bevuta al tavolo da pranzo, oppure in piedi poco prima di sedersi al tavolo, o anche in un locale pubblico diverso dal posto in cui poi si consumer\u00e0 il pasto. Per estensione, quest'ultima usanza ha preso essa stessa il nome di \"aperitivo\". In tal caso, solitamente la bevanda \u00e8 accompagnata da stuzzichini salati, o addirittura da veri antipasti.\nI pi\u00f9 diffusi aperitivi sono l'Americano, il Pirlo, lo Spritz, il Negroni, il Mezzoemezzo Nardini, il Campari, il Rossini e il Sanpellegrino. Tra gli aperitivi composti da una sola bevanda alcolica il primato spetta al prosecco.\nLa moda dell'aperitivo \u00e8 ormai ben radicata in tutta Italia gi\u00e0 da diversi anni, e si sta diffondendo anche in altri paesi, quali la Svizzera, Francia, Austria, Slovenia, Serbia e Germania.\nL'aperitivo ha anche degli effetti fisiologici come ad esempio la stimolazione della secrezione di succhi gastrici che pu\u00f2 aumentare la sensazione di fame. Se in piccole quantit\u00e0 pu\u00f2 portare leggeri benefici alla digestione, all'aumentare dell'assunzione la rende pi\u00f9 difficoltosa e porta quasi a raddoppiare le calorie ingerite col successivo pasto.\nAttualit\u00e0.\nVa registrato come il rito dell'aperitivo sia diventato ormai dalla seconda met\u00e0 degli anni novanta una moda costosa, con l'apertura di alcune decine di locali in zone raffinate, con arredamenti lussuosi, superfici sterminate, selezione all'ingresso, buffet ricchissimi. I prezzi, saliti di concerto al diffondersi della moda, hanno reso l'aperitivo un'abitudine costosa in quanto tale, tuttavia molti considerano un ricco aperitivo (apericena) un degno sostituto di una cena ad un prezzo molto pi\u00f9 ragionevole. Anche questo fattore contribuisce a diffonderne la moda.\nCon gli anni \u00e8 pure cambiato il tipo di cocktail pi\u00f9 richiesto e si \u00e8 formata una \"moda del bere\". Se a met\u00e0 anni ottanta si bevevano Long Island Iced Tea, Whisky con ghiaccio, Campari con il vino bianco (localmente un tempo chiamato anche \"mez-e-mez\", cio\u00e8 \"mezzo e mezzo\", oppure \"un Campari in due\", da non confondere con il Mezzoemezzo Nardini, un aperitivo a base di Rosso Nardini, Rabarbaro Nardini, Seltz e scorza di limone molto in voga al giorno d'oggi), Bloody Mary e pochi altri, intorno al 1988 si affermarono i cocktail sudamericani come i Daiquiri, le Tequila di vario genere, i Margarita.\nNei primi anni novanta diventarono di moda i cocktail a base di Vodka, seguiti pochi anni dopo dall'Americano e dalla riscoperta del Negroni sbagliato, inventato al Bar Basso di Milano negli anni cinquanta e in genere chiamato semplicemente \"Sbagliato\". Oggi i cocktail pi\u00f9 diffusi sono proprio lo \"Sbagliato\", i Vodka Martini, gli Spritz e i cocktail con succhi di frutta.\nModa dei tempi moderni \u00e8 l'offerta di buoni vini al calice al posto dei cocktail."}
{"id": "481758", "revid": "287204", "url": "https://it.wikipedia.org/wiki?curid=481758", "title": "Neurolinguistica", "text": "La neurolinguistica \u00e8 una scienza interdisciplinare che applica teorie, metodi, strumenti e tecniche della linguistica, della psicolinguistica, della psicologia dello sviluppo, della psicobiologia e delle neuroscienze cognitive. Il suo obiettivo primario consiste nello studio dei correlati anatomo-funzionali del linguaggio, del suo sviluppo, della sua perdita e riabilitazione in seguito a lesioni cerebrali. Questi obiettivi vengono conseguiti su pi\u00f9 fronti. Da un lato, quella che potremmo definire \"neurolinguistica sperimentale\" tenta di individuare i network neurali alla base della elaborazione del linguaggio mediante l'ideazione di esperimenti in cui soggetti sani o pazienti con lesioni cerebrali devono eseguire specifici compiti linguistici mentre la loro attivit\u00e0 cerebrale viene rilevata con strumenti come ad esempio la risonanza magnetica funzionale (fMRI, dall'inglese Functional Magnetic Resonance Imaging), la tomografia a emissione di positroni (PET, dall'inglese Positron Emission Tomography), l'elettroencefalogramma (EEG), la magnetoencefalografia (MEG, dall'inglese Magneto-encephalography) o alterata temporaneamente mediante somministrazione di impulsi magnetici (come nel caso della stimolazione magnetica transcranica, TMS dall'inglese Transcranic-magnetic stimulation). Dall'altro quella che potremmo definire \"neurolinguistica clinica\" che si occupa invece di analizzare il disturbo linguistico acquisito o congenito nel paziente cerebroleso o con ritardo intellettivo.\nIl termine \"neurolinguistique\" viene utilizzato per la prima volta da Henry H\u00e9caen in un articolo del 1968 (\"L'aphasie\"). H\u00e9caen la descrive come un ramo della neuropsicologia concentrato sullo studio dei deficit linguistici, i cui obiettivi sono:\nLa neurolinguistica nasce come disciplina indipendente nel 1985, con il primo numero di Journal of Neurolinguistics.\nStoria.\nLa neurolinguistica \u00e8 storicamente radicata nello sviluppo, nel XIX secolo, dell'afasologia, lo studio dei deficit linguistici (afasia) che si verificano a seguito di danni cerebrali. L'afasiologia tenta di correlare la struttura alla funzione analizzando l'effetto delle lesioni cerebrali sull'elaborazione del linguaggio. Una delle prime persone a tracciare una connessione tra una particolare area del cervello e l'elaborazione del linguaggio \u00e8 stata Paul Broca, un chirurgo francese che ha condotto autopsie su numerosi individui con deficit di linguaggio e ha scoperto che la maggior parte di loro aveva danni cerebrali (o lesioni) sul lobo frontale sinistro, in una zona oggi nota come area di Broca. I frenologi avevano affermato all'inizio del XIX secolo che diverse regioni del cervello svolgevano funzioni diverse e che il linguaggio era per lo pi\u00f9 controllato dalle regioni frontali del cervello, ma la ricerca di Broca fu forse la prima a offrire prove empiriche per tale relazione, ed \u00e8 stato descritto come \"epocale\" e \"cardine\" nei campi della neurolinguistica e delle scienze cognitive. Successivamente, Carl Wernicke, da cui prende il nome l'area di Wernicke, propose che diverse aree del cervello fossero specializzate per diversi compiti linguistici, con l'area di Broca che gestisce la produzione motoria del linguaggio e l'area di Wernicke che gestisce la comprensione uditiva del parlato. Il lavoro di Broca e Wernicke ha stabilito il campo dell'afasia e l'idea che il linguaggio possa essere studiato esaminando le caratteristiche fisiche del cervello. I primi lavori in afasologia hanno beneficiato anche del lavoro del primo Novecento di Korbinian Brodmann, che ha \"mappato\" la superficie del cervello, dividendola in aree numerate in base alla citoarchitettura (struttura cellulare) e alla funzione di ciascuna area; queste aree, note come aree di Brodmann, sono ancora ampiamente utilizzate nelle neuroscienze oggi.\nLa coniazione del termine \"neurolinguistica\" \u00e8 attribuita a Edith Crowell Trager, Henri Hecaen e Alexandr Luria, alla fine degli anni quaranta e cinquanta; Il libro di Luria \"Problems in Neurolinguistics\" \u00e8 probabilmente il primo libro con \"neurolinguistica\" nel titolo. Harry Whitaker rese popolare la neurolinguistica negli Stati Uniti negli anni '70, fondando la rivista \"Brain and Language\" nel 1974.\nSebbene l'afasologia sia il nucleo storico della neurolinguistica, negli ultimi anni il campo si \u00e8 notevolmente ampliato, grazie anche all'emergere di nuove tecnologie di imaging cerebrale (come PET e fMRI) e tecniche elettrofisiologiche sensibili al tempo (EEG e MEG), che possono evidenziare modelli di attivazione cerebrale mentre le persone si impegnano in vari compiti linguistici; le tecniche elettrofisiologiche, in particolare, sono emerse come metodo praticabile per lo studio del linguaggio nel 1980 con la scoperta dell'N400, una risposta cerebrale che ha dimostrato di essere sensibile alle questioni semantiche nella comprensione del linguaggio. L'N400 \u00e8 stato il primo potenziale correlato a eventi rilevanti per la lingua ad essere identificato e, dalla sua scoperta, l'EEG e il MEG sono diventati sempre pi\u00f9 ampiamente utilizzati per condurre ricerche sul linguaggio.\nDisciplina.\nInterazioni con altri campi.\nLa neurolinguistica \u00e8 strettamente correlata al campo della psicolinguistica, che cerca di delucidare i meccanismi cognitivi del linguaggio utilizzando le tecniche tradizionali della psicologia sperimentale; oggi, le teorie psicolinguistiche e l spesso si informano a vicenda, e c'\u00e8 molta collaborazione tra i due campi.\nGran parte del lavoro in neurolinguistica comporta la verifica e la valutazione di teorie avanzate da psicolinguisti e linguisti teorici. In generale, i linguisti teorici propongono modelli per spiegare la struttura del linguaggio e come sono organizzate le informazioni linguistiche, gli psicolinguisti propongono modelli e algoritmi per spiegare come le informazioni linguistiche vengono elaborate nella mente e i neurolinguisti analizzano l'attivit\u00e0 cerebrale per inferire come le strutture biologiche (popolazioni e reti dei neuroni) eseguono questi algoritmi di elaborazione psicolinguistica. Ad esempio, esperimenti sull'elaborazione delle frasi hanno utilizzato le risposte cerebrali ELAN, N400 e P600 per esaminare in che modo le risposte cerebrali fisiologiche riflettono le diverse previsioni dei modelli di elaborazione delle frasi presentate dagli psicolinguisti, come il modello \"seriale\" di Janet Fodor e Lyn Frazier, e il \"modello di unificazione\" di Theo Vosse e Gerard Kempen. I neurolinguisti possono anche fare nuove previsioni sulla struttura e l'organizzazione del linguaggio basate su intuizioni sulla fisiologia del cervello, \"generalizzando dalla conoscenza delle strutture neurologiche alla struttura del linguaggio\".\nArgomenti considerati.\nLa ricerca neurolinguistica indaga diversi argomenti, tra cui dove vengono elaborate le informazioni linguistiche, come l'elaborazione del linguaggio si svolge nel tempo, come le strutture cerebrali sono correlate all'acquisizione e all'apprendimento del linguaggio e come la neurofisiologia pu\u00f2 contribuire alla patologia del linguaggio e del linguaggio.\nLocalizzazioni di processi linguistici.\nGran parte del lavoro in neurolinguistica ha, come i primi studi di Broca e Wernicke, investigato le posizioni di specifici \"moduli\" linguistici all'interno del cervello. Le domande di ricerca includono quali informazioni sulla lingua del corso seguono attraverso il cervello mentre vengono elaborate, se particolari aree sono specializzate o meno nell'elaborazione di particolari tipi di informazioni, come diverse regioni del cervello interagiscono tra loro nell'elaborazione del linguaggio, e come le posizioni dell'attivazione cerebrale differiscono quando un soggetto produce o percepisce una lingua diversa dalla sua prima lingua.\nAndamento temporale dei processi linguistici.\nUn'altra area della letteratura neurolinguistica riguarda l'uso di tecniche elettrofisiologiche per analizzare la rapida elaborazione del linguaggio nel tempo. L'ordinamento temporale di specifici modelli di attivit\u00e0 cerebrale pu\u00f2 riflettere processi computazionali discreti che il cervello subisce durante l'elaborazione del linguaggio; per esempio, una teoria neurolinguistica dell'analisi delle frasi propone che tre risposte cerebrali (ELAN, N400 e P600) siano il prodotto di tre diversi passaggi nell'elaborazione sintattica e semantica.\nAcquisizione linguistica.\nUn altro argomento \u00e8 la relazione tra le strutture cerebrali e l'acquisizione del linguaggio. La ricerca sull'acquisizione della prima lingua ha gi\u00e0 stabilito che i bambini di tutti gli ambienti linguistici attraversano fasi simili e prevedibili (come il balbettio) e alcune ricerche neurolinguistiche tentano di trovare correlazioni tra le fasi dello sviluppo del linguaggio e le fasi dello sviluppo del cervello, mentre altre ricerche indagano sui cambiamenti fisici (noti come neuroplasticit\u00e0) che il cervello subisce durante l'acquisizione della seconda lingua, quando gli adulti imparano una nuova lingua. La neuroplasticit\u00e0 viene osservata quando vengono indotte sia l'acquisizione della seconda lingua che l'esperienza di apprendimento linguistico, il risultato di questa esposizione linguistica conclude che un aumento della materia grigia e bianca potrebbe essere riscontrato nei bambini, nei giovani adulti e negli anziani.\nPatologia del linguaggio.\nLe tecniche neurolinguistiche sono anche utilizzate per studiare i disturbi e le interruzioni del linguaggio, come l'afasia e la dislessia, e come si relazionano alle caratteristiche fisiche del cervello."}
{"id": "481760", "revid": "287204", "url": "https://it.wikipedia.org/wiki?curid=481760", "title": "Albo d'oro del campionato svizzero di calcio", "text": "Elenco dei vincitori della massima serie del campionato di calcio svizzero dal 1898 a oggi."}
{"id": "481761", "revid": "729019", "url": "https://it.wikipedia.org/wiki?curid=481761", "title": "\u00d6sterreichische Bundesbahnen", "text": "Le \u00d6sterreichische Bundesbahnen (\u00d6BB, letteralmente \"ferrovie federali austriache\") sono una delle principali imprese pubbliche austriache. Esse esercitano la doppia attivit\u00e0 di societ\u00e0 ferroviaria incaricata da una parte dello sfruttamento commerciale dei servizi di trasporto ferroviario dei passeggeri e delle merci, e dall'altra dello sfruttamento e della manutenzione della rete ferroviaria nazionale austriaca. I dipendenti sono pi\u00f9 di 40\u00a0000. La rete sfruttata conta circa 5.700 km di linee, di cui il 57% di linee elettrificate. La societ\u00e0 trasporta circa 188 milioni di passeggeri l'anno.\nStoria.\nLa storia delle ferrovie nazionali austriache inizia nel 1837 con l'inaugurazione della prima linea ferroviaria della Nordbahn tra Floridsdorf e Deutsch-Wagram e con la costruzione del primo ponte sopra il Danubio. Naturalmente il primo treno circolante era guidato da una locomotiva a vapore. Le tappe successive si concretizzarono anche nella costruzione del primo tunnel e nella costituzione della compagnia ferroviaria nazionale nel 1841. La prima linea dotata di trazione elettrica \u00e8 datata 1880 e nel 1884 viene fondata la \"Kaiserlich-k\u00f6nigliche \u00f6sterreichische Staatsbahnen\". Il nome rest\u00f2 in vigore fino al 1923 quando vennero ufficialmente fondate le \u00d6sterreichische Bundesbahnen. La loro prima sigla non fu per\u00f2 quella conosciuta ai giorni odierni, bens\u00ec \"BB\u00d6\", a causa della contemporanea presenza di una linea ferroviaria in Svizzera, la \"Oensingen-Balsthal-Bahn\", che aveva la medesima sigla.\nLe ferrovie nazionali austriache vennero conglobate nella Deutsche Reichsbahn durante il periodo della seconda guerra mondiale e vennero rifondate in maniera autonoma nel 1947.\nDal 1947 l'Italia era attraversata dai \"Korridorz\u00fcge\" (letteralmente treni corridoio), ovvero treni che, per collegare il Tirolo Settentrionale al Tirolo Orientale dovevano passare per l'Italia. Questo treno non effettuava per\u00f2 soste con servizio passeggeri in territorio italiano.\nLe \u00d6BB oggi.\nCome molte altre societ\u00e0 ferroviarie, anche le \u00d6BB hanno man mano allargato il loro raggio di influenza dalle ferrovie agli altri comparti del trasporto, sia pubblico che di merci tramite l'acquisizione di altre societ\u00e0 e la riorganizzazione della holding in vari comparti:\nSussidiarie delle ultime due sono anche:\nAltre aziende collegate del gruppo:"}
{"id": "481762", "revid": "767487", "url": "https://it.wikipedia.org/wiki?curid=481762", "title": "Darling (film 1965)", "text": "Darling \u00e8 un film britannico del 1965 diretto da John Schlesinger.\nTrama.\nIn seguito ad un matrimonio fallito, Diana Scott diventa fotomodella e s'invaghisce prima di un giornalista, poi di un uomo d'affari, passando da un fotografo ad un nobile italiano, in una continua scalata sociale che, tuttavia, la condurr\u00e0 alla solitudine.\nRiconoscimenti.\nNel 1999 il British Film Institute l'ha inserito all'83\u00ba posto della lista dei migliori cento film britannici del XX secolo."}
{"id": "481763", "revid": "1684799", "url": "https://it.wikipedia.org/wiki?curid=481763", "title": "Australia (disambigua)", "text": "L'Australia \u00e8 il principale Stato dell'Oceania.\nIl termine pu\u00f2 inoltre riferirsi a:"}
{"id": "481764", "revid": "35813", "url": "https://it.wikipedia.org/wiki?curid=481764", "title": "Lamberto Scannabecchi di Fagnano", "text": ""}
{"id": "481770", "revid": "86599", "url": "https://it.wikipedia.org/wiki?curid=481770", "title": "Maglia Bach", "text": "La maglia Bach \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione circumpolare della superficie di Mercurio posta oltre il 65\u00ba parallelo di latitudine sud ed \u00e8 identificata con il codice H-15.\nIl cratere Bach \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976 dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia Australia dal nome dell'omonima caratteristica di albedo che era stata storicamente definita per la regione antartica di Mercurio.\nDurante i tre sorvoli ravvicinati di Mercurio circa met\u00e0 della regione era oltre il terminatore per cui si disponeva solo di una cartografia parziale. Dopo la missione MESSENGER si pot\u00e9 completare la mappa e migliorare il dettaglio della parte gi\u00e0 nota. \nLe formazioni principali della regione comprendono le rup\u0113s Adventure e Resolution e, in ordine di longitudine da ovest verso est, i crateri Boccaccio, Cervantes, Bernini, van Gogh, Ictinus e Leopardi."}
{"id": "481772", "revid": "77358", "url": "https://it.wikipedia.org/wiki?curid=481772", "title": "Ferrovie federali austriache", "text": ""}
{"id": "481774", "revid": "124360217", "url": "https://it.wikipedia.org/wiki?curid=481774", "title": "Telia Company", "text": "Telia Company \u00e8 la principale compagnia telefonica e operatore di telefonia mobile in Svezia, Finlandia ed Estonia; \u00e8 attiva anche nel resto della Scandinavia, in altri paesi dell'Europa orientale, in Spagna e in Nepal. Nel 2005 contava 28,7 milioni di utenze nei due paesi scandinavi, nel 2013 182 milioni di utenti tramite tutti i marchi controllati. Ha sede a Stoccolma ed \u00e8 quotata alla Borsa di Stoccolma e alla Borsa di Helsinki.\nStoria.\nTelia Company \u00e8 il risultato della fusione avvenuta nel 2003 tra le due compagnie di telecomunicazioni, la svedese Telia e la finlandese Sonera. I due marchi continuano ad essere utilizzati separatamente nei due paesi.\nLo Stato svedese possiede il 43,5% delle azioni, lo Stato finlandese il 13,2%, il resto \u00e8 posseduto da altre societ\u00e0, investitori privati svedesi, finlandesi ed esteri.\nTelia.\nLa svedese Kungl. Telegrafverket (Societ\u00e0 Telegrafica Reale) fu fondata nel 1853, quando fu realizzata la prima linea telegrafica tra Stoccolma e Uppsala. La Svezia fu una delle poche nazioni in cui il sistema Bell non prese mai piede, dato che quest'invenzione di Alexander Graham Bell non era brevettata in Svezia, favorendo la locale Ericsson. In questa competizione per le prime linee telefoniche la Telegrafverket con il suo marchio Rikstelefon arriv\u00f2 pi\u00f9 tardi. Comunque detenendo il monopolio sulle linee a grande distanza, con il tempo riusc\u00ec a prendere il controllo delle reti locali gestite da societ\u00e0 private.\nNegli anni 1980, Televerket fu un pioniere nel campo della telefonia mobile utilizzando prima il sistema NMT seguito poi dal GSM.\nUna posizione di monopolio fu raggiunta de facto attorno al 1920. Nel 1953 il nome dell'azienda fu modernizzato in Televerket. Il 1\u00ba luglio 1992 fu istituita la \"Post- och telestyrelsen\" (PTS), un'agenzia statale con compiti di sorveglianza nel settore delle comunicazioni. Il 1\u00ba luglio 1993 l'operatore telefonico fu trasformato in una societ\u00e0 per azioni a controllo statale, chiamata Telia AB.\nAziende private nel campo della telefonia mobile analogica avevano gi\u00e0 rotto il monopolio statale e la crescita di Internet aument\u00f2 la competizione, il rivale pi\u00f9 importante di Telia in questi settori fu Tele2.\nAll'apice della cosiddetta bolla delle dot-com, il 13 giugno 2000, circa un terzo delle azioni di Telia furono quotate in borsa, operazione da cui lo Stato svedese trasse grandi profitti. Telia non vinse la gara indetta dalla PTS per le licenze di telefonia mobile di terza generazione nel dicembre 2000; successivamente firm\u00f2 un accordo con Tele2 per poter utilizzare le sue reti 3G.\nSonera.\nLa storia di Sonera risale al 1917, quando fu fondata Suomen Lenn\u00e4tinlaitos (Agenzia del telegrafo finlandese). Nel 1927 l'agenzia telegrafica fu fusa con le Poste finlandesi per formare una nuova agenzia, \"Poste e Telecomunicazioni della Finlandia\". Questa agenzia ha governato tutte le chiamate interurbane e internazionali fino al 1994, quando i concorrenti hanno potuto entrare nel mercato finlandese. Nello stesso anno, l'agenzia delle poste e dei telegrafi \u00e8 stata divisa in due societ\u00e0, Suomen Posti Oy (Poste finlandesi) e Telecom Finland Oy. Telecom Finland ha poi cambiato il suo nome in Sonera nel 1998.\nPresenza nel mondo.\nTelia Company \u00e8 presente con lo stesso logo (una pietra) ma con nomi differenti in:\n\u00c8 invece presente con altri loghi in:"}
{"id": "481776", "revid": "2075278", "url": "https://it.wikipedia.org/wiki?curid=481776", "title": "Warner Music Group", "text": "La Warner Music Group (WMG), \u00e8 una societ\u00e0 statunitense che rappresenta una delle tre pi\u00f9 grandi etichette discografiche (\"major\") nell'industria musicale, le altre due sono la Universal Music Group, e la Sony Music.\nDal 2016 \u00e8 controllata da Access Industries del miliardario Leonard \"Len\" Blavatnik.\nStoria.\nFino al 2004 \u00e8 stata posseduta da Time Warner; in quell'anno \u00e8 stata venduta a un gruppo di investitori capitanato da Edgar Bronfman Jr ed \u00e8 ora l'unica major indipendente quotata al NYSE.\n\u00c8 presente in Italia come Warner Music Italy (per l'ambito discografico) e Warner Chappell Music Italiana (per l'ambito delle edizioni musicali).\nLa WMG \u00e8 stata la prima major a intessere una relazione strategica con YouTube, sfruttando a pieno i vantaggi commerciali derivanti dal contenuto generato dagli utenti. L'accordo con YouTube prevedeva il pagamento di royalties in proporzione alle visite ricevute dai video che contenevano musica di artisti della WMG. Nel dicembre 2008 l'accordo \u00e8 saltato e la casa discografica ha deciso, con un provvedimento che ha sollevato molte critiche, di rimuovere l'audio dai video di YouTube che contenevano la musica di sua propriet\u00e0 o di bloccare completamente tali video, segnalando violazione di copyright.\nNel 2017 la societ\u00e0 rileva l'olandese Spinnin' Records, fondata nel 1999 e leader della musica elettronica, con Bob Sinclar nel contratto."}
{"id": "481783", "revid": "46924719", "url": "https://it.wikipedia.org/wiki?curid=481783", "title": "Milliwatt", "text": ""}
{"id": "481785", "revid": "767487", "url": "https://it.wikipedia.org/wiki?curid=481785", "title": "L'incredibile Murray - L'uomo che disse no", "text": "L'incredibile Murray - L'uomo che disse no (\"A Thousand Clowns\") \u00e8 un film del 1965 diretto da Fred Coe.\nTrama.\nMurray Burns \u00e8 uno scrittore televisivo al momento senza lavoro, che vive in un piccolo e malmesso appartamento di New York con il nipote Nick di 12 anni, figlio illegittimo di sua sorella, che vive con lui da sette mesi. Quando Nick scrive un tema a scuola sui vantaggi delle indennit\u00e0 di disoccupazione dello zio, la scuola chiama i servizi sociali per investigare delle condizioni di vita di Nick. Gli assistenti sociali Sandra Markowitz e il fidanzato Albert Amundson tolgono l'affido di Nick a Murray finch\u00e9 lui non sara in grado di trovare un lavoro e un posto pi\u00f9 vivibile.\nIntanto Murray inizia una relazione con Sandra che tenta di convincerlo a trovare un nuovo lavoro. Murray illustra le sue vedute anticonformiste al fratello e suo agente Arnold, dicendo di non voler essere assorbito dalla massa conformista. Arnold concorda con lui ma con un lungo monologo rivela di essersi piegato al conformismo e grazie a quest'ultimo \u00e8 diventato \"il miglior Arnold Burns possibile\". Quindi Murray decide di tornare al suo vecchio lavoro, andando ad un colloquio con il suo odiatissimo capo Leo Herman, insieme a Nick. Quando Nick non ride ad una battuta di Leo, questo comincia ad insultarlo. Poich\u00e9 Nick incalza lo zio a rispondere a questi insulti e a non restare zitto, Murray decide, orgoglioso del nipote, di lottare per tenerlo e il giorno dopo raggiunge una folla di persona in cerca di un nuovo lavoro."}
{"id": "481786", "revid": "3522045", "url": "https://it.wikipedia.org/wiki?curid=481786", "title": "Richard Phillips Feynman", "text": ""}
{"id": "481795", "revid": "1573940", "url": "https://it.wikipedia.org/wiki?curid=481795", "title": "Homarus gammarus", "text": "Lastice (Homarus gammarus )), conosciuto anche come astice europeo e con i nomi locali di Elefante di mare, Lupicante, Lupo di mare, \u00e8 un crostaceo decapode appartenente alla famiglia Nephropidae.\nDescrizione.\n\u00c8 molto simile all'astice americano (\"Homarus americanus\").\nDi colore bluastro, con chiazze gialle sul dorso e ventre chiaro, possiede due paia di antenne, un paio lunghe e uno corte e 8 zampe locomotrici, oltre a 2 chelate, di cui una pi\u00f9 grande e una pi\u00f9 piccola, per poter svolgere meglio compiti diversi. Il carapace \u00e8 liscio e incavato, possiede due spine, situate vicino agli occhi. Pu\u00f2 raggiungere il mezzo metro di lunghezza, ma gli esemplari comuni misurano dai 30 ai 40\u00a0cm.\nContrariamente a quanto si possa facilmente credere, l'astice e l'aragosta sono imparentati solo vagamente, appartenendo a due distinti infraordini dello stesso sottordine. Per paragone, fra queste due specie intercorre lo stesso grado di parentela che c'\u00e8 tra l'uomo e il tarsio.\nDistribuzione.\nL'astice \u00e8 presente nelle zone orientali dell'Oceano Atlantico, dalla Norvegia nord-occidentale fino alle Azzorre e al Marocco. La sua presenza \u00e8 comune in tutto il Mediterraneo e a nord-ovest del Mar Nero e nel Mar Baltico. Questo crostaceo vive sulle rocce sottomarine, raramente sotto i 50 m, ma fino a un massimo di 150.\nAlimentazione.\nNella sua dieta rientrano molluschi, stelle marine e crostacei.\nRiproduzione.\nLa femmina dell'astice depone pi\u00f9 di 100.000 uova che per qualche tempo trattiene sotto di s\u00e9, tra le appendici dei segmenti posteriori del corpo. Da queste uova usciranno minuscole larve destinate a compiere lunghe e complesse metamorfosi prima di raggiungere la condizione adulta."}
{"id": "481798", "revid": "228587", "url": "https://it.wikipedia.org/wiki?curid=481798", "title": "Astice", "text": ""}
{"id": "481804", "revid": "1573940", "url": "https://it.wikipedia.org/wiki?curid=481804", "title": "V\u0101nara", "text": "Vanara \u00e8 una parola sanscrita che significa \"con pelo o coda di scimmia\"; il nome indica una razza di uomini-scimmia mitologici, naturalmente coraggiosi e curiosi, protagonisti del poema epico indiano \"R\u0101m\u0101ya\u1e47a\".\nSecondo il \"Ramayana\", i vanara vivevano principalmente nella regione di Kishkindha, nell'attuale Sud dell'India, dove R\u0101ma li incontr\u00f2 durante la sua ricerca per S\u012bt\u0101; i vanara, guidati dal loro eroe Hanuman, aiutarono Rama contro R\u0101va\u1e47a, re dei rakshasa e rapitore di Sita.\nI vanara, per come sono descritti nell'epica, sono divertenti, infantili, leggermente irritanti, importuni, iperattivi, avventurosi, di un'onest\u00e0 disarmante, leali, coraggiosi, e di buon cuore; sono un po' pi\u00f9 bassi di un essere umano e sono coperti da una leggera pelliccia, generalmente marrone.\nIl pi\u00f9 famoso vanara \u00e8 Shri Hanuman, leale amico di Shri Rama; altri vanara importanti nell'epica, seppur minori nel culto, sono Sugriva, Vali, Angada"}
{"id": "481806", "revid": "29478", "url": "https://it.wikipedia.org/wiki?curid=481806", "title": "Antonio de Abreu", "text": ""}
{"id": "481807", "revid": "124123", "url": "https://it.wikipedia.org/wiki?curid=481807", "title": "Giovanni Zonara", "text": "Biografia.\nLa sua vita \u00e8 nota solamente attraverso le sue opere.\nZonara nel suo Commentario al Canone 7 del Sinodo di Neocesarea (314-25) menziona il secondo matrimonio dell'imperatore Manuele I Comneno con Maria d'Antiochia che fu celebrato il 25 dicembre 1161.\nCi\u00f2 ci fa supporre che le cariche di cui ci parla in altri momenti siano state ricoperte sotto Giovanni II Comneno (1118-1143) o sotto Manuele I (1143-1180) e non sotto Alessio I Comneno, come si riteneva in precedenza.\nZonara fu \u03a0\u03c1\u03c9\u03c4\u03bf\u03b1\u03c3\u03b7\u03ba\u03c1\u03ae\u03c4\u03b9\u03c2 (Protoasecr\u00e9tis) o primo segretario privato dell'Imperatore, cio\u00e8 capo della cancelleria imperiale.\nFu anche \u03b4\u03c1\u03bf\u03c5\u03b3\u03b3\u03ac\u03c1\u03b9\u03bf\u03c2 \u03c4\u1fc6\u03c2 \u03b2\u03af\u03b3\u03bb\u03b7\u03c2 (\"drungarios tes bigles\"), titolo che nel XII secolo non indicava il capo della guardia del corpo imperiale, ma uno dei massimi cavalieri dell'Impero.\nIn seguito si ritir\u00f2 e pass\u00f2 il resto della sua vita scrivendo libri. Non \u00e8 sicuro dove si sia ritirato: alcune fonti indicano Hagia Glykeria (santa Glicer\u00eca), un'isola della Propontide, nota anche con il nome di Niandro, altre un monastero sul Monte Athos.\nSarebbe vissuto 88 anni ed alcune fonti affermano che sia stato sepolto nel monastero di Sant'Elia.\nOpere.\nLe opere di Zonara sono citate spesso dagli scrittori bizantini successivi che esprimono i pi\u00f9 alti apprezzamenti per la sua scienza e capacit\u00e0.\nEpitome.\nLa sua opera pi\u00f9 importante \u00e8 un compendio chiamato \"Epitome delle storie\" (\u1f18\u03c0\u03b9\u03c4\u03bf\u03bc\u03ae \u1f39\u03c3\u03c4\u03bf\u03c1\u03af\u03c9\u03bd: Epitom\u00e9 histor\u00edon). \u00c8 anche nota anche con il nome di \u03a7\u03c1\u03bf\u03bd\u03b9\u03ba\u03cc\u03bd (\"Chronik\u00f3n\") o \"Annales\". L'opera, organizzata in 18 volumi, si estende dalla creazione del mondo fino alla morte di Alessio (1118), e fu compilata utilizzando diversi autori greci, di cui Zonara spesso riporta il testo originale. Per la prima parte l'autore \u00e8 ampiamente debitore nei riguardi di Giuseppe Flavio; per la storia romana segu\u00ec principalmente Cassio Dione Cocceiano. Altre fonti furono Giovanni Scilitzes e Michele Psello per il periodo posteriore all'anno 811.\nL'epitome quindi \u00e8 di grande importanza perch\u00e9 ci permette di conoscere una parte della storiografia di Roma altrimenti ignota.\nInfatti dei primi 20 libri di Cassio Dione Cocceiano abbiamo solo le epitomi scritte da Zonara e anche degli ultimi libri di cui abbiamo anche le epitomi scritte da Giovanni Xifilino, Zonara ci ha conservato numerose affermazioni di Cassio Dione che Xifilino ha invece omesso.\nPer la parte finale dei suo lavoro Zonara scrisse come testimone oculare degli eventi che descrive, ma con una stringatezza che sorprende, specie in considerazione degli interessanti e importanti eventi del suo tempo. Tuttavia le sue carenze sono ampiamente supplite dalla \"Alessiade\" di Anna Comnena, figlia di Alessio I.\nLa sua storia fu continuata da Niceta Coniata, la cui opera inizia dalla morte di Alessio.\nLa prima edizione a stampa della \"Epitome\" di Zonara fu realizzata nel 1557 sotto la supervisione di Hieronymus Wolf a Basilea \"in folio\" in tre volumi con il titolo \"Ioannis Zonarae Monachi, qui olim Byzantij Magnus Drungarius excubiarum seu Bigl\u00e6,&amp; Protosectarius fuit, compendium Historiarum, in tres tomos distinctus\". L'edizione successiva faceva parte della collezione di autori bizantini di Parigi, e fu stampata a Parigi da Charles Du Fresne nel 1686, in 2 volumi \"in folio\". Fu ristampata a Venezia. Nel corso dell'Ottocento una nuova edizione \u00e8 stata pubblicata a Bonn da Pinder e Buttner-Wobst nel 1841-1897 e un'altra a Lipsia da Dindorf in 6 volumi, apparsi fra il 1868 e il 1875.\nNe esiste anche una traduzione latina di Wolf pubblicata per la prima volta nel 1557 e ristampata nel 1868.\nL'autore suddivide la sua opera in base alla religione: la prima parte tratta della religione ebraica, la seconda del periodo romano-cristiano.\nLa suddivisione attualmente in uso segue quella del bizantinista francese Charles Du Fresne, Seigneur Du Cange (1610\u20131688), in otto libri.\nI libri 1\u201312 espongono la storia mondiale dalla creazione fino alla Tetrarchia. I libri 13\u201318 trattano della storia bizantina da Costantino I fino alla morte di Alessio I Comneno nell'anno 1118.\nGli specchi ustori di Archimede.\nAll'interno dell'Epitome, Zonara descrive anche la vicenda degli specchi ustori di Archimede con meticolosa puntualit\u00e0. La sua testimonianza, forse derivata da Cassio Dione e altri autori assieme a quella di Giovanni Tzetzes, resta tra le pochissime descrizioni di quell'episodio singolare durante l'assedio di Siracusa.\nCommentari.\nZonara scrisse un commentario (\u1f18\u03be\u03ae\u03b3\u03b5\u03c3\u03b9\u03c2: Ex\u00e9gesis) sui Canoni degli Apostoli, sui concili ecumenici e locali e sui Padri della Chiesa (\u1f18\u03be\u03ae\u03b3\u03b5\u03c3\u03b9\u03c2 \u03c4\u03ce\u03bd \u1f31\u03b5\u03c1\u03ce\u03bd \u03ba\u03b1\u03af \u03b8\u03b5\u03af\u03c9\u03bd \u03ba\u03b1\u03bd\u03cc\u03bd\u03c9\u03bd).\nIl \"Commentario dei Canoni degli Apostoli\" fu stampato, con una traduzione latina, da J. Quintinus, a Parigi, nel 1558; quello dei Concili e dei Padri della chiesa fu stampato da Antonius Salmatia a Milano nel 1613.\nEntrambe le parti furono pubblicate in greco e latino da Beveridge (Beveregius), nel suo \"Pandectae Canonum\", Oxford, 1672.\nAltre opere di carattere religioso.\nCi sono anche altri piccoli lavori di contenuto religioso la cui attribuzione a Zonara non presenta dubbi.\nZonara scrisse anche un commentario sui poemi di Gregorio Nazianzeno ed alcune vite di Santi.\nLexikon.\nIl \"Lexikon\" (\u03a3\u03c5\u03bd\u03b1\u03b3\u03c9\u03b3\u1f74 \u03bb\u03ad\u03be\u03b5\u03c9\u03bd \u03c3\u03c5\u03bb\u03bb\u03b5\u03b3\u03b5\u03af\u03c3\u03b1 \u1f10\u03ba \u03b4\u03b9\u03b1\u03c6\u03cc\u03c1\u03c9\u03bd \u03b2\u03b9\u03b2\u03bb\u03af\u03c9\u03bd), che \u00e8 stato pubblicato la prima volta a nome di Zonara (ed. J. A. H. Tittmann 1808) \u00e8 probabilmente opera di un Antonius Monachus. Lo stesso Tittmann crede che sia lo stesso lavoro citato da Suidas con il titolo di \u1f18\u03c4\u03c5\u03bc\u03bf\u03bb\u03bf\u03b3\u03b9\u03ba\u1f78\u03bd \u1f04\u03bb\u03bb\u03bf \u1f41 \u03b4\u03b5\u03cd\u03c4\u03b5\u03c1\u03bf\u03bd, nel qual caso non potrebbe essare stato compilato da Zonara, visto che Suidas \u00e8 probabilmente vissuto un secolo prima.\nAltri manoscritti.\nEsistono anche diversi altri manoscritti di Zonara, il cui elenco pu\u00f2 leggersi in:"}
{"id": "481810", "revid": "3522195", "url": "https://it.wikipedia.org/wiki?curid=481810", "title": "Universit\u00e0 Columbia", "text": ""}
{"id": "481812", "revid": "339392", "url": "https://it.wikipedia.org/wiki?curid=481812", "title": "Led", "text": ""}
{"id": "481813", "revid": "599013", "url": "https://it.wikipedia.org/wiki?curid=481813", "title": "Cff", "text": ""}
{"id": "481814", "revid": "599013", "url": "https://it.wikipedia.org/wiki?curid=481814", "title": "Sbb", "text": ""}
{"id": "481816", "revid": "6923", "url": "https://it.wikipedia.org/wiki?curid=481816", "title": "Autosnodato", "text": "Un autosnodato o autobus articolato \u00e8 un mezzo di trasporto analogo ai normali autobus, ma presenta una maggiore capienza di passeggeri perch\u00e9 costituito da due elementi raccordati da un dispositivo flessibile, disaccoppiabile solo presso le officine, che consente il libero transito dei passeggeri tra le due parti, anche in corsa. Il veicolo \u00e8 considerato, ai fini del codice della strada come complesso veicolare unico e, come tale, non risente delle norme destinate a veicoli trainanti un rimorchio o un semirimorchio, fatta eccezione la necessit\u00e0 per il conducente di essere in possesso della patente di categoria E, ovvero D+E, oltre al CQC per il trasporto persone.\nGeneralit\u00e0.\nGli autosnodati vengono usati soprattutto nel trasporto pubblico, e raggiungono i 18-24 metri in lunghezza, mentre un normale autobus va dai 7,5 ai 15 metri. Per rendere pi\u00f9 agevole la circolazione nelle strade cittadine e per la sicurezza stradale, gli autosnodati sono dotati di ulteriori assi (coppie di ruote) e di uno o due collegamenti snodati che si flettono in curva.\nGli autosnodati da 24 metri o jumbobus, che presentano due collegamenti snodati tra i vari moduli che compongono il mezzo, sono talora chiamati bi-articolati: sono generalmente utilizzati in strade separate dal normale flusso di traffico oppure per linee rapide e la loro circolazione non \u00e8 ammessa in alcuni paesi. Sono altres\u00ec utilizzati per alcune linee nelle ore di punta o come mezzo per il trasporto di linea scolastico.\nDiffusione.\nGli autosnodati sono impiegati in numerosi paesi europei da molti anni; fino al 1980 sono stati considerati illegali nel Regno Unito. Essi vengono utilizzati nelle grandi citt\u00e0 sulle direttrici nelle quali \u00e8 maggiore l'afflusso di passeggeri e nelle zone in cui la viabilit\u00e0 lo consente, cio\u00e8 principalmente dove sono presenti grandi arterie soprattutto rettilinee. Un altro uso di questo tipo di autobus \u00e8 negli aeroporti.\nGli autosnodati, come gli altri autobus moderni, grazie al pianale ribassato, consentono un facile accesso per i diversamente abili, tramite uno scivolo che permette la salita e la discesa della sedia a rotelle.\nCon la stessa tecnologia costruttiva ma con propulsione diversa sono anche progettati e costruiti i filosnodati.\nSpesso l'acquisto e l'immissione in esercizio di autosnodati su percorsi protetti denominati busvie \u00e8 il primo passo per la costruzione di linee tranviarie."}
{"id": "481817", "revid": "3522224", "url": "https://it.wikipedia.org/wiki?curid=481817", "title": "Alan Harvey Guth", "text": ""}
{"id": "481818", "revid": "1573940", "url": "https://it.wikipedia.org/wiki?curid=481818", "title": "Ophionea", "text": "Ophionea , \u00e8 un genere di insetti della famiglia dei Carabidi, con un protorace molto lungo, diffusi dall'India all'Australia.\nTassonomia.\nComprende le seguenti specie:"}
{"id": "481823", "revid": "124237949", "url": "https://it.wikipedia.org/wiki?curid=481823", "title": "Nespoledo", "text": "Nespoledo (\"Gnespol\u00eat\" in friulano) \u00e8 una frazione del comune di Lestizza di circa 590 abitanti, situata nel medio Friuli a 5\u00a0km dal capoluogo comunale.\nNome.\nIl nome deriva dall'albero da frutto Nespolo, dei quali c'erano in grande quantit\u00e0 fino all'inizio del Novecento.\nMonumenti e luoghi d'interesse.\nIl paese, arrivando dalla statale 13 Pontebbana, si scopre con l'imponente chiesa campestre di Sant'Antonio Abate, in cui annualmente viene festeggiato il patrono nel mese di gennaio.\nAl centro del paese la piazza con l'antico pozzo ripristinato, che si colloca poco oltre il complesso nobiliare, a corte chiusa e munita di torretta, detto \"l\u00e0 di Rubin\" (secolo XVIII). Sulla via si apre la facciata, simulata da elementi architettonici affrescati, della cappella gentilizia Tosonorum (1779).\nPi\u00f9 oltre la chiesa parrocchiale, dedicata a San Martino, con l'altare maggiore in un elaborato barocco, elegante nelle proporzioni, riccamente scolpito tanto nel paliotto che nel ciborio e nel fastigio, che Antonio Gratii, \"taiapiera da Venetia\", si impegn\u00f2 ad eseguire nel 1704 per 600 ducati oltre all'alloggio (camera con letto) per tutto il periodo del lavoro: avrebbe lui stesso fatto portare il materiale da Venezia \"alle rive di Muscoli\", ossia tra Strassoldo e Cervignano.\nDi rilievo anche gli affreschi del presbiterio di Giovanni Fantoni (volta del coro con \"Evangelisti\" del 1924; lunetta con \"Crocifissione\" nella parete di fondo del 1929), quelli del soffitto della navata di Domenico Paghini (\"San Martino e il povero\" del 1831), autore anche della pittura del \"Battesimo di Ges\u00f9\" sempre del 1831; l'altare del Sacro cuore di Adeodato Pariotti (inizio del XIX secolo). Resta misteriosa la provenienza di una tela datata 1699 con un'affascinante \"Maddalena\" dall'insolita iconografia, con abito cortigiano ed abbondanti fluenti chiome bionde, dipinta dal quasi sconosciuto pittore gemonese Giovanni Battista Tiani, che dopo il restauro del 2002 e la rimozione delle ridipinture ottocentesche che velavano pudicamente il petto della santa, \u00e8 stato depositato presso il Museo Diocesano di Udine.\nIl sacro edificio conserva inoltre una bella raccolta di ex-voto sette-ottocenteschi, provenienti dalla chiesa di Sant'Antonio Abate, che propongono uno spaccato ingenuo ma suggestivo della vita rurale del tempo.\nCuriosit\u00e0.\nFamoso il suo patrono: S. Antonio Abate, al quale si rende omaggio ogni anno la domenica successiva al 17 gennaio con processioni, banchetti e concerti.\n\u00c8 vivo sin dal 1798 un voto della comunit\u00e0 di Nespoledo fatto alla \"Madonna dell'Isola di Barbana\" (Grado) consistente in un pellegrinaggio annuale.\nLa necropoli di Nespoledo.\nLa necropoli di Nespoledo \u00e8 stata rinvenuta casualmente nel 1999 in seguito a lavori agricoli: un primo intervento di emergenza \u00e8 stato effettuato per conto della Soprintendenza dei Beni Artistici ed Archeologici del Friuli-Venezia Giulia, da parte dei Civici Musei di Udine, con l'ausilio di alcuni volontari della Societ\u00e0 Archeologica Friulana. Tale intervento, che ha portato all'apertura di un fossato, ha consentito prima il recupero di un'urna calcarea con corredo costituito da un balsamario in vetro ed una moneta di epoca giulio-claudia e successivamente la scoperta di altre tombe a cremazione. La prosecuzione delle indagini nel 2001 ha permesso una pi\u00f9 precisa definizione dell'estensione della necropoli e l'individuazione di un'altra sepoltura. Lo scavo \u00e8 stato compiuto in accordo con la Soprintendenza dei Beni Artistici e Archeologici nell'ambito del \"Progetto Celti\" finanziato dalla Regione. I risultati complessivi consentono di documentare un'area funeraria connessa probabilmente ad un piccolo insediamento rurale."}
{"id": "481824", "revid": "46291", "url": "https://it.wikipedia.org/wiki?curid=481824", "title": "Ophiopogon", "text": "Ophiopogon \u00e8 un genere di piante erbacee perenni e rizomatose, appartenente alla famiglia delle Asparagacee.\nEtimologia.\nIl nome del genere deriva dal greco \u038c\u03c6\u03b9\u03c2, \"ophis\", \"serpente\", e \u03c0\u03cc\u03b3\u1f66\u03bd, \"pogon\", \"barba\", probabilmente in riferimento alle sue foglie.\nDescrizione.\nIl genere comprende specie erbacee perennanti, dotate di corti rizomi, con foglie lineari e sessili. Producono fiori regolari e raccolti in grappoli, dotati di sei stami e di un pistillo tricarpellare sincarpico.\nDistribuzione e habitat.\nIl genere \u00e8 presente dall'India all'Asia orientale.\nTassonomia.\nIl genere comprende le seguenti specie:\nUsi.\nVengono coltivate ed utilizzate a scopo di ornamento quasi tutte le specie. \"Ophiopogon japonicus\" viene utilizzata a scopo curativo nella medicina cinese contro la nausea, il vomito, la stipsi e per la lubrificazione dell'intestino."}
{"id": "481829", "revid": "1573940", "url": "https://it.wikipedia.org/wiki?curid=481829", "title": "Ophisops", "text": "Ophisops \u00e8 un genere di lucertole della famiglia Lacertidae.\nTassonomia.\nComprende le seguenti specie:"}
{"id": "481830", "revid": "363629", "url": "https://it.wikipedia.org/wiki?curid=481830", "title": "Ripiegamento delle proteine", "text": "Il ripiegamento di proteine o ripiegamento proteico (in inglese \"protein folding\") \u00e8 il processo di ripiegamento molecolare attraverso il quale le proteine ottengono la loro struttura tridimensionale. Il ripiegamento avviene sia contemporaneamente alla sintesi proteica sia alla fine di questa. Soltanto una volta terminato il ripiegamento le proteine possono assumere la loro funzione fisiologica. Il processo pu\u00f2 essere descritto come un auto-assemblamento intramolecolare dove la proteina \u00e8 guidata ad assumere una specifica forma attraverso interazioni non covalenti, come legami a idrogeno, coordinazione di metalli, forze idrofobiche, forze di van der Waals, interazioni \u03c0-\u03c0. Cooperativit\u00e0 \u00e8 una chiave per affrontare il problema del ripiegamento delle proteine, come \u00e8 stato notato da Ariel Fernandez. \nSintesi proteica.\nLe proteine vengono sintetizzate dai ribosomi sotto forma di etero-polimero lineare di amminoacidi. Queste catene amminoacidiche formano la cosiddetta struttura primaria della proteina. Durante la sintesi la catena polipeptidica inizia gi\u00e0 a piegarsi, assumendo strutture prevalentemente locali (ad esempio formazione di un beta-sheet) formate da una serie di amminoacidi (la struttura secondaria) e infine una forma pi\u00f9 specifica nello spazio (la struttura terziaria), come pu\u00f2 essere la dislocazione di pi\u00f9 beta-sheet per formare un beta-barrel. Se poi diverse catene polipeptidiche si uniscono per formare un'unica proteina, la struttura spaziale che definisce il rapporto di queste subunit\u00e0 \u00e8 chiamata struttura quaternaria. \nChaperonine.\nL'acquisizione della forma viene in parte resa possibile e a ogni modo aiutata da proteine chiamate chaperonine. Il meccanismo del ripiegamento non \u00e8 ancora del tutto chiaro, tuttavia \u00e8 noto come l'aiuto da parte di chaperonine sia essenziale, alla luce del paradosso di Levinthal; questo stabilisce che debba esistere una procedura specifica di assunzione della struttura terziaria in quanto, al crescere del numero di residui amminoacidici della proteina, cresce esponenzialmente il numero di strutture tridimensionali possibili e un procedimento a caso durerebbe in media pi\u00f9 del tempo medio di vita della proteina stessa.\nStruttura e funzione.\nL'assunzione della funzione fisiologica di una proteina, sia essa un enzima, un trasportatore, un recettore o una proteina strutturale, \u00e8 resa possibile dalla sua struttura. Questo \u00e8 il motivo per cui il ripiegamento proteico ha una notevole importanza ed \u00e8 oggetto di ricerca. Le cause delle malattie causate da prioni, quali l'encefalopatia spongiforme bovina, sono da ricercarsi in un errore di ripiegamento di una proteina, la qual cosa \u00e8 generalmente impedita dalla presenza delle chaperonine che assicurano che il procedimento di ripiegamento avvenga in maniera corretta.\nAnche in altre malattie \u00e8 stato ipotizzato un ruolo del ripiegamento incorretto (in inglese \"misfolding\") delle proteine, ad esempio nella malattia di Alzheimer, nella malattia di Huntington, nella malattia di Parkinson e in molti tipi di tumore.\nDenaturazione.\nIl processo contrario al ripiegamento \u00e8 la denaturazione, con cui la proteina perde la sua struttura tridimensionale (\"si denatura\") per tornare allo stato di semplice catena polipeptidica lineare. La proteina denaturata perde naturalmente anche la propria funzione fisiologica, tuttavia perdita della funzione fisiologica non \u00e8 necessariamente sinonimo di denaturazione. La denaturazione delle proteine avviene al crescere della temperatura e in altre condizioni estreme, quali una forte variazione della concentrazione salina o in presenza di alte concentrazioni di alcune sostanze (dette \"denaturanti\"), quali l'urea, SDS (sodio dodecil-solfato) oppure cloruro di guanidinio.\nCon la perdita della struttura tridimensionale i residui amminoacidici idrofobici, che normalmente sono all'interno della proteina o all'interfaccia con membrane, si ritrovano esposti e immersi in un ambiente idrofilo. Quando questi residui idrofobici incontrano altri residui idrofobici della stessa o di altre molecole, per esempio di proteine denaturate, formano aggregati; questi a volte sono visibili \"in vivo\" in determinate cellule sotto forma di corpi insolubili in acqua. In molti casi la denaturazione \u00e8 un processo irreversibile, per alcune proteine \u00e8 tuttavia possibile ripristinare la struttura originale mediante un processo di rinaturazione (in inglese \"refolding\").\nRicerca.\nLa prima teoria del ripiegamento proteico \u00e8 stata proposta negli anni venti del XX secolo dallo scienziato cinese Hsien Wu. In Europa e negli Stati Uniti le prime importanti ricerche sono state quelle negli anni sessanta di Christian B. Anfinsen, premiato con il premio Nobel per la chimica nel 1972. \nAttualmente molti gruppi di ricerca sono impegnati nello studio del ripiegamento proteico e nel tentativo di predire la struttura tridimensionale di una proteina partendo dalla sequenza amminoacidica, anche grazie all'utilizzo di computer per le simulazioni dei ripiegamenti, cosa che ha portato, negli ultimi decenni, a uno stravolgimento delle metodologie (e delle tempistiche) della ricerca. Il ripiegamento proteico, infatti, richiede simulazioni complesse ed estese (in particolar modo per quelle ab initio), che dovranno poi essere confrontate, all'interno di strutture chiamate wet-lab, con il ripiegamento naturale di queste proteine in vitro. Esistono particolari progetti, tra cui Folding@home e Rosetta@home che prevedono l'uso, tramite il calcolo distribuito, di parte della potenza inutilizzata dei processori delle migliaia di computer collegati a Internet che partecipano al progetto, per predire \"in silico\" la struttura tridimensionale di alcune proteine.\nEsiste inoltre un gioco sperimentale per computer, chiamato appunto \"Foldit\", che riguarda il ripiegamento proteico. Il suo scopo \u00e8 trovare, grazie all'intuito (e alla fortuna) del giocatore, delle forme che le proteine assumono naturalmente negli organismi viventi."}
{"id": "481836", "revid": "92723", "url": "https://it.wikipedia.org/wiki?curid=481836", "title": "MALDI", "text": "In spettrometria di massa il desorbimento/ionizzazione laser assistito da matrice, comunemente indicato con l'acronimo MALDI (dall'inglese Matrix-Assisted Laser Desorption/Ionization), \u00e8 una tecnica di \"ionizzazione soft\" usata in spettrometria di massa a partire dagli anni 1990. La tecnica MALDI \u00e8 normalmente condotta sotto vuoto (10 mTorr o meno di pressione), ma \u00e8 possibile anche lavorare a pressione ambiente (AP-MALDI) perdendo per\u00f2 sensibilit\u00e0 e restringendo l'intervallo di rivelabilit\u00e0.\nDescrizione.\nLa tecnica consiste nell'assorbire il campione su una matrice, che pu\u00f2 essere realizzata in vari materiali, specialmente organici (glicerolo, acido picolinico, acido succinico, acido caffeico, acido sinapico ecc.), e una volta portata in soluzione viene successivamente bombardata con un fascio laser (spesso un laser ad azoto). La matrice deve possedere determinate caratteristiche chimico-fisiche, tra le quali: deve essere facilmente evaporabile ma tale evaporazione non deve essere significativa durante la preparazione del campione o prima dell'effettuazione delle misurazioni, deve avere un certo carattere acido in modo da fungere da fonte di protoni incoraggiando la ionizzazione dell'analita, possedere un forte assorbimento ottico nella regione UV tale che le permetta di assorbire la radiazione laser in modo efficiente, deve infine possedere gruppi polari ed essere idrosolubile.\nGrazie al fenomeno del desorbimento, il campione viene rilasciato in forma \"clusterizzata\", ovvero complessato con la matrice. La matrice smorza gli effetti del fascio laser assicurando un'adeguata protezione all'analita che viene ionizzato e vaporizzato tramite l'energia in eccesso ceduta secondariamente dalla matrice stessa. Vengono cos\u00ec ottenuti ioni quasimolecolari generalmente a singola carica, come quelli creati dall'acquisizione o dalla perdita di un protone. Molto spesso la tecnica MALDI viene abbinata a spettrometri dotati di analizzatore a tempo di volo.\nUsi.\nLa tecnica MALDI \u00e8 indicata per l'analisi di composti termolabili e ad alto peso molecolare, ad esempio alcune classi di molecole di origine biologica (biopolimeri quali proteine, peptidi e zuccheri) particolarmente fragili e soggette a distruzione troppo rapida con le tecniche di ionizzazione convenzionali. Viene comunemente utilizzata anche per la caratterizzazione dei farmaci.\nVarianti.\nEsistono diverse varianti della tecnica:"}
{"id": "481839", "revid": "1305772", "url": "https://it.wikipedia.org/wiki?curid=481839", "title": "Ophiorrhiza", "text": "Ophiorrhiza \u00e8 un genere di piante erbacee o subarbustacee, appartenente alla famiglia delle Rubiacee.\n\u00c8 diffuso nell'Asia tropicale e in Oceania.\nTassonomia.\nComprende le seguenti specie:"}
{"id": "481840", "revid": "125853411", "url": "https://it.wikipedia.org/wiki?curid=481840", "title": "Pontificia accademia ecclesiastica", "text": "La Pontificia accademia ecclesiastica \u00e8 un'istituzione della Chiesa cattolica, che cura la preparazione dei sacerdoti destinati al servizio diplomatico della Santa Sede presso le varie nunziature o presso la segreteria di Stato della Santa Sede.\nStoria.\nPrimo allievo dell'Accademia fu l'abate Pietro Garagni nel 1701. Prima di partire da Torino, ricevette dal beato Sebastiano Valfr\u00e8 le consuete lettere di raccomandazioni e in particolare una lettera indirizzata al cardinale Leandro Colloredo, in cui il futuro beato chiedeva al cardinale di iniziare una comunit\u00e0 per quei giovani ecclesiastici nobili, che aspiravano alla carriera diplomatica per la Santa Sede. Il cardinal Colloredo parl\u00f2 della proposta a papa Clemente XI, che l'approv\u00f2. L'abate Garagni fu chiamato perch\u00e9 stendesse un regolamento per l'Accademia e, consultato il Valfr\u00e8, ricevette un regolamento gi\u00e0 redatto. A quel punto, non restava che radunare altri compagni di studio.\nNacque cos\u00ec l'Accademia dei Nobili Ecclesiastici, inizialmente dedicata alla formazione diplomatica dei rampolli ecclesiastici delle famiglie nobiliari. A partire dal 1706 si insedi\u00f2 presso palazzo Severoli, in piazza della Minerva, sua sede fino ad oggi. Il palazzo era stato costruito ai primi del Cinquecento per Mario Petruschi, conservatore in Campidoglio, poi acquistato da Marcantonio Colonna e successivamente dai Severoli, famiglia nobile originaria di Faenza, dei quali il palazzo porta ancora il nome. \nNel 1850 avvenne la definitiva trasformazione, che ne fece il luogo particolarmente dedicato alla preparazione dei chierici per il servizio diplomatico pontificio. \nSi deve a Pio XI l'attuale denominazione di Pontificia Accademia Ecclesiastica, mentre tocc\u00f2 a Pio XII \u2013 che per cinque anni vi aveva insegnato diplomazia ecclesiastica \u2013 disporre la redazione di un nuovo regolamento, emanato nel 1945 e tuttora in vigore.\nOrganizzazione.\nDirezione.\nLa pontificia accademia ecclesiastica \u00e8 un'istituzione dipendente direttamente dalla segreteria di Stato vaticana e pertanto l'alta direzione della medesima spetta al cardinale segretario di Stato \"pro tempore\".\nLa conduzione fattiva della casa di formazione spetta invece al presidente, scelto e nominato dal pontefice con l'ausilio del segretario di Stato: \u00e8 sempre un nunzio apostolico, ovvero un ecclesiastico con grado di arcivescovo e con maturata esperienza diplomatica \"sul campo\".\nIl presidente ha il compito di reclutare annualmente una dozzina di sacerdoti da immettere, previo superamento dei relativi esami, alla missione diplomatica della Santa Sede; ha il compito di accogliere e seguire tutti gli alunni e di organizzarne il corso formativo interno. Non da ultimo, il presidente gestisce il personale religioso presente nella casa (vi opera un gruppo di suore) e quello laico.\nAttualmente l'istituzione \u00e8 presieduta dal nunzio apostolico Joseph Salvador Marino, arcivescovo titolare di Natchitoches.\nAlunni.\nI candidati inviati ogni anno a diventare alunni della pontificia accademia ecclesiastica sono circa una dozzina. Essi sono tutti presbiteri diocesani, appartenenti al clero secolare e incardinati nelle rispettive diocesi di provenienza. La provenienza geografica degli alunni \u00e8 varia e ampia: ogni anno, infatti, la comunit\u00e0 formativa \u00e8 composta da persone provenienti da pi\u00f9 di 20 paesi diversi. \nPercorso formativo.\nGli alunni seguono un doppio itinerario formativo. Innanzitutto, sono avviati allo studio accademico presso le varie pontificie universit\u00e0 ecclesiastiche presenti a Roma, fino al conseguimento del dottorato, solitamente nella facolt\u00e0 di diritto canonico.\nIn secondo luogo \u00e8 previsto un corso formativo \"interno\", a cui sono ammessi come studenti i soli alunni dell'accademia. Il corso interno ha durata biennale e termina con un esame presso la Segreteria di Stato, la quale rilascia il relativo diploma. Il corso \u00e8 incentrato sull'acquisizione da parte dei candidati ecclesiastici del contenuto di materie del settore diplomatico, tra cui: storia della diplomazia, stile diplomatico, diplomazia ecclesiastica, lingue straniere (principalmente inglese, francese e spagnolo).\nL'anno missionario voluto da Papa Francesco.\nCon una lettera indirizzata al Presidente della Ponfiticia Accademia Ecclesiastica in data 11 febbraio 2020, papa Francesco ha comunicato la sua decisione di arricchire il curriculum della formazione accademica con un anno dedicato interamente al servizio missionario presso le Chiese particolari sparse nel mondo. Tale nuova esperienza, in vigore per gli alunni accolti a partire dall'anno accademico 2020/2021, mira a ravvivare e a rafforzare lo spirito missionario di evangelizzazione che deve precedere e sostenere la missione diplomatica, che per i legati pontifici consiste in primis in un servizio di particolare vicinanza alle chiese locali presso le quali il Romano Pontefice li invia. Gli alunni potranno dunque entrare nel corpo diplomatico della Santa Sede soltanto a conclusione dell'anno missionario, previo parere favorevole dei Superiori. "}
{"id": "481846", "revid": "228587", "url": "https://it.wikipedia.org/wiki?curid=481846", "title": "Charles Albanel", "text": "Biografia.\nCharles Albanel nacque in Alvernia, in Francia, nel 1613 o nel 1616. Non \u00e8 certo se i suoi genitori fossero francesi o inglesi poich\u00e9 si sa poco della sua vita prima del arrivo in Nuova Francia. Entr\u00f2 nel noviziato gesuita di Tolosa il 16 settembre 1633, inizi\u00f2 poi la sua carriera insegnando in vari villaggi della Francia. Nella primavera del 1649 si imbarc\u00f2 per il Canada. Disprezzato dai suoi superiori per il suo carattere accett\u00f2 la loro sfida di raggiungere la Baia di Hudson via terra. \nIn Canada.\nAlbanel arriv\u00f2 in Qu\u00e9bec su una nave che vi attracc\u00f2 il 23 agosto 1649. Alla fine del mese successivo prosegu\u00ec per Ville Marie, l\u2019odierno Montr\u00e9al e arrivato si un\u00ec a un compagno gesuita, Jean de Quen, il quale aveva esplorato la zona del Lac Saint Jean due anni prima. I due trascorsero l'inverno del 1650 nella missione di Tadoussac, di cui de Quen era allora a capo.\nIl territorio della missione di Tadoussac si estendeva su entrambe le sponde del San Lorenzo, quindi non era raro vedere i missionari attraversare \u201cla strada che cammina\u201d (come chiamavano gli amerindi il fiume ) e avventurarsi nelle terre inesplorate per incontrare gli aborigeni che vi abitavano. Nel corso dei successivi dieci inverni Albanel ha sopportato molte difficolt\u00e0, ma in seguito le ha minimizzate.\nProprio in quel periodo venne fondata la Compagnia della Baia di Hudson, la quale guid\u00f2 una spedizione francese che risal\u00ec il fiume Saguenay, il lago Mistassini e il fiume Rupert fino alla Baia di Hudson reclamando la sovranit\u00e0 francese su quella regione.\nNon si hanno notizie degli anni successivi di Albanel fino a quando riappare nei pressi di Trois-Rivi\u00e8res. Nel 1660 torn\u00f2 da una spedizione commerciale al Lago Superiore con trecento amerindi e sessanta canoe piene di pellicce, era in compagnia di Pierre-Esprit Radisson e M\u00e9dard Chouart des Groseilliers. A met\u00e0 agosto Albanel part\u00ec temporaneamente per accompagnare gli aborigeni che stavano tornando ai Grandi Laghi.\nIl 11 novembre 1671 Jean Talon scriveva: \u201cTre mesi fa ho mandato padre Albanel, gesuita, e Monsieur de St. Simon, un giovane gentiluomo del Canada\u2026 fino alla Baia di Hudson, presenti rapporti scritti su tutto ci\u00f2 che scoprono, aprono il commercio di pellicce con i selvaggi,\nAlbanel lasci\u00f2 il Qu\u00e9bec il 6 agosto 1671 tornando in Tadoussac, dove organizz\u00f2 un incontro con i suoi due compagni per una nuova esplorazione, Paul Denys de Saint-Simon e un certo S\u00e9bastien Provencher. Il gruppo part\u00ec e il 26 agosto era a Chicoutimi, ripartirono tre giorni dopo, il 29 agosto, e raggiunsero l'estremit\u00e0 del lago il 7 settembre. Dieci giorni dopo Albanel trov\u00f2 alcune canoe con a bordo degli indiani e apprese da loro la presenza nella baia di due navi inglesi che vi commerciavano con gli abitanti. Decise che sarebbe stato meglio avere passaporti prima di procedere, cos\u00ec invi\u00f2 dei messaggeri per ottenerli: dal governatore, dall'intendente e dal vescovo in Quebec. I messaggeri tornarono il 10 ottobre e ormai era troppo tardi per poter intraprendere immediatamente il resto del viaggio. Decisero di svernare l\u00ec dove si trovavano, cos\u00ec Padre Albanel ne approfitt\u00f2 per evangelizzare gli indiani e per battezzare i loro figli. L\u2019inverno fu molto duro secondo padre Albanel, che scrisse essere il pi\u00f9 severo \u00abdei dieci inverni [trascorsi] nei boschi con gli indiani\u00bb. \nIl 1 giugno 1672 ci fu un nuovo tentativo, con 3 canoe, 3 francesi e 16 indiani. Il 9 giugno raggiunsero lo spartiacque, ovvero il punto gi\u00e0 raggiunto da padre Dablon undici anni prima. Gli indiani volevano impedire loro di andare oltre ma padre Albanel riusc\u00ec a convincerli che i francesi li avrebbero protetti dai loro nemici: gli Irochesi. Il 18 giugno la spedizione raggiunse il lago Mistassini, e poi una settimana dopo il lago Nemiskau, dal quale imboccarono e discesero il fiume Rupert, raggiungendone la foce il 28 giugno. L\u00ec trovarono una nave inglese e due case deserte, Padre Albanel approfitt\u00f2 dell'assenza del gruppo inglese per evangelizzare gli indiani di quella zona. Dopo alcuni giorni di navigazione ed esplorazione nella Baia di James part\u00ec per il viaggio di ritorno il 6 luglio, senza incontrare inglesi o disertori francesi. Il 23 luglio i viaggiatori erano al lago St. John, il 1 agosto a Chicoutimi, dove erano attesi dal capitano che li avrebbe condotti a Tadoussac e da l\u00ec in Quebec.\nAlbanel il 13 gennaio 1674 part\u00ec per il Mare del Nord. Durante il tragitto per colpa di un incidente, un infortunio alla schiena lo immobilizz\u00f2 e lo costrinse a svernare nella regione del lago St. John. Il resto del viaggio ci \u00e8 noto solo attraverso fonti inglesi. Gorst ci dice che Albanel raggiunse il fiume Rupert il 30 agosto 1674, insieme a un giovane indiano e a un francese di genitori inglesi portando una lettera per Des Groseilliers. Nonostante la lettera di Frontenac, che era nel complesso amichevole, gli inglesi nella Baia di Hudson trattarono Albanel come un nemico che era venuto per liberare gli indiani dall\u2019alleanza con loro, al fine di portare un\u2019alleanza pi\u00f9 vantaggiosa con i francesi. Albanel e il suo compagno furono arrestati e poi mandati in Inghilterra, dopo aver comunque ricevuto ospitalit\u00e0. A Londra Albanel avrebbe ottenuto una lettera di esonero che avrebbe potuto consegnare ai suoi superiori, i quali temeva lo avrebbero accusato di disertare le missioni per il lungo periodo di assenza. Torn\u00f2 in Francia, e il 22 luglio 1676 si imbarc\u00f2 di nuovo per il Canada e sbarc\u00f2 a Quebec. \nPochi giorni dopo il suo ritorno in Quebec, venne nominato alle missioni nell'entroterra. Divenne superiore a Sault Ste. Marie, anche se era \u201cvecchio e logoro\u201d, come ci informa l'autore della Relazione del 1679. Trascorse il resto della sua vita in queste regioni. Nel 1683 Padre Albanel sebbene fosse vecchioe tremante, condivideva da alcuni anni con un altro sacerdote tutta la responsabilit\u00e0 della Sault Sainte Marie. L'11 gennaio 1696 mor\u00ec all'et\u00e0 di 80 anni."}
{"id": "481849", "revid": "1298061", "url": "https://it.wikipedia.org/wiki?curid=481849", "title": "Siluro San Bartolomeo", "text": "Il Siluro San Bartolomeo fu un sommergibile tascabile da attacco sviluppato dalla Marina Militare Italiana durante la seconda guerra mondiale.\nDurante l'utilizzo del \"Siluro a Lenta Corsa\" si erano notate lacune nella progettazione che hanno messo in evidenza la necessit\u00e0 di realizzare una versione aggiornata del mezzo di attacco subacqueo.\nIl progetto venne redatto dal maggiore del genio navale Mario Masciulli dal capitano delle armi navali Dino Travaglini e dall'ingegner Guido Cattaneo su specifica richiesta del raggruppamento italiano di incursori subacquei.\nDegli unici SSB effettivamente impiegati due risulta siano rimasti alla Spezia ed uno inviato in Adriatico a Venezia, dove venne ritrovato alla fine della guerra.\nI due SSB della Spezia vennero assegnati al \u201cGruppo Operativo della Castagna\u201d, una vecchia batteria posta sul lato occidentale della rada \u2013 della Decima Mas, agli ordini del T.V. Augusto Jacobacci (pilota dei SSB), gi\u00e0 designato per l'azione contro Gibilterra pianificata per il 2 ottobre 1943."}
{"id": "481850", "revid": "21880", "url": "https://it.wikipedia.org/wiki?curid=481850", "title": "Ophiostoma", "text": "Ophiostoma \u00e8 un genere di funghi (detto anche ceratostomella) ascomiceti.\nComprende l'Ophiostoma piliferum, un parassita delle conifere a cui provoca l'azzurramento del legno e l\"'Ophiostoma ulmi\" la cui forma conidica, nota come \"Graphium ulmi\", causa ai tronchi gli effetti della grafiosi.\nSpecie di \"Ophiostoma\".\nLa specie tipo \u00e8 \"Ophiostoma piliferum\" (Fr.) Syd. &amp; P. Syd. (1919), altre specie sono:"}
{"id": "481852", "revid": "787565", "url": "https://it.wikipedia.org/wiki?curid=481852", "title": "Vittoriano Cimmarrusti", "text": "Biografia.\nNacque ad Canneto di Bari (provincia di Bari) il 18 febbraio 1912, figlio di Vito Francesco e Teresa Bruno. Nel maggio del 1931 si arruol\u00f2 nell'Arma dei Carabinieri, ed ottenuta la nomina a carabiniere effettivo prest\u00f2 servizio nelle Legioni di Bolzano e Roma. Allo scoppio del guerra italo-etiopica part\u00ec volontario per il teatro di operazioni. Arrivato a Mogadiscio, Somalia, entr\u00f2 in servizio presso le Bande Autocarrate Carabinieri. assegnato alla 1\u00aa Banda, aggregata alla Colonna Agostini il 24 aprile 1936 partecip\u00f2 all'assalto delle fortificazioni abissine di Gunu Gadu. Colpito ad un braccio da una pallottola esplosiva, solo dietro insistenza del suo ufficiale comandante accett\u00f2 di sottoporsi alle cure mediche. Ricevuto un sommario bendaggio ritorn\u00f2 al suo reparto impegnato ad impedire che nuclei di armati etiopici aggirassero lo schieramento italiano. Impedito ad usare il moschetto, continu\u00f2 a combattere lanciando bombe a mano anche quando fu ferito nuovamente all'inguine. Continu\u00f2 a battersi furiosamente sino a che una terza pallottola lo colp\u00ec alla testa, uccidendolo sul colpo. In sua memoria fu decretata la concessione della medaglia d'oro al valor militare, massima decorazione italiana.\nGli sono intitolate le Caserme sedi dei Comandi Provinciali di Latina e di Lecce, oltre a quella della Compagnia Carabinieri di Cittadella (provincia di Padova). Una piazza di Acquaviva delle Fonti, una di Adelfia, una via di Bari, una via a Manfredonia e una di Modugno portano il suo nome."}
{"id": "481853", "revid": "787565", "url": "https://it.wikipedia.org/wiki?curid=481853", "title": "Mario Ghisleni", "text": "Biografia.\nNacque a Bergamo il 27 maggio 1907, figlio di Giovanni e Lina Fumagalli. Nel febbraio del 1927 si arruol\u00f2 volontario nella Legione Allievi Carabinieri di Torino, divenendo carabiniere effettivo nel luglio successivo. Dopo tre anni di servizio fu collocato in congedo riprendendo il suo posto di lavoro presso l'Azienda tramviaria di Bergamo. Venne richiamato in servizio attivo nel dicembre 1935, quando era in corso la guerra italo-etiopica, e chiese di essere destinato a prestare servizio attivo in Africa orientale. Sbarcato a Mogadiscio, Somalia, l'11 marzo 1936 fu subito inquadrato nelle Bande Autocarrate Carabinieri. In forza alla 3\u00aa Banda aggregata alla Colonna Agostini, prese parte a vari combattimenti precedenti la battaglia di Gunu Gadu. Il 24 aprile fu coinvolto nel combattimento con la propria unit\u00e0, incaricata di assalire il nemico dal nord. La colonna fu investita dal micidiale fuoco di fucileria, con le truppe nemiche nascoste in buche scavate tra le radici degli alberi. Colpito da una pallottola esplosiva che gli devast\u00f2 la coscia, lo si dovette allontanare a forza dal campo di battaglia. Ricoverato sulla nave ospedale \"Gradisca\", mor\u00ec il 28 maggio 1936, durante il viaggio di ritorno in Italia. Lasciava la moglie Giacinta Arisi e quattro figli in giovane eta. In sua memoria fu decretata la concessione della medaglia d'oro al valor militare. Portava il suo nome la Caserma sede della Stazione Carabinieri di Bergamo bassa."}
{"id": "481854", "revid": "46931", "url": "https://it.wikipedia.org/wiki?curid=481854", "title": "Ceratostomella", "text": ""}
{"id": "481857", "revid": "1573940", "url": "https://it.wikipedia.org/wiki?curid=481857", "title": "Ophonus", "text": "Ophonus , \u00e8 un genere di coleotteri della famiglia dei Carabidi, originario del Paleartico.\nBiologia.\nComportamento.\nHanno abitudini soprattutto notturne.\nAlimentazione.\nSi nutrono di sostanze vegetali o di larve di altri coleotteri.\nTassonomia.\nIl genere ricomprende 69 specie, suddivise in 6 sottogeneri:"}
{"id": "481859", "revid": "1543377", "url": "https://it.wikipedia.org/wiki?curid=481859", "title": "Guido di Sorrento", "text": "Biografia.\nFiglio di Guaimario III di Salerno e Gaitelgrima (figlia di Pandolfo II di Benevento). Fratello di Guaimario IV, suocero di Guglielmo Braccio di Ferro e Guglielmo d'Altavilla, cognato di Umfredo d'Altavilla, deve il suo posto nella storia in primo luogo dai suoi legami (di sangue e matrimoniali) con personaggi di primo piano nella fase storica di transizione dal dominio longobardo a quello normanno nel sud Italia. \nFu nominato gastaldo di Capua dallo zio Pandolfo e successivamente anche duca di Sorrento dal fratello maggiore.\nNel 1035 suo fratello Guaimario conquist\u00f2 Sorrento e ne affid\u00f2 il governo a lui, che fu nominato duca.\nIl suo sostegno al fratello e ai Normanni fu costante per tutta la durata del regno di Guaimario e oltre.\nLa Contea di Puglia.\nL'unificazione delle due famiglie normanne, Altavilla e Drengot, fu motivo di forza, perch\u00e9 esse si basavano concretamente sui possedimenti di Aversa e di Melfi. Guaimario offr\u00ec il riconoscimento ufficiale delle conquiste: alla fine dell'anno con lo stesso Rainulfo e con Guglielmo, si recarono a Melfi e riunirono un'assemblea dei baroni Longobardi e Normanni, che termin\u00f2 al principio dell'anno successivo (1043).\nIn questo Parlamento generale, Guaimario garant\u00ec agli Altavilla il dominio su Melfi. Braccio di Ferro si distinse cos\u00ec da Rainulfo I Drengot, capo dei territori della Campania, che ottenne anche la sovranit\u00e0 su Siponto e sul Gargano, ex territori bizantini.\nTutti offrirono un omaggio come vassalli a Guaimario, che riconobbe a Guglielmo I d'Altavilla il primo titolo di Conte di Puglia. Per legarlo a s\u00e9 gli offr\u00ec in moglie la nipote Guida, figlia del duca Guido di Sorrento. Guaimario riconferm\u00f2 il titolo di conte anche allo stesso Rainulfo. Nacque cos\u00ec la Contea di Puglia.\nIl matrimonio di Guglielmo d'Altavilla.\nNel 1058 o 1059, Guglielmo d'Altavilla spos\u00f2 Maria, principessa longobarda, figlia di Guido; Guglielmo eredit\u00f2 tutti i possedimenti di Guido nel Principato di Salerno e combatt\u00e9 contro il successore di Guaimario, Gisulfo II, le cui terre occup\u00f2 fino a lasciare ben pochi possedimenti all'effettivo Principe di Salerno. Entr\u00f2 quindi in conflitto anche contro il fratello Roberto, quando questi venne in aiuto di Gisulfo che gli aveva promesso in moglie sua sorella Sichelgaita di Salerno. Le relazioni tra i fratelli si appianarono poi in seguito.\nLa morte di Guaimario IV.\nAlla morte del principe, infatti, assassinato nel porto di Salerno nel 1052, Guido fu l'unico che riusc\u00ec a scappare e ad organizzare la liberazione della sua famiglia, caduta nelle mani degli assassini insieme a Gisulfo, erede al trono salernitano.\nIl duca raggiunse rapidamente Melfi, dove offr\u00ec ampie ricompense ai Normanni in cambio del loro aiuto.\nQuesti lo seguirono a Salerno, che fu posta d'assedio insieme alle armate sorrentine nel tentativo di costringere i congiurati alla resa.\nGuido riusc\u00ec presto a fare prigioniere le famiglie dei quattro assassini di Guaimario, negoziando il loro rilascio con la liberazione di Gisulfo.\nAlla resa dei cospiratori, Guido fece giuramento di non procedere a vendette o rappresaglie contro di loro, mentre i Normanni, non ritenendosi vincolati a tale promessa, massacrarono i quattro fratelli insieme ad altri trentasei familiari, uno per ciascuna pugnalata rinvenuta sul corpo di Guaimario.\nIl duca Guido instaur\u00f2 suo nipote sul trono di Salerno quale legittimo principe e gli rese omaggio di fedelt\u00e0 insieme ai Normanni che avevano combattuto al suo fianco.\nQuesti avrebbero preferito Guido al comando del principato, ma accettarono la sua decisione e riconobbero Gisulfo come nuovo sovrano.\nDa parte sua, Guido si mantenne sempre leale verso la leadership degli Altavilla.\nNel 1073 fece prigioniero il ribelle Ermanno, suo nipote, e lo riport\u00f2 all'obbedienza di Roberto il Guiscardo, suo nipote acquisito.\nGuido mor\u00ec mentre si consumava il crollo del grande principato che suo fratello aveva costituito e che lui aveva cos\u00ec strenuamente difeso. Con la sua morte, Sorrento torn\u00f2 di nuovo un ducato indipendente. Il figlio Guaimaro (Jefuno) fu il capostipite della famiglia Giffone."}
{"id": "481862", "revid": "119286934", "url": "https://it.wikipedia.org/wiki?curid=481862", "title": "Taiichi \u014cno", "text": "Biografia.\n\u014cno \u00e8 considerato il padre del sistema di produzione attuato nell'azienda automobilistica Toyota, il \"Toyota Production System\", noto anche come \"Lean Production\" (produzione snella) e basato su logiche gestionali quali il sistema produttivo di tipo \"Pull\" e la tecnica di produzione \"Just in time\". Ha scritto diversi libri sul sistema, tra cui il pi\u00f9 noto \u00e8 \"Toyota Production System: Beyond Large-Scale Production\". All'inizio era un dipendente della fabbrica di telai della famiglia Toyoda, mentre nel 1939 pass\u00f2 al settore automobilistico, dove fece carriera fino a diventare membro del consiglio esecutivo della toyota enterprise."}
{"id": "481864", "revid": "838137", "url": "https://it.wikipedia.org/wiki?curid=481864", "title": "Sinistra Unita (Spagna)", "text": "Sinistra Unita (in spagnolo \"Izquierda Unida - IU\"; IPA: ) \u00e8 una coalizione politica spagnola di sinistra, d'ispirazione comunista, eurocomunista, socialista democratica, repubblicana e federalista.\nStoria.\nQuando fu indetto il referendum sulla permanenza della Spagna nella NATO, in cui vinse il S\u00ec alla permanenza nell'Alleanza Atlantica, vi fu tuttavia una buona affermazione dei No (quasi 7 milioni di spagnoli). Per questo motivo vennero convocate le elezioni politiche anticipate dal governo di Felipe Gonz\u00e1lez (PSOE), sostenitore del S\u00ec.\nAlle elezioni si present\u00f2 Izquierda Unida, che raggruppava tutte le formazioni di sinistra che in precedenza erano state contrarie all'ingresso della Spagna nella NATO. I partiti fondatori furono: Partito Comunista di Spagna (PCE), Partito Comunista dei Popoli di Spagna (PCPE), Partito di Azione Socialista (PASOC), Sinistra Repubblicana, Federazione Progressista (FP), indipendenti del Partito Umanista.\nSi costitu\u00ec una Commissione Politica per dirigere la coalizione, presieduta da Gerardo Iglesias, segretario generale del PCE.\nIU partecip\u00f2 alle elezioni generali del giugno 1986 con esigui risultati, ottenendo 7 seggi col 4,6% dei voti. Nonostante il risultato modesto per\u00f2, le varie forze politiche della coalizione decisero non solo di mantenerla in vita ma anche di impegnarsi per la costituzione di un unico partito.Tra il 1986 e il 1988 alcuni dei partiti minori che inizialmente avevano costituito IU l'abbandonarono (il Partito Umanista, la Federazione Progressista).\nNel febbraio del 1989 si celebr\u00f2 la I Assemblea Generale di IU, che approv\u00f2 la sua trasformazione da coalizione elettorale a \"movimento politico e sociale\", e viene scelto Gerardo Iglesias come coordinatore generale.\nTra l'89 e il '99, il coordinatore della Sinistra Unita fu Julio Anguita. Dopo vari problemi cardiovascolari, nel 2000, ha lasciato la candidatura di presidente a Francisco Frutos, cui succede nel 2000 Gaspar Llamazares, proveniente dal Partito Comunista ma su posizioni di innovazione ecopacifista.\nIl successivo coordinatore generale \u00e8 Cayo Lara.\nDopo aver sostenuto il primo governo di Zapatero (Partito Socialista) dal 2004 al 2008, nella legislatura iniziata nel 2008 i due deputati di Izquierda Unida si sono astenuti durante il voto di fiducia; in Spagna esso \u00e8 un voto a maggioranza semplice, l'astensione dei piccoli partiti favorisce la maggioranza relativa ed \u00e8 quindi \"benevola\".\nNell'autunno 2008 intanto esce dal partito la corrente pi\u00f9 a sinistra, proclamatasi indipendente con il nome di Izquierda Anticapitalista.\nAlle elezioni generali del 2011 IU ottiene il 6,92% dei voti ed elegge 11 deputati, secondo miglior risultato della sua storia.\nAlle Elezioni Generali del dicembre 2015 si \u00e8 presentata nel cartello elettorale \"Unidad Popular\" con altri soggetti politici locali della Sinistra Radicale, ha ottenuto il 3,67% ed eletto 2 deputati e nessun senatore. In Galizia ha dato origine alla coalizione (oggi partito politico) En Marea insieme alla sezione galiziana di Podemos e ad altri partiti e movimenti locali. Si \u00e8 opposta con il PSOE, Podemos e Ciudadanos alla nascita di un nuovo governo del Partito Popolare, e Mariano Rajoy non ha ottenuto il sostegno parlamentare necessario all'ottenimento dell'investitura. Similmente si \u00e8 rifiutata, con Podemos, di sostenere l'investitura del socialista Pedro Sanchez, che ottenne l'appoggio del PSOE e di Ciudadanos senza ottenere l'investitura, portando la Spagna a nuove Elezioni Generali.\nNel 2016 la IU ha organizzato, per la prima volta nella sua storia, le primarie per l'elezione del Coordinatore Federale, che hanno eletto a guida del partito Alberto Carlos Garz\u00f3n Espinosa. Nello stesso anno ha formato, con Podemos, la coalizione \"Unidos Podemos\", che \u00e8 risultata terza formazione politica pi\u00f9 votata alle Elezioni Generali del giugno 2016, eleggendo, con il 21,15%, 41 deputati e 18 senatori. I parlamentari di \"Unidos Podemos\" si sono opposti all'investitura di Mariano Rajoy sostenuta dal Partito Popolare e da Ciudadanos, che non ha ottenuto la maggioranza parlamentare.\nI membri di IU votano per la mozione di censura del Giugno 2018 che porta al governo il socialista Pedro Sanchez. Nel Febbraio 2019 Gaspare Llamazares, il leader storico degli anni di vicinanza al PSOE, annuncia l'uscita da IU e la formazione del nuovo partito Actua.\nCon risultati decrescenti, IU ha mantenuto la coalizione di Unidos Podemos nelle elezioni di Aprile e Novembre 2019. Tre le due elezioni IU rompe in via temporanea la federazione con l'organizzazione catalana Esquerra Unida i Alternativa a causa dell'impegno di quest'ultima con l'organizzazione catalanista Sobiranistes, alleata di Sinistra Repubblicana di Catalogna."}
{"id": "481865", "revid": "1573940", "url": "https://it.wikipedia.org/wiki?curid=481865", "title": "Ophthalmosaurus", "text": "Ophthalmosaurus (che significa \"occhio di lucertola\" in greco; ) \u00e8 stato un ittiosauro del medio-tardo giurassico (165-145.000.000 di anni fa), cos\u00ec chiamato per i suoi occhi estremamente grandi. Aveva un corpo lungo circa 4 metri a forma di delfino. Le specie pi\u00f9 note sono \"Ophthalmosaurus icenicus\" e \"Ophthalmosaurus discus\". Importanti reperti fossili di questo genere sono stati ritrovati in Europa, Nord America e Argentina.\nOcchi grandi e muso sdentato.\nI membri di questo genere erano caratterizzati da un corpo simile a quello dei tonni, compatto e idrodinamico; le pinne dorsali e caudali erano molto sviluppate in altezza, come si evince dalla curvatura delle vertebre caudali, mentre le zampe, trasformate in strumenti simili a pagaie, erano piuttosto corte e arrotondate, al contrario di quelle di altri ittiosauri. Le caratteristiche che rendevano unico l'oftalmosauro, per\u00f2, risiedevano nel cranio: lungo e sottile come quello dei suoi parenti, era per\u00f2 sostanzialmente privo di denti e dotato di orbite gigantesche; in rapporto alle dimensioni, l'oftalmosauro (il cui nome significa \"rettile occhio\") aveva gli occhi pi\u00f9 grandi di qualsiasi altro vertebrato. Probabilmente l'oftalmosauro dava la caccia a piccoli pesci dopo lunghi inseguimenti; le prede venivano inghiottite intere.\nSpecie.\nDi questo ittiosauro si conoscono varie specie, diffuse soprattutto nel Giurassico: tra le pi\u00f9 note, \"O. icenicus\" dell'Inghilterra e \"O. discus\" degli USA, a volte classificata in un genere a parte (\"Baptanodon\"). Nel Cretaceo il genere diviene molto raro e scompare dopo pochi milioni di anni. Tra le ultime specie note da ricordare \"O. cantabrigiensis\", sempre dell'Inghilterra."}
{"id": "481869", "revid": "107158707", "url": "https://it.wikipedia.org/wiki?curid=481869", "title": "Nandinia binotata", "text": "La civetta delle palme africana, altrimenti nota come civetta delle palme dalle due macchie o semplicemente nandinia (\"Nandinia binotata\"), \u00e8 un piccolo mammifero carnivoro che vive in Africa orientale.\nCaratteristiche.\nLa nandinia ha un corpo lungo e basso, zampe piuttosto corte, coda lunga e sottile, orecchie piccole; in generale, il suo corpo assomiglia vagamente a quello di un gatto. Gli adulti, di solito, pesano un chilo e settanta, fino a un massimo di quasi due chili e mezzo. Questi animali vivono nelle foreste dell'Africa orientale, dove sfruttano la loro abilit\u00e0 di arrampicarsi sugli alberi. La nandinia ha una dieta molto variegata, che comprende roditori, insetti, uova, carogne, frutti, uccelli e pipistrelli frugivori. \u00c8 un animale generalmente solitario, attivo principalmente di notte.\nClassificazione.\nAnche se fisicamente assomigliano moltissimo agli zibetti (Viverridae), questi piccoli predatori africani potrebbero essere ben distinti dal punto di vista genetico. Sembra infatti che la nandinia si sia differenziata dal ramo che porta ai loro presunti parenti viverridi ben prima dei felidi. Alcune caratteristiche estremamente primitive delle ossa dell'orecchio, inoltre, sembrerebbero porre la nandinia alla base dell'albero evolutivo dei carnivori attuali. Questa concezione non \u00e8 universalmente accettata, ma in generale la nandinia \u00e8 comunque classificata in una famiglia a s\u00e9 stante, i nandiniidi (\"Nandiniidae\")."}
{"id": "481870", "revid": "22356", "url": "https://it.wikipedia.org/wiki?curid=481870", "title": "Nandiniidae", "text": ""}
{"id": "481875", "revid": "1610933", "url": "https://it.wikipedia.org/wiki?curid=481875", "title": "Nandinia", "text": ""}
{"id": "481876", "revid": "2155871", "url": "https://it.wikipedia.org/wiki?curid=481876", "title": "Principio di sovrapposizione (meccanica quantistica)", "text": "Il principio di sovrapposizione \u00e8 il primo postulato della meccanica quantistica. Esso afferma che, proprio come le onde della fisica classica, due o pi\u00f9 stati quantistici possono essere sommati (\"sovrapposti\"), e il risultato sar\u00e0 un altro stato quantistico valido; e al contrario, che ogni stato quantistico pu\u00f2 essere rappresentato come somma di due o pi\u00f9 altri stati distinti.\nDescrizione.\nIl principio di sovrapposizione \u00e8 in generale applicabile a tutti i sistemi che ammettano degli stati fondamentali che generano (in modo \"lineare\") lo spazio degli stati possibili. Il principio di sovrapposizione delle cause e degli effetti (PSCE) non vale nei sistemi non lineari.\nCome esempi:\nFormalmente \nDefinizione.\nIl principio di sovrapposizione pu\u00f2 essere espresso in questi termini:\ncon formula_5 e formula_6 che sono due arbitrari coefficienti complessi.\nOvvero in termini matematici il principio di sovrapposizione asserisce che tutti i possibili stati fisici di un sistema quantistico formano uno spazio vettoriale lineare.\nLa funzione d'onda.\nNella meccanica quantistica, la funzione d'onda rappresenta uno stato fisico del sistema quantistico. Essa \u00e8 la soluzione dell'equazione di Schr\u00f6dinger.\nLo stato di un sistema quantistico \u00e8 descritto completamente dalla funzione d'onda: essa \u00e8 in generale una funzione complessa delle coordinate spaziali e del tempo. Il suo significato \u00e8 quello di ampiezza di probabilit\u00e0 e il suo modulo quadro rappresenta una probabilit\u00e0. Si pu\u00f2 dimostrare per\u00f2 che la densit\u00e0 di probabilit\u00e0 della funzione d'onda al tempo formula_7 \u00e8 pari a quella al tempo formula_8. Per questo esiste un operatore formula_9, chiamato operatore di evoluzione temporale, tale che si pu\u00f2 passare da una funzione d'onda al tempo formula_10 ad una al tempo formula_7. Questo operatore deve essere unitario, infatti non deve alterare la norma della funzione d'onda. Questo vuol dire che la funzione d'onda ruota e trasla nello spazio, ma il suo modulo non varia."}
{"id": "481877", "revid": "118805691", "url": "https://it.wikipedia.org/wiki?curid=481877", "title": "La frontiera scomparsa", "text": "La frontiera scomparsa \u00e8 una raccolta di racconti autobiografici di Luis Sep\u00falveda."}
{"id": "481883", "revid": "1444886", "url": "https://it.wikipedia.org/wiki?curid=481883", "title": "Giuliano Zuccoli", "text": "\u00c8 stato Presidente del Consiglio di Gestione di A2A SpA, Presidente di Edison SpA, Amministratore Delegato di Transalpina di Energia s.r.l. e Vice Presidente Consigliere del Credito Valtellinese.\nBiografia.\nLaureato in ingegneria elettrotecnica presso il Politecnico di Milano, inizia la sua attivit\u00e0 professionale nel Gruppo Falck, dove nel 1990 assume la responsabilit\u00e0 di direttore generale \"Falck Nastri\", societ\u00e0 specializzata nella produzione di laminati speciali. Nel 1985 \u00e8 amministratore delegato della societ\u00e0 Sondel, operante nel settore della produzione di energia elettrica.\nDopo varie esperienze (Transider, Ecosesto, Itla), nel 1996 entra a far parte del consiglio di amministrazione di Aem e tre anni pi\u00f9 tardi ne assume la guida.\nDal 2002 \u00e8 presidente di Edipower, consorzio vincitore per l'acquisizione di Eurogen, una delle aziende messe in vendita da Enel. Dall'ottobre 2005 \u00e8 presidente di Edison. Dal maggio 2009 \u00e8 presidente di Assoelettrica.\nL'8 febbraio 2012 si \u00e8 dimesso dalla carica di Presidente del Consiglio di Gestione di A2A. Il 10 febbraio 2012 \u00e8 deceduto a causa di un tumore.\nAlla sua memoria \u00e8 stata dedicata la Centrale idroelettrica di Premadio."}
{"id": "481885", "revid": "15756", "url": "https://it.wikipedia.org/wiki?curid=481885", "title": "Capsella bursa-pastoris", "text": "La borsa di pastore (Capsella bursa-pastoris ), chiamata anche da pastore o del pastore, \u00e8 una pianta appartenente alla famiglia Brassicaceae.\nEtimologia.\nL'epiteto specifico \"bursa-pastoris\" deriva dal latino tardo \"bursa\" (a sua volta dal greco \u03b2\u03cd\u03c1\u03c3\u03b1, \"b\u00fdrsa\", \"pelle\") e dal genitivo di \"pastor\", \"del pastore\", probabilmente per la forma delle silique, a cui fa riferimento anche il nome inglese \"mother's heart\".\nDescrizione.\nLa pianta \u00e8 una erbacea annuale e si riconosce facilmente per i caratteristici frutti a forma di cuore . La forma biologica \u00e8 emicriptofita bienne (H bienn): quindi si tratta di una pianta a riproduzione biennale con gemme posizionate sul terreno.\nRadici.\nLa radice \u00e8 fittonante scarsamente ramosa ma legnosa. Sezionata pu\u00f2 odorare di solforato.\nFusto.\nIl fusto \u00e8 eretto, ma piuttosto esile; \u00e8 ramificato e quasi glabro (possiede piccoli peli molto corti). Altezza media 10\u201330\u00a0cm (massima 50\u00a0cm).\nFoglie.\nLa forma delle foglie non \u00e8 molto ben definita.\nInfiorescenza.\nL'infiorescenza \u00e8 composta da piccoli grappoli terminali. In particolare viene definita come racemo lasso e nudo (senza foglie).\nFiori.\nI fiori sono ermafroditi, tetrameri, dialipetali e attinomorfi.\nFrutti.\nI frutti di questa pianta sono lungamente peduncolati (a struttura patente e lunghi da 0,5 a 2\u00a0cm) ed hanno la forma di piatte siliquette a forma di cuore rovesciato (triangolare-bilobata con la punta verso il peduncolo). Dimensione della siliquetta: 4\u20136\u00a0mm. Contengono diversi semi oblunghi dal colore marrone chiaro. I semi, quando si inumidiscono, si ricoprono di una sostanza vischiosa in grado di catturare ed uccidere piccoli insetti. Per questo motivo si pensa che questa pianta sia una protocarnivora. Non \u00e8 considerata una vera pianta carnivora perch\u00e9, sebbene sia stata dimostrata la produzione di enzimi digestivi e la capacit\u00e0 di assorbimento dei nutrienti derivati dalla prede, non si sa ancora se e quanto la pianta si avvantaggi da questa situazione.\nSistematica.\nVariet\u00e0.\nLa specie presenta una grande variabilit\u00e0 da zona a zona nella forma delle foglie, il colore dei fiori, la forma del frutto e il portamento in generale. Inoltre, questa specie, praticando abbastanza diffusamente l'autogamia (impollinazione diretta), alcune caratteristiche si fissano in popolazioni locali e ben circoscritte.\nNell'elenco che segue sono indicate alcune sottospecie e variet\u00e0 della nostra pianta (\u00e8 da notare comunque che alcune di queste variet\u00e0 sono considerate sinonimi della specie principale):\nSinonimi.\nLa grande diffusione della nostra pianta ha dato luogo a diversi sinonimi:\nIbridi.\n\"Capsella \u00d7 gracilis\" Gren. (1858): ibrido tra \"C. bursa-pastoris\" e \"C. rubella\".\nUsi.\nCucina.\n\u00c8 una pianta commestibile dal sapore simile al cavolo. Le giovani foglie possono essere mangiate come \u201cinsalata dei campi\u201d e dicono abbia propriet\u00e0 contro l'ipertensione, oppure la rosetta basale pu\u00f2 servire nelle \u201cminestre primaverili\u201d o come \u201cerbette per la minestra\u201d. In Cina e America Settentrionale, sui mercati alimentari, \u00e8 considerata pianta commerciale.\nDai semi si pu\u00f2 estrarre un olio commestibile.\nAltro.\nIn botanica viene inoltre usata come organismo modello per lo studio della morfogenesi, mentre l'industria dalla pianta ricava insetticidi dai semi.\nMalattie.\nSpesso nell'infiorescenza della pianta si insedia una peronosporacea (Albugo candida) provocando una malattia chiamata \u201cruggine bianca\u201d; questa si manifesta torcendo ed ingrossando l'asse fiorale."}
{"id": "481888", "revid": "767487", "url": "https://it.wikipedia.org/wiki?curid=481888", "title": "Gary Graden", "text": "Biografia.\nHa studiato direzione corale e composizione alla Clark University (B.A.), alla Hartt School of Music (M.M.) e all'Aspen Music Festival and School; nel 1983 si \u00e8 trasferito in Svezia, dove ha studiato \"Direzione d'orchestra e di coro\" presso l'Accademia reale svedese di musica di Stoccolma, sotto la guida di Eric Ericson.\nHa debuttato con il World Youth Choir IFCM, attualmente \u00e8 direttore del Coro della Cattedrale di St. Jacob a Stoccolma; con il \u201dCoro da Camera St. Jacob\u201d ed il \u201dCoro da Camera del Musikgymnasium\u201d di Stoccolma \u00e8 stato premiato ai pi\u00f9 importanti concorsi europei, Debrecen, Arezzo, Gorizia, Let the People Sing (UER), Tours, Tolosa, Riva del Garda. La formazione da camera del \u201dSt. Jacob\u201d \u00e8 anche vincitrice del Gran Premio Europeo di Canto Corale.\nHa diretto inoltre l'SWR Vocal Ensemble, Stuttgart; il WDR Radio Choir di Colonia; il coro Jauna Muzika di Vilnius.\nHa insegnato presso la facolt\u00e0 del Musikgymnasium di Stoccolma, scuola di istruzione secondaria specializzata nel canto corale.\n\u00c8 docente al Corso triennale professionale per direttori di coro presso la Fondazione Guido d'Arezzo.\nNumerose sono anche le partecipazioni a festival nazionali ed internazionali, come l'IFCM 6th World Symposium for Choral Music a Minneapolis e l'edizione 2002 della Sagra Musicale Umbra. Ha collaborato, fra le altre, con la Stockholm Chamber Orchestra (SNYKO), il Drottningholm Baroque Ensemble, la Estonian Philharmonic Chamber Orchestra.\nHa diretto in prima esecuzione molte nuove opere, come le composizioni di Sven-David Sandstr\u00f6m, Thomas Jennefelt, Steve Dobrogosz, Urmas Sisask, Javier Busto, Vytautas Miskinis, Corrado Margutti Enrico Miaroma, Antonio Eros Negri e Damijan Mo\u010dnik.\nHa inciso numerosi CD ottenendo sempre consensi di critica e di pubblico (BIS, Proprius, Phono Svecia, Gehrmans)."}
{"id": "481892", "revid": "254059", "url": "https://it.wikipedia.org/wiki?curid=481892", "title": "Pellegrino Bertacchi", "text": "Fu vescovo di Modena dal 22 marzo 1610 fino alla sua morte.\nAttivo segretario del cardinale Alessandro d'Este ed intimo del cardinale Pietro Campori, Pellegrino Bertacchi fu l'archetipo del prelato della controriforma cattolica. Quasi dimenticato dalla storiografia, si distinse dai suoi predecessori sulla sede vescovile di Modena con un sostegno ai nuovi ordini religiosi del Seicento modenese e con la promozione di opere pie.\nLa famiglia.\nPellegrino nacque a Camporgiano in Garfagnana nella famiglia dei conti Bertacchi, figlio di Cesare, fattore ducale per la Garfagnana del duca Alfonso I d'Este, e di Diamante Coiai, anch'ella di famiglia nobile. Ebbe per fratelli Sigismondo, successo al padre tale fattore ducale, Jacopo, conte di Coriano e Ligonchio, e per zii Domenico, medico personale del medesimo duca, e Sigismondo, storico. La famiglia Bertacchi era allora all'apice della sua notoriet\u00e0 e fedelissima alla famiglia d'Este, che le concesse alte funzioni amministrative nel suo stato.\nBiografia.\nNon si hanno molte notizie della giovent\u00f9 di Pellegrino Bertacchi. Venne ordinato sacerdote intorno al 1590 e nominato rettore della pieve di Castelnuovo di Garfagnana ivi il padre Cesare e la famiglia si erano trasferiti qualche anno prima. Nel 1592 trascrive l'elenco dei capi di famiglia della citt\u00e0, attuando in tale modo il primo censimento moderno di Castelnuovo di Garfagnana. Dopo breve tempo, Pellegrino venne chiamato al servizio del cardinale Alessandro d'Este a Roma; per circa cinque anni (1605-1610), venne incaricato di varie missioni diplomatiche, particolarmente presso il re di Spagna, fino alla nomina quale vescovo di Modena (22 marzo 1610) da papa Paolo V.\nDurante i primi anni sulla sede vescovile di Modena, Pellegrino Bertacchi si vide pi\u00f9 volte chiamare dal duca Cesare d'Este per compiere nuove ambasciate in Spagna, l'ultima essendosi svolta nel 1621 per trattative con il duca di Feria, governatore di Milano, Carlo Emanuele I di Savoia e Ambrogio Doria, Doge di Genova. Trane le sue attivit\u00e0 diplomatiche a favore della famiglia d'Este, Pellegrino non dimentic\u00f2 i suoi doveri pastorali.\nImmediatamente dopo la sua nomina a Roma e sul cammino di ritorno, il nuovo vescovo di Modena, per licenza ottenuta dal papa e dal vescovo di Lucca, tenne la cresima nella sua ex-parrocchia di Castelnuovo di Garfagnana nel 1610. Nel 1613, convinse il fratello Sigismondo di rinunciare alla propriet\u00e0 di un terreno in Castelnuovo di Garfagnana, per farne dono ai fratelli cappuccini, nello scopo di edificarci un convento, tuttora esistente; venne po\u00ec viverci il duca Alfonso III d'Este, diventato frate cappuccino con il nome di padre Giambattista d'Este. Pellegrino consacr\u00f2 il 28 ottobre 1615 la chiesa di San Bartolomeo, edificata dai padri gesuiti a Modena. Nel 1616 egli fu candidato alla porpora cardinalizza per la quale venne po\u00ec preferito Pietro Campori, bench\u00e9 Pellegrino Bertacchi fosse giudicato migliore dalla Curia romana. In agosto 1626, diede gli ultimi sacramenti a Isabella di Savoia, moglie di Alfonso III d'Este e figlia del duca di Savoia. Grande amico del poeta Alessandro Tassoni, pass\u00f2 da questa vita poco dopo (22 agosto 1627) e fu sepolto nella cattedrale di Modena; lo storico garfagnino Anselmo Micotti ritiene che i fratelli Jacopo e Sigismondo gli scrissero il seguente epitaffio:\nD.O.M. \nPEREGRINO BERTACCHIO MUTINAE EPISCOPO POST ANNUM LX\nPEREGRINATIONEM CONSTANTER PIEQUE CONFECTAM AD COELESTEM UT SPES EST PATRIAM\nII CALEND. SEPTEMBRIS REVOCATO\nJACOBUS ET SIGISMUNDUS FRATRES AMANTISSIMI POSUERUNT\nDalla sua corrispondenza e dai suoi editti, oggi conservati negli archivi della diocesi di Modena e nell'archivio di Stato di Modena, si ritiene che Pellegrino Bertacchi fu il primo rappresentante modenese di una nuova generazione di vescovi, occupati a gestire la somma dei problemi della Chiesa dopo lo scontro con il luteranesimo. Le sue opere pastorali manifestano una grande preoccupazione di dare ad ogni espressione di fede il suo posto nell'opera di riconquista.\nGenealogia episcopale.\nLa genealogia episcopale \u00e8:"}
{"id": "481894", "revid": "69156", "url": "https://it.wikipedia.org/wiki?curid=481894", "title": "Neuro-linguistica", "text": ""}
{"id": "481898", "revid": "256896", "url": "https://it.wikipedia.org/wiki?curid=481898", "title": "Jurij Jechanurov", "text": "Ha ricoperto il ruolo di primo ministro dell'Ucraina dall'8 settembre 2005 al 4 agosto 2006."}
{"id": "481899", "revid": "124581518", "url": "https://it.wikipedia.org/wiki?curid=481899", "title": "Toyota Production System", "text": "Il Toyota Production System, detto anche, in alcune pubblicazioni accademiche, Toyotismo, \u00e8 un metodo di organizzazione della produzione derivato da una filosofia diversa e per alcuni aspetti alternativa alla produzione di massa, ovvero alla produzione in serie e spesso su larga scala basata sulla catena di montaggio di Henry Ford.\nIl nome deriva dal fatto che essa \u00e8 stata inventata presso la Toyota, da Sakichi Toyoda, Kiichir\u014d Toyoda, ed in particolare dal giovane ingegnere Taiichi \u014cno negli anni tra il 1948 e il 1975. Il TPS \u00e8 inoltre uno dei principali precursori della produzione snella.\nAlla base del \"TPS\" si trova l'idea di 'fare di pi\u00f9 con meno', cio\u00e8 di utilizzare le (poche) risorse disponibili nel modo pi\u00f9 produttivo possibile con l'obiettivo di incrementare drasticamente la produttivit\u00e0 della fabbrica. Nell'immediato dopoguerra la Toyota si trovava in gravi condizioni di mancanza di risorse, come peraltro gran parte dell'industria del Giappone, uscito sconfitto e stremato da una guerra devastante.\nOrigini.\nIn maniera maggiore rispetto a qualunque altro fattore all'interno dell'azienda, questo sistema \u00e8 responsabile per aver fatto di Toyota l'azienda che conosciamo oggi. Toyota \u00e8 azienda leader nella produzione e realizzazione nel campo automobilistico.\n\u00c8 inoltre un mito che \"Toyota ha ricevuto ispirazione per il sistema, non da un'azienda automobilistica americana (all'epoca molto pi\u00f9 grande rispetto a quella giapponese), ma visitando un supermercato\". L'idea della produzione Just-in-time \u00e8 stata di Kiichir\u014d Toyoda, fondatore della Toyota.\nAlla fine degli anni quaranta, era una piccola impresa automobilistica giapponese, i cui macchinari erano vecchi e le sue quote di mercato irrisorie. Non potevano essere applicati, in quelle condizioni, i criteri tayloristi-fordisti di produzione. Infatti, il modello orientale si basa non tanto sull'introduzione di nuove tecnologie nel sistema produttivo, ma sulla riorganizzazione industriale rivalutando il contributo umano in termini di intelligenza e responsabilit\u00e0.\u00a0 Ne emerge un nuovo quadro di innovazione manageriale che mette in luce un nuovo modo di produrre ed un nuovo schema organizzativo complessivo.\nIl direttore della Toyota, Taiichi \u014cno, decise di adottare una nuova strada, diversa dal sistema rigido occidentale: aument\u00f2 la flessibilit\u00e0 dei macchinari, in modo da produrre lotti in brevi periodi, cercando di rispondere immediatamente alle variazioni di mercato.\nLa produzione si basa non pi\u00f9 sull'offerta, come la grande impresa fordista-taylorista, ma sulla domanda proveniente dal mercato, e sul continuo miglioramento del prodotto accanto a quello della produzione. Le quantit\u00e0 prodotte sono strettamente correlate alle variazioni della domanda reale.\nIl nuovo allestimento della produzione determina cambiamenti notevoli sull'intero sistema d'impresa: viene rivalutata la figura dell'operaio, non pi\u00f9 mero esecutore di ordini, ma attivo all'interno dell'impresa, potendo anche intervenire sulla produzione stessa e modificarne l'andamento. Tale coinvolgimento presuppone un'elevatissima capacit\u00e0 professionale da parte degli operai. Il lavoro viene organizzato intorno alla cella di produzione, ossia un gruppo di dipendenti che lavorando in squadra controlla e assembla il prodotto, cooperando. La maggiore autonomia dei lavoratori \u00e8 strettamente correlata alla maggiore automazione dei macchinari; il compito e l'opportunit\u00e0 concessa ad ognuno di loro \u00e8 quella di poter interrompere la produzione ogni qual volta si presenti un'anomalia nel sistema e correggerla.\u00a0Ne deriva, anche, che ogni singolo operatore \u00e8 gestore di pi\u00f9 macchinari contemporaneamente, svolgendo operazioni diverse tra loro. La rottura con l'iperdivisione del lavoro taylorista risulta lampante.\nI punti di forza del toyotismo sono diversi: rapporto di fiducia tra impresa e dipendenti, qualunque posizione occupino all'interno della stessa. La ricerca della Qualit\u00e0 Totale, ovvero la concezione che non vi devono essere difetti nel prodotto, \u00e8 definita dal controllo, che deve seguire l'intero processo produttivo, e la ricerca costante di innovazione. La risposta alle richieste del mercato \u00e8 immediata. Vengono adottati la riduzione delle scorte e l'allestimento dell'officina minima, in modo da evitare sprechi e accumuli di beni nei magazzini delle imprese. Importante \u00e8 anche la sincronizzazione delle attivit\u00e0 tra linea di produzione e fornitori, sub-fornitori di pezzi, i quali sono scelti, non in base ai prezzi delle commissioni, ma al grado di affidabilit\u00e0 e capacit\u00e0 collaborativa.\nLa qualit\u00e0 del bene o servizio \u00e8 garantita da diversi strumenti di controllo della produzione, come, ad esempio, l\u2019\"andon\", ovvero uno strumento di controllo visivo diretto sul processo produttivo, utilizzato per fermare la linea in caso di errori nel sistema. Alla base dell\u2019\"andon\", come di qualsiasi strumento coinvolto nel controllo della produzione, vi \u00e8 il diritto-dovere di ogni operaio di controllare tutte le operazioni, senza di questo la qualit\u00e0 sarebbe compromessa, cos\u00ec come la stessa produzione.\nIl modello snellente \u00e8 definito anche \"just in time\", ovvero si basa sulla concezione di produrre nel momento stesso in cui arriva la domanda di un bene, evitando di creare scorte eccessive, che andrebbero solo a deteriorare l'impresa. Il \"just in time\" oltre a determinare meno scorte va a creare meno spazi, meno movimenti di materiali e meno tempi per allestirli, meno lavoratori, meno apparati informativi e tecnologie pi\u00f9 frugali.\u00a0 Alla base di questa filosofia produttiva troviamo un'organizzazione generale della produzione che porta alla luce ogni elemento della stessa, creando le condizioni per la \"lean production\" che gestisce in tempo reale il flusso produttivo. La produzione snella (\"lean production\") \u00e8 un insieme di principi, metodi e tecniche per la gestione dei processi operativi, che mira ad aumentare il\u00a0 valore percepito dal cliente finale e a ridurre sistematicamente gli\u00a0 sprechi. Questo \u00e8 possibile solo con il coinvolgimento di\u00a0 persone motivate al miglioramento continuo.\nIl modello nipponico \u00e8, prima di ogni altra cosa, uno strumento di controllo gestionale dell'efficienza del sistema d'impresa.\nIl metodo operativo che permette il concreto funzionamento del \"just in time\" \u00e8 il \"kanban\"; questo sistema si basa sul ruolo centrale conferito alle quantit\u00e0 richieste, le quali muovono la produzione. Il sistema \"kanban\" capovolge la direzione del processo produttivo, che non prosegue pi\u00f9 da monte verso valle, ma parte da valle per arrivare a monte, sono i segmenti finali e periferici della fabbrica a sollecitare la produzione.\nObiettivi.\nGli obiettivi del TPS sono quelli di eliminare sovraccarichi (\"muri\") e inconsistenze (\"mura\") e di eliminare gli sprechi (\"muda\"). L'obiettivo centrale \u00e8 di progettare un processo produttivo capace di raggiungere i risultati in modo semplice. \u00c8 inoltre importante assicurarsi che il processo sia il pi\u00f9 possibile flessibile senza stress (\"muri\") dal momento che quest'ultimo genera \"muda\" cio\u00e8 spreco. Il miglioramento che ne consegue, riducendo il \"muda,\" ha un grande impatto anche in termini economici. Esistono sette tipi di muda che sono indirizzati nel TPS:\nPer perseguire l'eliminazione del Muda si opera su tutti gli aspetti del processo produttivo con un approccio basato sul miglioramento continuo e a piccoli passi, detto Kaizen.\nGli straordinari risultati ottenuti utilizzando questa nuova filosofia produttiva hanno portato all'affermazione planetaria del TPS, ribattezzato anche \"Lean Production\" (Produzione Snella) per evidenziare l'aspetto di eliminazione di tutto ci\u00f2 che essendo superfluo appesantisce il sistema generando costi anzich\u00e9 valore.\nUn aspetto fondamentale del TPS, finalizzato all'eliminazione degli stock e delle giacenze di materiale in fabbrica, \u00e8 il Just in time, ovvero un sistema di governo del flusso logistico basato sul concetto di produrre solo quando serve, vale a dire quando si manifesta la domanda del cliente che sta immediatamente a valle seguendo il flusso del processo. Questo modo di organizzare il lancio della produzione, unitamente all'adozione di lotti sempre pi\u00f9 piccoli permessi dall'introduzione delle tecniche di set-up rapido (SMED), elimina o riduce drasticamente lo stazionamento del materiale fermo in attesa di essere lavorato, riducendo quindi il tempo totale di attraversamento che passa da giorni a ore.\nQuesto modo di produrre \u00e8 definito di tipo \"pull\" in contrapposizione ai sistemi tradizionali (\"push\") basati su programmi di produzione fissati in un tempo precedente e quindi inevitabilmente destinati a non rispecchiare l'effettiva domanda. Lo strumento pratico utilizzato \u00e8 il \"kanban\", ovvero un sistema basato sulla standardizzazione delle unit\u00e0 prodotte e trasportate e l'uso di un cartellino che accompagna il contenitore pieno.\nQuando si inizia a consumare il materiale dal contenitore il cartellino viene liberato e funge cos\u00ec da segnale per la stazione a monte per indicare l'immediata necessit\u00e0 di provvedere ad una nuova consegna di un contenitore pieno. Il sistema non permette quindi la sovrapproduzione perch\u00e9 \u00e8 limitata dal numero totale di cartellini circolanti per ogni singolo articolo.\nPeculiarit\u00e0 del \"Just-in-Time\" \u00e8 l'estensione del meccanismo logistico presso i fornitori, che vengono completamente integrati nel sistema \"pull\". \u00c8 evidente che il sistema funziona se il materiale fornito \u00e8 conforme alle prescrizioni di qualit\u00e0, altrimenti si bloccherebbe: si spiega quindi in questo modo la necessit\u00e0 di un livello altissimo della qualit\u00e0, come se \"Just-in-time\" e Qualit\u00e0 fossero due facce della stessa medaglia.\nPrincipi.\nI principi sottostanti chiamati \"the Toyota Way\", come per un documento prodotto da Toyota:\nRisultati.\nToyota \u00e8 stata capace di ridurre i tempi di management e costi grazie alla TPS, migliorando la qualit\u00e0. Questo ha permesso a Toyota di diventare una delle dieci societ\u00e0 pi\u00f9 grandi del mondo. Al momento produce gli stessi profitti di tutte le altre compagnie automobilistiche messe insieme ed \u00e8 diventata il pi\u00f9 grande produttore automobilistico del mondo nel 2007. Grazie al successo della sua filosofia di produzione molti dei suoi metodi sono stati copiati da altre compagnie anche se in molti casi in maniera infruttuosa.\nAd oggi il TPS \u00e8 usato in svariate tipologie di azienda."}
{"id": "481900", "revid": "6923", "url": "https://it.wikipedia.org/wiki?curid=481900", "title": "Urtica dioica", "text": "L'ortica (Urtica dioica ) \u00e8 una pianta erbacea perenne dioica, nativa dell'Europa, dell'Asia, del Nord Africa e del Nord America, ed \u00e8 la pi\u00f9 conosciuta e diffusa del genere \"Urtica\". Possiede peli che, quando si rompono, rilasciano un fluido che causa bruciore e prurito.\nLa pianta \u00e8 nota per le sue propriet\u00e0 medicinali, per la preparazione di pietanze e, nel passato, per il suo esteso uso nel campo tessile.\nEtimologia.\nIl nome \"Urtica\" deriva probabilmente dal latino \"urere\", bruciare, a indicare l'effetto delle sostanze irritanti contenute nei peli.\nDescrizione.\nL'ortica \u00e8 una pianta erbacea perenne, decidua, alta tra i 30 e i 250 centimetri. Ha un fusto eretto, poco ramificato, densamente peloso, striato e, in alto, scanalato a sezione quadrangolare di un diametro tra i 3 e i 5 millimetri.\nLa pianta si diffonde anche grazie al vigoroso rizoma strisciante, cavo e molto ramificato, da cui nascono nuove piante.\nLe foglie sono grandi, ovate e opposte, lanceolate, seghettate e acuminate, verde scure nel lato superiore, pi\u00f9 chiare e pelose nel lato inferiore. La lamina \u00e8 lunga fino a due volte il picciolo.\nCome marcato nel nome, l\"'U. dioica\" \u00e8 una pianta dioica: i fiori femminili e quelli maschili sono portati da piante distinte. I fiori femminili sono raccolti in lunghe spighe pendenti, mentre i fiori maschili sono riuniti in spighe erette. Entrambi hanno quattro tepali che racchiudono i quattro stami (nei fiori maschili) o l'ovario (nei fiori femminili).\nDai fiori femminili si sviluppa un achenio ovale, con un ciuffo di peli all'apice, lungo fino a 1,3\u00a0mm e largo fino a 0,9\u00a0mm, che contiene i semi. \nSostanze urticanti.\nFoglie e fusti sono ricoperti da tricomi, i peli contenenti la sostanza urticante che la pianta adotta a scopo difensivo. L'apice dei peli possiede una piccola sfera che, rompendosi, lascia uscire un fluido irritante per la pelle di uomini e animali. Il pelo \u00e8 costituito da un'unica cellula allungata, con pareti calcificate, mentre la punta \u00e8 silicizzata e si riforma facilmente.\nL'irritazione causa la formazione di piccoli eritemi sulla pelle, ed \u00e8 associata ad una sensazione di prurito e intorpidimento che dura da pochi minuti ad alcune ore.\nLe tossine presenti nel fluido risultano essere serotonina, istamina, acetilcolina, acido acetico, acido butirrico, leucotrieni e acido formico. L'esatta formulazione non \u00e8 stata completamente studiata, a causa della difficolt\u00e0 di estrarre le sostanze chimiche dai peli.\nBiologia.\nL'ortica ospita almeno un centinaio di insetti, ad esempio il miride \"Liocoris tripustulatus\" e la trioza dell'ortica (\"Trioza urticae). \"Le foglie sono alimento dei bruchi delle farfalle Occhio di pavone e Vanessa dell'ortica.\nDistribuzione e habitat.\nL\"'U. dioica\" \u00e8 ampiamente diffusa in Europa, la maggior parte dell'Asia, Nord Africa e Nord America. In Italia si trova in tutte le regioni fino a 1.800 m di quota.\nSi trova usualmente nei campi e nei terreni incolti, prediligendo luoghi umidi e ricchi di azoto, meglio se ombrosi, come le radure dei boschi, i bordi dei corsi d'acqua (specialmente quelli inquinati), attorno alle rovine di abitazioni. Sulle Alpi \u00e8 comune nei campi concimati con letame.\nSpesso condivide lo stesso \"habitat\" con altre erbe, come l'artemisia, la malva, il sambuco e la parietaria.\nTassonomia.\nL'ortica \u00e8 stata classificata nel 1753 da Linneo nel suo \"Species Plantarum\".\nIn Europa sono state descritte due sottospecie di \"U. dioica\": \nSpecie simili.\nCon il nome di \"ortica\" ci si pu\u00f2 riferire anche ad altre specie del genere \"Urtica\", sebbene la \"dioica\" sia la pi\u00f9 diffusa. In Italia si incontra frequentemente anche l\u2019\"Urtica urens\", una specie annuale pi\u00f9 piccola e pungente dell\"'U. dioica\", l'\"Urtica membranacea\" e l'\"Urtica pilulifera\", meno pelose e i cui fiori tendono al viola.\nPer la somiglianza delle foglie, l'ortica pu\u00f2 essere confusa con le piante del genere \"Lamium\", come ad esempio la \"falsa ortica\", che tuttavia non irritano se toccate e i cui fusti e fiori sono marcatamente differenti.\nUsi.\nLe piante del genere \"Urtica\" sono utilizzate e coltivate dall'uomo sin dall'antichit\u00e0 per la produzione di fibre, per le loro applicazioni medicinali e per preparazioni alimentari.\nAmbito tessile.\nL'ortica ha una lunga storia nel campo tessile per la produzione di fibre, utilizzate per vestiti, carta, teli, sacchi e cordami. In Danimarca sono stati scoperti sudari funebri, risalenti all'et\u00e0 del bronzo, prodotti con la fibra dell'ortica. La coltivazione industriale inizi\u00f2 dal XIX secolo, e durante la prima guerra mondiale fu utilizzata in Europa come sostituto al cotone; ma con l'arrivo di tessuti pi\u00f9 economici, la coltivazione di ortica termin\u00f2 dopo la seconda guerra mondiale. Dagli anni '90 industrie tessili in Austria, Germania, Lettonia e Finlandia hanno avviato alcune ricerche per riprendere la produzione dei tessuti dall'ortica.\nGli steli legnosi degli esemplari adulti sono macerati, disidratati e battuti, ottenendo cos\u00ec fibre che possono essere separate a mano per tessere stoffe (ramia) simili alla canapa o al lino.\nLe foglie verdi, che contengono grandi quantit\u00e0 di clorofilla, erano usate per la colorazione dei tessuti delicati.\nMedicina popolare.\n\"U. dioica \"e altre specie di \"Urtica\" sono utilizzate contro le artriti sin dall'Antico Egitto. Usi medicinali dell'ortica sono riportati da Teofrasto, Plinio il Vecchio, Ippocrate e numerosi antichi greci: i soldati romani, ad esempio, la utilizzavano per trattare la stanchezza muscolare e i reumatismi. Diversi usi della pianta sono stati descritti su testi di medicina e botanica, dal medioevo fino ai giorni nostri.\nLe applicazioni sfruttano le propriet\u00e0 stimolanti e irritanti dei peli, e includono il trattamento di anemie, reumatismi, artriti, eczemi, asma, infezioni della pelle, dolori intestinali, oppure sono tradizionalmente impiegate come shampoo per la calvizie, o contro le emorroidi e la gotta.\nStudi moderni provano l'efficacia dell'uso medicinale di \"U. dioica\" e \"U. urens\" contro artriti, reumatismi, riniti allergiche, infezioni del tratto urinario, problemi cardiovascolari e per il trattamento dell'ipertrofia prostatica benigna.\nCucina.\nLe ortiche sono usate in cucina dai tempi dei Greci e dei Romani in tutta Europa, e costituiscono ancor oggi un alimento diffuso nelle aree rurali. I germogli e le foglie ancora tenere si raccolgono in primavera, prima della fioritura. La cottura distrugge i peli urticanti.\nL'ortica contiene una quantit\u00e0 significante di minerali, come calcio,\u00a0ferro e\u00a0potassio, vitamine (vitamina A,\u00a0vitamina C), proteine e amminoacidi, che ne fanno un alimento ad alto valore nutritivo. I valori nutrizionali variano a seconda del periodo di raccolta e diminuiscono con la preparazione e la cottura. \u00c8 sconsigliata a pazienti diabetici, alle donne in gravidanza o durante l'allattamento.\nLe foglie e i germogli si usano nei risotti, nelle tagliatelle verdi, nei tortelli (nella sfoglia e/o nel ripieno), nei minestroni, nelle zuppe, nelle frittate, nelle torte salate e nelle frittelle.\nAgricoltura biologica.\nIl macerato di \"U. dioica\" e \"U. urens\" viene utilizzato nell'agricoltura biologica per tenere lontani gli insetti, prevenire alcune malattie come l'oidio e la peronospora, rafforzare la resistenza delle piante e anche come pacciamatura, per migliorare la qualit\u00e0 dell'humus."}
{"id": "481902", "revid": "254059", "url": "https://it.wikipedia.org/wiki?curid=481902", "title": "Cristoforo Madruzzo", "text": "Biografia.\nFiglio secondogenito di Giovanni Gaudenzio e Eufemia von Spornberg, di famiglia della nobilt\u00e0 tirolese, nacque a Castel Madruzzo il 5 luglio 1512.\nNonostante fosse stato di madrelingua tedesca la sua formazione era per\u00f2 tipicamente umanistica e in lingua italiana, avendo studiato Lettere, Filosofia e Giurisprudenza prima all'Universit\u00e0 degli Studi di Padova e successivamente a Bologna. Divenuto canonico, intraprese la carriera ecclesiastica grazie all'aiuto e alla protezione di Bernardo Clesio, vescovo di Trento.\nAlla morte del cardinale Clesio, avvenuta nel 1539, il capitolo di Trento nomin\u00f2 Madruzzo vescovo della citt\u00e0, nonostante egli fosse molto giovane (aveva infatti 27 anni). Come vescovo e uomo legato alla corte imperiale dimostr\u00f2 una discreta capacit\u00e0 politica e diplomatica, lavorando al servizio di Carlo V d'Asburgo e della sua idea di \"Impero Universale\", la cui unit\u00e0 derivava dall'appartenenza alla Cristianit\u00e0, nonostante le sempre maggiori lacerazioni dovute alla Riforma protestante.\nSul piano interno, da principe trentino cerc\u00f2 di normalizzare i rapporti tra i Conti del Tirolo (che tentavano di inglobare il Principato trentino tra i loro territori) e il capitolo di Trento, che lui presiedeva in qualit\u00e0 di vescovo della citt\u00e0. Nel 1542 aggiunse alla cattedra di Trento anche quella di Bressanone. Il 7 gennaio 1545 venne nominato cardinale da papa Paolo III.\nNello stesso anno, il 13 dicembre, si apr\u00ec nel capoluogo trentino il Concilio di Trento, del quale fu uno degli organizzatori, sulle orme del predecessore Clesio. Anche in vista del concilio, Madruzzo continu\u00f2 l'opera di rinnovamento urbanistico, architettonico e viario di Trento e della campagna trentina. Cristoforo fece costruire Palazzo delle Albere in riva all\u2019Adige e una villa accanto alla cascata del Fersina, oggi Villa Madruzzo. Tuttavia, egli lasci\u00f2 anche un'eredit\u00e0 piuttosto pesante nelle finanze del piccolo Principato.\nOltre a curare gli aspetti logistici, Madruzzo intervenne nel dibattito conciliare, sostenendo come priorit\u00e0 da affrontare la riforma della disciplina e dei canoni di comportamento degli ecclesiastici, mentre proponeva di rimandare ad un secondo tempo la trattazione dei dogmi. Questo lo port\u00f2 a scontrarsi con i cardinali legati alla curia di Roma, in particolare con il legato pontificio, il cardinale Gian Maria Ciocchi del Monte.\nCome premio per aver ospitato il Concilio, il Papa gli assegn\u00f2 il Feudo di Soriano nel Cimino dove egli inizi\u00f2 i lavori per la costruzione di una magnifica costruzione oggi nota come \"Papacqua\" o Palazzo Chigi Albani a cui collaborarono anche il Vignola e altri celebri architetti dell'epoca.\nMadruzzo si spese inoltre per la diffusione delle Sacre Scritture e dei testi di preghiera nelle diverse lingue europee, in particolare in tedesco, a scapito del latino. Alla morte di Paolo III (1550) partecip\u00f2 al conclave in cui fu eletto papa il suo maggior avversario, proprio il cardinal del Monte, con il nome di Giulio III, nonostante i suoi sforzi per impedirne l'elezione.\nNel frattempo le guerre di religione sconvolgevano l'Europa e in particolare il Sacro Romano Impero. Nel 1556 Filippo II lo mand\u00f2 a Milano in qualit\u00e0 di luogotenente e governatore del Ducato di Milano. Resse Milano fino al 1558, quando rinunci\u00f2 alla carica rattristato dall'accusa di peculato rivolta ad alcuni suoi collaboratori amministrativi.\nNel 1561 Pio IV lo nomin\u00f2 Legato nella Marca Anconitana e in seguito governatore di Spoleto. Nel 1567, rinunci\u00f2 definitivamente al Principato trentino in favore del nipote, il cardinale Ludovico Madruzzo. Mor\u00ec il 5 luglio 1578 a Tivoli. La salma di Cristoforo venne tumulata nella cappella Madruzzo della chiesa di Sant'Onofrio a Roma.\nMembri della famiglia Madruzzo (Cristoforo, Ludovico, Carlo Gaudenzio e Carlo Emanuele) reggeranno il Principato vescovile di Trento per pi\u00f9 di un secolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "481903", "revid": "599013", "url": "https://it.wikipedia.org/wiki?curid=481903", "title": "Bgp", "text": ""}
{"id": "481906", "revid": "3522968", "url": "https://it.wikipedia.org/wiki?curid=481906", "title": "Jack Kilby", "text": ""}
{"id": "481907", "revid": "3522972", "url": "https://it.wikipedia.org/wiki?curid=481907", "title": "Jack S. Kilby", "text": ""}
{"id": "481910", "revid": "6923", "url": "https://it.wikipedia.org/wiki?curid=481910", "title": "Antoine Bernheim", "text": "Importante figura del capitalismo francese e italiano, \u00e8 stato socio gerente della banca d'affari Lazard oltre che presidente delle Assicurazioni Generali di Trieste.\nBiografia.\nAppartenente ad una famiglia ebrea di finanzieri e industriali. I due genitori, deportati e morti ad Auschwitz, sono L\u00e9once Bernheim, avvocato e ingegnere, e Ren\u00e9e-Marcelle, degli industriali tessili Schwob d'H\u00e9ricourt della Franche-Comt\u00e9.\nDopo la guerra si laurea in Giurisprudenza e consegue la specializzazione in Diritto privato e pubblico oltre che una seconda laurea in Scienze.\nPilastro di Lazard.\nA ventuno anni viene assunto da Pierre Wertheimer, amico dei genitori e socio di Coco Chanel, per lavorare alla ristrutturazione del gruppo Bourjois.\nNel 1967 entra nella banca d'affari Lazard. Assunto da Andr\u00e9 Meyer, il potente banchiere della filiale di New York, viene assegnato agli uffici parigini per svilupparne le attivit\u00e0. Coprir\u00e0 la posizione di socio gerente fino al 2005, quando la banca divent\u00f2 completamente americana.\nL'ingegno finanziario di Bernheim si rivela presto. Bernheim concepisce i \"poulies bretonnes\", un complesso sistema di holding a cascata che consente al principale azionista di controllare un vasto impero finanziario nonostante un capitale limitato.\n\"Faiseur de rois\" a Parigi dove consente, favorisce e accompagna la costruzione di alcuni dei pi\u00f9 grandi patrimoni francesi: quelli, tra gli altri, di Vincent Bollor\u00e9, Fran\u00e7ois Pinault e di Bernard Arnault, l'uomo che grazie a lui ha creato il gruppo leader mondiale del lusso. Bernheim ha ricoperto un ruolo determinante nella carriera di Arnault, aiutandolo a passare dall'acquisto di Boussac nel 1984 alla creazione di LVMH e poi ancora a riprenderne il controllo nel 1988.\nMa \u00e8 probabilmente il bretone Vincent Bollor\u00e9 che deve maggiore riconoscenza al sistema escogitato da Bernheim, col quale ha un rapporto quasi filiale, che gli ha permesso di consolidare ed espandere il piccolo gruppo di famiglia in un impero finanziario presente in svariati settori come la comunicazione, i media e il trasporto marittimo.\nNonostante i successi i rapporti in Lazard non sono semplici, specialmente con Michel David-Weill al quale rimprovera la cessione agli americani di tutte le attivit\u00e0 della banca, ed \u00e8 anche per questo motivo che sposta il centro dei suoi interessi in Italia.\nAssicurazioni Generali.\nIl ruolo di Antoine Bernheim fu veramente centrale nella storia recente delle Generali con cui entr\u00f2 in contatto attraverso Lazard. Fu l'asse personale tra Enrico Cuccia, allora amministratore delegato di Mediobanca, e Bernheim a costruire \u2013 nel 1973 attraverso la misteriosa cassaforte lussemburghese Euralux \u2013 l'assetto di controllo del Leone di Trieste, durato praticamente fino al 2012.\nLa prima vicenda che vede Bernheim tra i protagonisti \u00e8 la battaglia che Generali ingaggi\u00f2 per conquistare il gruppo assicurativo francese \"Compagnie du Midi\". L'intuizione era giusta e l'operazione brillante ma dovette fermarsi per l'ostilit\u00e0 della finanza francese. Ed anche per alcune incertezze dell'adviser Lazard. Nello stallo si inser\u00ec con tempismo AXA, guidata da Claude Bebear, la quale giunse a fondersi con la \"Compagnie du Midi\" imprigionando, nei fatti, la quota di Generali. \nEd \u00e8 anche per uscire da quella situazione che nel 1995 Generali affida a Bernheim la presidenza della controllata Alleanza. Bernheim convert\u00ec quella quota inattiva in una partecipazione liquida dell'11%, a quel punto di minoranza, che fu venduta nel 1996. Generali incass\u00f2 una forte plusvalenza che le serv\u00ec, successivamente, per crescere in Francia e Germania.\nNel 1999 la rottura con Cuccia, dopo il fallimento della OPA su \"Assurances g\u00e9n\u00e9rales de France\", frenata dallo scetticismo di Dominique Strauss-Kahn, allora ministro delle finanze francesi.\nTornato alla presidenza di Generali dopo la scomparsa di Cuccia e l'allontanamento di Vincenzo Maranghi da Mediobanca, Bernheim si appoggia al finanziere Vincent Bollor\u00e9. Ma entra infine in contrasto con Cesare Geronzi, che prima scala la presidenza di Mediobanca e poi assume la presidenza di Generali."}
{"id": "481911", "revid": "129472", "url": "https://it.wikipedia.org/wiki?curid=481911", "title": "Ortica", "text": ""}
{"id": "481915", "revid": "85709", "url": "https://it.wikipedia.org/wiki?curid=481915", "title": "Margherita di Foix", "text": "Origini familiari.\nEra la figlia sestogenita (terza femmina) di Gastone IV di Foix, conte di Foix e Bigorre, visconte del B\u00e9arn, di Narbonne, N\u00e9bouzan, Villemeur e Lautrec, e di Eleonora di Navarra.\nBiografia.\nMargherita venne data in sposa al duca Francesco II di Bretagna, vedovo dal 1469 di Margherita di Bretagna, acquisendo il titolo di duchessa di Bretagna. Il matrimonio venne celebrato il 27 giugno 1471 a Clisson.\nIl marito Francesco II, duca di \u00c9tampes, dal 1438, era figlio del duca di \u00c9tampes, Riccardo di Bretagna (1395-1438) e della contessa di Vertus, Margherita d'Orl\u00e9ans (1406-1466), era divenuto duca di Bretagna, nel 1458, alla morte dello zio Arturo III.\nMargherita mor\u00ec a Nantes o a Clisson, il 15 maggio 1486 e fu tumulata a Nantes nella chiesa dei carmelitani, dove dopo due anni fu raggiunta dal marito, Francesco II.\nAd ereditare il ducato fu la figlia, Anna, la quale divenne regina di Francia sposando due re francesi: Carlo VIII nel 1491 e Luigi XII nel 1499 e con la quale fin\u00ec l'indipendenza del ducato di Bretagna.\nFigli.\nMargherita diede al marito due figlie:"}
{"id": "481919", "revid": "3523149", "url": "https://it.wikipedia.org/wiki?curid=481919", "title": "Ernest Lawrence", "text": ""}
{"id": "481923", "revid": "767487", "url": "https://it.wikipedia.org/wiki?curid=481923", "title": "La calda notte dell'ispettore Tibbs", "text": "La calda notte dell'ispettore Tibbs (\"In the Heat of the Night\") \u00e8 un film del 1967 diretto da Norman Jewison, con Sidney Poitier e Rod Steiger. \u00c8 basato sull'omonimo romanzo di John Ball (1965).\nNel 2002 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 2007 l'American Film Institute l'ha inserito al 75\u00ba posto della classifica dei 100 migliori film americani di tutti i tempi (nella classifica originaria del 1998 non era presente).\nTrama.\nSparta, piccola cittadina dello stato del Mississippi, nel profondo Sud degli Stati Uniti. L'agente Sam Wood, durante un normale giro di ispezione, rinviene il cadavere di Mr. Colbert, un industriale del nord degli USA intenzionato ad investire nel luogo. Il capo della polizia locale Bill Gillespie gli ordina di perlustrare la cittadina alla ricerca di tipi sospetti.\nPoco dopo Wood conduce alla centrale di polizia un uomo di colore trovato nella sala d'aspetto della stazione ferroviaria che leggeva un libro; l'uomo ha nel portafogli una quantit\u00e0 di denaro inusuale per un nero, secondo il metro di misura locale. Gillespie accusa esplicitamente l'uomo dell'omicidio, salvo scoprire che si tratta dell'ispettore Virgil Tibbs, uno dei migliori elementi della squadra omicidi di Filadelfia. Tibbs non apprezza affatto il trattamento razzista di Gillespie, e non vede l'ora di andarsene, ma il suo capo, al telefono, gli ingiunge di dare una mano all'inesperta polizia locale. Gillespie, dapprima restio ad accettare l'aiuto dell'uomo, gli chiede poi di esaminare il cadavere.\nMentre Tibbs \u00e8 intento ad analizzare il corpo, Gillespie e i suoi uomini catturano un nuovo presunto colpevole, tale Harvey Oberst, che \u00e8 trovato in possesso del portafoglio di Colbert. Al mattino in centrale irrompe Gillespie dichiarando il caso chiuso, e chiedendo a Tibbs di lasciare la citt\u00e0, visto che il suo aiuto non \u00e8 pi\u00f9 richiesto. Tibbs \u00e8 invece convinto del contrario, dato che le sue analisi dimostrano che l'omicida \u00e8 destrimane, mentre Oberst \u00e8 mancino. Gillespie, infuriato anche dal fatto che il detective non voglia consegnargli i risultati dell'autopsia, lo fa rinchiudere in cella con Oberst, dove constata che l'uomo ha un alibi per l'ora della morte. Tibbs dopo poco viene rilasciato e invitato nuovamente ad andarsene.\nGillespie si reca poi dal sindaco, che lo convince ad avvalersi dell'abilit\u00e0 del poliziotto di colore perch\u00e9 potrebbe solo aiutare le indagini, ma non averne il merito finale, e anche perch\u00e9 la signora Colbert ha minacciato di non far costruire la fabbrica gi\u00e0 prevista dal marito se Tibbs non si fosse occupato dell'indagine. A malincuore Gillespie si reca alla stazione e riesce a convincere Tibbs a rimanere, facendo leva sulla prospettiva di dare una lezione morale al razzismo di Sparta e sul fatto che la fabbrica porterebbe posti di lavoro anche per i neri.\nAlcune tracce di una felce nell'automobile di Colbert convincono Tibbs a fare visita a Eric Endicott, coltivatore di cotone, uomo retrogrado e razzista, nonch\u00e9 principale antagonista di Colbert. Quando Endicott si rende conto del motivo delle domande di Tibbs lo schiaffeggia, venendone ricambiato. Usciti dalla villa Gillespie cerca di convincere Tibbs ad andarsene dalla citt\u00e0, preoccupato delle possibili ritorsioni degli abitanti del paese, e infatti poco dopo lo salva da un'aggressione da parte di alcuni uomini.\nLe indagini proseguono fino a quando Gillespie arresta il suo subalterno Wood con l'accusa di essere l'omicida, dopo aver scoperto che l'uomo la sera precedente ha versato in banca 600 dollari. Contemporaneamente arriva in centrale Purdy, fratello di Delores, ragazza sedicenne famosa nella cittadina perch\u00e9 ama farsi vedere nuda alla finestra. Delores racconta di essere stata messa incinta da Wood. L'episodio fa balenare la soluzione del caso nella mente di Tibbs, che in un drammatico finale riesce a scoprire che il responsabile della gravidanza e dell'uccisione di Colbert per rubargli i soldi necessari all'aborto \u00e8 il nevrotico e razzista barista Ralph.\nChiuso il caso Tibbs se ne torna a Filadelfia; alla stazione a salutarlo c'\u00e8 Gillespie: nonostante gli attriti iniziali, tra i due ora \u00e8 nato rispetto reciproco e amicizia.\nRiconoscimenti.\nAFI's 100 Years.\nUna battuta del film (\"Mi chiamano SIGNOR Tibbs!\", \"They call me Mister Tibbs!\" in lingua originale) \u00e8 stata inserita nel 2005 nella lista delle 100 migliori citazioni cinematografiche di tutti i tempi stilata dall'American Film Institute, nella quale figura al 16\u00ba posto. Il film compare inoltre al 21\u00ba posto della lista, sempre stilata dall'AFI, dei 100 film da applausi.\nBrani musicali non originali.\n\u00c8 inserita nella colonna sonora la canzone \"Foul Owl on the Prowl\" di Boomer &amp; Travis.\nSequel cinematografici e TV.\nIl film fu seguito da ben due sequel: \"They Call Me MISTER Tibbs!\" (titolo italiano: \"Omicidio al neon per l'ispettore Tibbs\") del 1970 e \"The Organization\" (titolo italiano: \"L'organizzazione sfida l'ispettore Tibbs\") del 1971.\nFu in seguito tratto un serial tv: \"In the Heat of the Night\", trasmesso in Italia con il titolo \"L'ispettore Tibbs\"."}
{"id": "481927", "revid": "287204", "url": "https://it.wikipedia.org/wiki?curid=481927", "title": "Matteo Arpe", "text": "Biografia.\nArpe \u00e8 laureato in economia aziendale presso l'Universit\u00e0 Bocconi. Ha iniziato la sua carriera professionale presso Mediobanca, dove lavora dal 1987 al 2000, con incarichi crescenti, fino a ricoprire il ruolo di direttore centrale finanza straordinaria. Ha un fratello, Fabio, e tre figli, Elena, Riccardo e Alessandro.\nNel 2000 entra a far parte di Lehman Brothers con la responsabilit\u00e0 dell'area strategic equity a livello europeo.\nDal 2001 approda al Gruppo Banca di Roma come amministratore delegato del Mediocredito Centrale (oggi rinominata MCC) e come direttore generale della costituenda holding.\nL'anno seguente viene nominato direttore generale di Capitalia e nel 2003 amministratore delegato.\nDal 2004 \u00e8 docente a contratto presso la Facolt\u00e0 di Economia della Libera universit\u00e0 internazionale degli studi sociali Guido Carli (Luiss), dove \u00e8 titolare dell'insegnamento di Economia delle Aziende di Credito.\nNel 2006 si mostra contrario all'ipotesi di fusione con Banca Intesa e in funzione difensiva acquista sul mercato il 2% delle azioni dell'istituto di credito milanese, bloccando di fatto ipotesi di scalate ostili.\nA febbraio 2007 l'avvocato Ripa di Meana (presidente del patto di sindacato di Capitalia) lo invita alle dimissioni su richiesta del presidente Cesare Geronzi, senza spiegare il motivo della richiesta. Matteo Arpe rifiuta di dimettersi. Il 22 febbraio \u00e8 quindi convocata la riunione del patto di sindacato per sfiduciarlo. I mercati reagiscono molto male alla notizia, ma anche i dipendenti della Banca manifestano in favore dell'amministratore delegato. Lo stesso patto di sindacato \u00e8 diviso al suo interno. La riunione ha quindi un esito imprevisto: il patto di sindacato conferma la fiducia ad Arpe. Al fine di dare una via d'uscita al presidente Cesare Geronzi, il cui tentativo \u00e8 stato sconfessato, Arpe scrive una lettera di chiarimenti in cui ribadisce la correttezza del proprio operato.\nIl 20 maggio 2007, i Consigli di Amministrazione di Capitalia e Unicredito Italiano, riunitisi a Milano e a Roma rispettivamente, hanno approvato il progetto di fusione per incorporazione di Capitalia S.p.A. in UniCredito Italiano S.p.A. sulla base di un rapporto di concambio di 1,12 nuove azioni ordinarie di UniCredito per ogni azione ordinaria di Capitalia. Matteo Arpe si dimette quindi dalla carica di amministratore delegato.\nIl 6 novembre 2007, fonda insieme ad un gruppo di partner un nuovo gruppo finanziario dal nome di Sator, la societ\u00e0 con sede a Roma ed uffici a Milano e a Londra, con lo stesso Arpe amministratore delegato, e l'economista Luigi Spaventa presidente. La nuova societ\u00e0 riunisce un gruppo di professionisti di societ\u00e0 finanziarie italiane e internazionali. Ha come \"core business\" il private equity e l'asset management, e in futuro si occuper\u00e0 di private banking e corporate speciality finance. Il 6 giugno 2013 entra nel capitale sociale della Banzai (che edita tra l'altro Giornalettismo e Liquida).\nVicende giudiziarie.\n\u00c8 stato rinviato a giudizio a luglio 2007 assieme a Cesare Geronzi nell'ambito del crac Parmalat per la vicenda dell'acquisto dell'azienda Ciappazzi di propriet\u00e0 di Giuseppe Ciarrapico da parte di Calisto Tanzi.\nIl 29 novembre 2011 il Tribunale di Parma lo condanna a 3 anni e 7 mesi per il crac Parmalat.\nIn data 7 giugno 2013 la Corte d'assise d'appello di Bologna conferma la condanna di primo grado a 3 anni e 7 mesi..\nNel 2015 \u00e8 stata presentata inoltre alla Corte d'appello di Ancona istanza di revisione processuale sulla base di nuove prove Dopo la pronuncia del 2017, la Corte di Cassazione ha rinviato gli atti alla Corte Costituzionale, che a dicembre del 2018 dichiara illegittima la durata fissa delle pene accessorie Il 4 luglio 2019, la condanna a 3 anni e 6 mesi di reclusione viene confermata dalla Corte di Cassazione, che dispone il rinvio in Appello per le pene accessorie di 10 anni di inabilitazione dall'esercizio di impresa e 5 di interdizione dai pubblici uffici, con il potenziale beneficio della legge sull'indulto e l'assenza di conseguenze rilevanti per l'attivit\u00e0 professionale di Matteo Arpe."}
{"id": "481932", "revid": "7336", "url": "https://it.wikipedia.org/wiki?curid=481932", "title": "Persona senza casa", "text": ""}
{"id": "481934", "revid": "3523258", "url": "https://it.wikipedia.org/wiki?curid=481934", "title": "Fermi National Accelerator Laboratory", "text": ""}
{"id": "481935", "revid": "125866520", "url": "https://it.wikipedia.org/wiki?curid=481935", "title": "Il tempo delle mele", "text": "Il tempo delle mele - Reality (\"La Boum\"), conosciuto semplicemente come Il tempo delle mele, \u00e8 un film del 1980 diretto da Claude Pinoteau.\nIl film, che ebbe uno straordinario successo di pubblico in tutto il mondo, rappresent\u00f2 l'esordio cinematografico di Sophie Marceau, all'epoca quattordicenne, protagonista nel ruolo di una studentessa.\nTrama.\nParigi 1980. Victoire \"Vic\" Berreton \u00e8 una ragazza di tredici anni neoiscritta alle scuole superiori, familiarizzando con i coetanei, tra questi Penelope, e incontrando Mathieu suo primo amore. Con le prime emozioni e le prime gelosie arriva il conflitto generazionale con suo padre Fran\u00e7ois, dentista, e sua madre Fran\u00e7oise, illustratrice.\nGli adulti attraversano la crisi coniugale a seguito di discussioni e tradimenti. Accusando il distacco, Vic si affida alle attenzioni della bisnonna Poupette, arzilla arpista ottantacinquenne prodiga di consigli ed esempi. Epilogo con la riconciliazione dei genitori e la separazione di Vic da Mathieu.\nProduzione.\nCast.\nPer scegliere il gruppo principale, la produzione valut\u00f2 attentamente dai 3000 ai 4000 giovani, sottoponendoli ad una selezione definita \u00absfibrante\u00bb (tutti i ragazzi dovettero recitare la medesima scena, ovvero il momento dell'invito di Raoul alla festa, rivolto a P\u00e9n\u00e9lope e Vic di fronte alla scuola); alla fine vennero scelti:\nQualche giorno prima della chiusura delle audizioni, la produzione non aveva ancora scelto la protagonista. Nonostante i responsabili e lo stesso Claude Pinoteau avessero setacciato per mesi (nel vero senso della parola) i cortili delle scuole, i centri sportivi e le societ\u00e0 di casting alla ricerca di una \"illuminazione\", si present\u00f2 spontaneamente, accompagnata dal padre, Sophie Dani\u00e8le Sylvie Maupu, che venne archiviata con il numero 42 di quella giornata. Il regista venne colpito sia dalla bellezza cos\u00ec semplice e genuina della ragazza ma anche dall\u2019intensit\u00e0 del provino: nacque cos\u00ec artisticamente Sophie Marceau.\nColonna sonora.\nIl commento musicale al film fu composto da Vladimir Cosma. La canzone principale, \"Reality\", \u00e8 cantata da Richard Sanderson.\nDistribuzione.\nIl film \u00e8 stato distribuito in Francia dalla Gaumont a partire dal mese di dicembre del 1980 e un anno dopo in Italia. Il titolo italiano \u00e8 stato creato dall'Ufficio Stampa Gaumont Italia, in quanto \"La Boum\" non avrebbe avuto significato per il pubblico locale.\nAccoglienza.\nPur esordendo in Francia con un incasso modesto, la pellicola ha assunto una popolarit\u00e0 crescente, grazie al passa parola del pubblico, con 4 milioni di spettatori in Patria e 7 milioni in Italia, per un totale di oltre 15 milioni in Europa. La pellicola ha riscosso successo anche nel resto del mondo, soprattutto in Giappone.\nIl film si \u00e8 classificato al terzo posto tra i primi cento film di maggior incasso della stagione cinematografica italiana 1981-1982.\nIl tema musicale del film, \"Reality\" di Richard Sanderson, bissa il successo conquistando la vetta della classifica in quindici paesi, con un totale di otto milioni di copie vendute.\nSequel.\nSulla scia del grande successo, fu prodotto \"Il tempo delle mele 2\" (1982), con il medesimo cast artistico e tecnico e con l'aggiunta del nuovo protagonista maschile Philippe, interpretato da Pierre Cosso.\nIn un'intervista rilasciata nel 2003, in occasione dell'edizione del film in DVD, diversi attori come la protagonista Sophie Marceau, hanno dichiarato la propria disponibilit\u00e0 ad interpretare un eventuale terzo capitolo, contestuale con l'epoca e l'et\u00e0 del cast."}
{"id": "481938", "revid": "131358", "url": "https://it.wikipedia.org/wiki?curid=481938", "title": "Olimpia Asunci\u00f2n", "text": ""}
{"id": "481939", "revid": "3523327", "url": "https://it.wikipedia.org/wiki?curid=481939", "title": "Edward Williams Morley", "text": ""}
{"id": "481941", "revid": "767487", "url": "https://it.wikipedia.org/wiki?curid=481941", "title": "Gangster Story", "text": "Gangster Story (\"Bonnie and Clyde\") \u00e8 un film del 1967, diretto da Arthur Penn, che narra la vera storia di Bonnie e Clyde, coppia criminale che ha imperversato negli Stati Uniti nel periodo 1930-1934.\nNel 1992 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al ventisettesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al quarantaduesimo posto. Lo stesso istituto l'ha inserito al quinto posto nella categoria gangster.\nFrank Hamer viene rappresentato come un incompetente, con la gang di Barrow che lo cattura e lo umilia. L'imboscata alla fine \u00e8 una conseguenza del suo desiderio di vendetta personale. Dopo l'uscita del film nelle sale, la vedova di Hamer, Gladys, e il figlio Frank Jr. intentarono causa alla Warner Bros.-Seven Arts per diffamazione. Nel 1971, la causa fu risolta in maniera extragiudiziale.\nTrama.\nNel periodo della Grande depressione Bonnie Parker \u00e8 annoiata della sua vita e del suo lavoro da cameriera e vorrebbe un cambiamento. Il mutamento arriva con l'incontro di Clyde Barrow che avviene quando lo stesso cerca di rubare l'auto appartenente alla madre di Bonnie. I due si innamorano e Bonnie decide di condividere la vita fuorilegge del compagno. Il duo inizia a delinquere e a spostarsi continuamente dall'Oklahoma al Texas, rapinando negozi e banche e cambiando auto e targhe in un crescendo di violenza inarrestabile.\nA loro si aggiunge loro un inserviente addetto alla stazione di servizio che per\u00f2 \u00e8 bravo con i motori, Clarence W. Moss. Anche il fratello maggiore di Clyde Buck e sua moglie Blanche, figlia di un predicatore, si uniscono a loro. Le donne non si piacciono a prima vista e l'insofferenza aumenta. Blanche non ha altro che disprezzo per Bonnie, Clyde e Clarence, mentre Bonnie vede la presenza volubile di Blanche come un costante pericolo per la sopravvivenza della banda. Bonnie e Clyde passano dai piccoli furti a rapinare banche e anche i loro colpi diventano pi\u00f9 violenti. La banda \u00e8 perseguita dalle forze dell'ordine, tra cui il Texas Ranger Frank Hamer, che catturano e umiliano prima di liberarlo.\nPresto le loro gesta finiscono sui giornali, cos\u00ec Bonnie e Clyde diventano un duo celebre. La coppia lascia dietro di s\u00e9 una lunga scia di sangue, molto del quale appartiene a poliziotti. Le polizie di diversi Stati li vogliono morti e Bonnie diventa sempre pi\u00f9 consapevole che l'epilogo della vicenda sar\u00e0 tragico. In un raid notturno i fuorilegge vengono presi alla sprovvista e sia Blanche che Buck vengono feriti, quest'ultimo con un colpo serio alla testa. Bonnie, Clyde e Clarence scappano a malapena vivi. Con Blanche senza vista e in custodia della polizia, Hamer la inganna per rivelare il nome di Clarence, che fino a quel momento era ancora solo un \"sospetto non identificato\".\nHamer individua Bonnie, Clyde e Clarence nascosti nella casa del padre di Clarence, Ivan, che pensa che la coppia abbia corrotto suo figlio. L'anziano fa un patto con Hamer: in cambio della clemenza per il ragazzo, aiuta a creare una trappola per i due fuorilegge. Quando Bonnie e Clyde si fermano sul lato della strada per aiutare il signor Moss a riparare una gomma a terra, la polizia tra i cespugli apre il fuoco. La loro macchina crivellata da 1167 colpi sar\u00e0 la tomba della loro storia d'amore e di crimine.\nRiconoscimenti.\nUna battuta del film (\"Noi rapiniamo banche\", \"We rob banks\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 41\u00ba posto."}
{"id": "481942", "revid": "3523367", "url": "https://it.wikipedia.org/wiki?curid=481942", "title": "J. Robert Oppenheimer", "text": ""}
{"id": "481943", "revid": "37056", "url": "https://it.wikipedia.org/wiki?curid=481943", "title": "Aftardodocetismo", "text": ""}
{"id": "481946", "revid": "767487", "url": "https://it.wikipedia.org/wiki?curid=481946", "title": "Queen on Fire - Live at the Bowl", "text": "Queen on Fire - Live At The Bowl \u00e8 un doppio album live e un DVD dei Queen del 2004 che ripropone in versione completa il concerto tenutosi al Milton Keynes Bowl il 5 giugno 1982, nell'ambito dello European Hot Space Tour, e da molti considerato una delle pi\u00f9 belle esibizioni \"live\" della seconda parte della carriera della band.\nSi pu\u00f2 dire che si tratta di materiale raro, in quanto contiene molte canzoni tratte dall'album \"Hot Space\" (tra cui \"Action This Day\" e \"Back Chat\") che non sono mai state pubblicate dal vivo. Il DVD mostra la voce di Freddie Mercury ad altissimo livello, in particolare durante \"Somebody to Love\"; non a caso questo pezzo \u00e8 stato inserito anche nella VHS del 1989 \"Rare Live\"."}
{"id": "481949", "revid": "205250", "url": "https://it.wikipedia.org/wiki?curid=481949", "title": "Umberto Quadrino", "text": "Biografia.\nSi \u00e8 laureato in economia presso l\u2019Universit\u00e0 di Torino nel 1969.\nDopo un\u2019esperienza presso l\u2019ufficio ricerche dell\u2019Unione Industriali di Torino, nel 1970 entra nella Direzione Amministrativa e Finanziaria del Gruppo Fiat.\nNel 1976 viene nominato assistente dell\u2019allora amministratore delegato Cesare Romiti, carica che mantiene fino al 1980 quando viene nominato direttore Amministrazione e Controllo di Fiat SpA. A partire dal 1982 ricopre incarichi direttivi presso settori industriali del gruppo: prima in IVECO (settore veicoli industriali) come direttore Amministrazione e Finanza e responsabile delle attivit\u00e0 internazionali, poi in Gilardini (settore componentistica industriale) come amministratore delegato.\nNel 1991 rientra alla capogruppo Fiat come Executive Vice President con la responsabilit\u00e0 di coordinare i settori non automotive del gruppo. Nel 1996 \u00e8 nominato amministratore delegato della New Holland (macchine agricole e costruzioni) e ne cura la quotazione al NYSE.\nNel 1999 realizza la fusione di New Holland con Case che d\u00e0 vita a CNH, co-leader mondiale nel settore dei trattori e macchine agricole. Alla fine del 2000 rientra in Fiat come Executive Vice President, responsabile dei settori: aviazione (Fiat Avio), materiale rotabile e sistemi ferroviari (Fiat Ferroviaria), ingegneria (Fiat Engineering), componenti industria automobilistica (Magneti Marelli), prodotti metallurgici (Teksid), sistemi produttivi (Comau) e Centro Ricerche Fiat.\nDal settembre 2001, a seguito della presa di controllo di Montedison da parte di Italenergia, viene nominato presidente di Montedison e di Edison, successivamente fuse in un\u2019unica societ\u00e0.\nDa settembre 2001 al 28 aprile 2011 ricopre la carica di amministratore delegato di Edison SpA. Sotto la sua guida Edison diventa secondo operatore italiano nei settori dell\u2019energia elettrica e del gas e si impegna in uno dei pi\u00f9 significativi programmi di investimento in Europa nel settore elettrico e nella realizzazione di infrastrutture strategiche per la sicurezza energetica europea.\nNel 2009 \u00e8 entrato in funzione il rigassificatore di Rovigo, il primo al mondo realizzato offshore, che ha aperto una nuova rotta di collegamento con il Qatar.\nAttualmente \u00e8 presidente di Tages Holding, un gruppo bancario che controlla, tra l'atro, Credito Fondiario SpA, Tages Capital SGR SpA e Tages Capital LLP.\n\u00c8 presidente di Valvitalia SpA, societ\u00e0 leader nel settore del controllo dei flussi di fluidi e gas.\n\u00c8 consigliere di amministrazione di Ambienta Sgr, dell'Istituto Italiano di Oncologia ed \u00e8 presidente dell'Associazione Amici dei Lincei."}
{"id": "481957", "revid": "767487", "url": "https://it.wikipedia.org/wiki?curid=481957", "title": "Mean Girls", "text": "Mean Girls \u00e8 un film del 2004 diretto dal regista Mark Waters. La sceneggiatrice Tina Fey, ex attrice e autrice del \"Saturday Night Live\", ha scritto il copione del film basandosi sul libro \"Queen Bees &amp; Wannabees\" di Rosalind Wisenman. Nel cast vi sono molti altri attori del Saturday Night Live, come ad esempio, la madre di Regina, Amy Poehler.\nTrama.\nCady Heron \u00e8 una sedicenne tornata a vivere a Evanston dopo aver trascorso l'infanzia in Africa con i genitori, zoologi ricercatori universitari. All'inizio, la ragazza trova difficolt\u00e0 a farsi accettare nella \"scuola\" di North Shore; i suoi primi amici sono Janis Ian e Damian Leigh. In seguito Cady cattura l'attenzione del gruppo delle \"Barbie\", le ragazze pi\u00f9 popolari della scuola: Regina George, Gretchen Wieners e Karen Smith; queste, incuriosite dalla nuova arrivata, la fanno sedere accanto a loro a mensa.\nCady comincia a frequentare le tre ragazze, raccontando a Janis i loro comportamenti stravaganti e i loro segreti: uno di questi \u00e8 l\"'album rosa\", un album dove le \"Barbie\" scrivono insulti e cattiverie contro i professori e gli studenti della scuola. Janis conosce bene la cattiveria di Regina, che \u00e8 stata la sua migliore amica fino a quando, tre anni prima, ha sparso la voce che Janis fosse lesbica, umiliandola di fronte ai compagni di scuola.\nIntanto, Cady si innamora di Aaron Samuels, ex di Regina; il giorno di Halloween, la ragazza scopre la vera perfidia della \"Barbie\", quando invece di aiutarla a conquistare Aaron, Regina gli racconta menzogne su Cady e si rimette con lui. Cady corre in lacrime da Janis, che insieme a lei e Damian escogita un piano per sabotare Regina, cos\u00ec che entrambe abbiano la loro vendetta.\nCady continua a frequentare le \"Barbie\", convincendo Regina a mangiare barrette energetiche al posto di quelle dietetiche. Gretchen rivela a Cady che Regina tradisce Aaron con Shane Oman. Cady, ancora innamorata di lui, rivela ad Aaron il tradimento. Ben presto Cady diventa la ragazza pi\u00f9 popolare della scuola, mentre Regina continua ad ingrassare. Allo stesso tempo, per\u00f2, comincia a comportarsi in modo sempre pi\u00f9 simile a quello delle \"Barbie\", diventando altezzosa e arrogante nei confronti degli altri, tanto che comincia a trascurare i suoi primi veri amici, Janis e Damian. Organizza un party al quale non invita Janis e Damian che, quando lo vengono a sapere, decidono di rompere i legami con lei. Alla festa, inoltre, Cady viene rifiutata da Aaron.\nRegina scopre dal suo nuovo ragazzo che le barrette regalatele da Cady non sono dietetiche. La ragazza si vendica scrivendo insulti su se stessa sull'\"album rosa\", poi il giorno seguente si presenta dal Preside Duvall e gli consegna l'album, affermando che la colpa non pu\u00f2 che essere delle uniche tre ragazze della scuola sulle quali non vi \u00e8 scritto nulla. Mentre Mr. Duvall discute con Cady, Karen e Gretchen, nei corridoi della scuola Regina attacca alle pareti e sparge a terra copie delle pagine dell'album, in modo che tutti leggano le cattiverie che ci sono scritte e se la prendano con le sue tre ex amiche.\nTra gli studenti scoppia una rissa, interrotta solo dall'intervento del preside. Nel momento seguente, in cui gli insegnanti chiedono di fare ammenda delle malignit\u00e0 dette e fatte tra gli studenti, Janis, ancora adirata con Cady, rivela il piano creato per rovinare Regina. Quest'ultima, offesa, esce dalla scuola e viene investita dal pullman scolastico.\nCady rivela di essere lei la colpevole delle malignit\u00e0 sulla prof. Norbury scritte sull'album. Per farsi perdonare \u00e8 costretta a partecipare alla competizioni dei \"matleti\", una competizione a sfondo matematico. Mentre sta affrontando le fasi finali del quiz, Cady capisce che rovinare la vita a Regina non l'ha resa pi\u00f9 felice, capisce di essersi comportata male e decide di cambiare atteggiamento. La squadra della scuola di Cady vince il quiz e torna a casa dalle competizioni giusto in tempo perch\u00e9 Cady possa arrivare al ballo della scuola, gi\u00e0 iniziato, e partecipare all'elezione di Reginetta di Primavera. Cady viene eletta Reginetta ma, ferma nella sua decisione di non essere pi\u00f9 sprezzante con gli altri, divide la coroncina con le altre ragazze, come a dimostrare che tutte, oltre a lei, se la meritano.\nAlla fine, Cady \u00e8 di nuovo felice: ritrova i suoi amici Janis e Damian, con i quali si \u00e8 chiarita, e si fidanza con Aaron. Anche le altre ragazze hanno trovato un nuovo equilibrio: Regina George, guarita dall'incidente, trova nel lacrosse lo sfogo della sua rabbia. Karen conduce un meteo. Gretchen \u00e8 diventata membro di un altro gruppetto di ragazze, le \"Barbie asiatiche\". Janis si fidanza con Kevin G, leader dei matleti.\nPersonaggi.\nRegina George: Bella, popolare e perfida. Essere sua amica, nella scuola, significa diventare famosi. \u00c8 molto esplicita nei comportamenti ed \u00e8 contesa da molti ragazzi, ai quali non si nega. Vince ogni anno il titolo di Reginetta di Primavera. In terza media, ha diffuso la voce che Janis, allora sua amica, fosse lesbica, facendola evitare da tutti. Si \u00e8 rifatta il naso.\nCady Heron: Ha sempre vissuto in Africa con i genitori, studiando in casa. A sedici anni si trasferisce nel paese di origine, cio\u00e8 negli Stati Uniti. Trova molte difficolt\u00e0 iniziali al liceo North Shore (Illinois) perch\u00e9 non conosce nessuno. Comincia a frequentare Regina George per vendicare le umiliazioni subite da Janis Ian (una sua nuova amica) dalla \"Barbie\" stessa. \u00c8 innamorata di Aaron Samuels, cos\u00ec finge di non capire la matematica e di aver bisogno di farsi aiutare da lui. In quest'ultima materia \u00e8 invece molto dotata, tanto ad essere invitata a far parte della squadra dei \"matleti\" della scuola.\nSequel.\nNel 2011 \u00e8 stato realizzato il sequel Mean Girls 2 con Meaghan Martin e Maiara Walsh."}
{"id": "481966", "revid": "599013", "url": "https://it.wikipedia.org/wiki?curid=481966", "title": "Rtl", "text": ""}
{"id": "481968", "revid": "767487", "url": "https://it.wikipedia.org/wiki?curid=481968", "title": "Starship Troopers - Fanteria dello spazio", "text": "Starship Troopers - Fanteria dello spazio (\"Starship Troopers\") \u00e8 un film statunitense del 1997 diretto da Paul Verhoeven.\n\u00c8 liberamente tratto dal romanzo del 1959 \"Fanteria dello spazio\" di Robert A. Heinlein. Ha avuto quattro seguiti: \"Starship Troopers 2 - Eroi della federazione\" (2004), \"Starship Troopers 3 - L'arma segreta\" (2008), \"Starship Troopers - L'invasione\" (2012) e \"Starship Troopers - Attacco su Marte\" (2017). Il film, costato circa , ne ha incassati solo la met\u00e0 in patria, ma grazie agli incassi all'estero arriv\u00f2 a incassare complessivamente .\nTrama.\nNella met\u00e0 del XXIII secolo, nel corso della colonizzazione di nuovi pianeti, gli uomini incontrano una specie aliena insettoide non tecnologica, nota come Aracnidi o \"insetti\" originari Klendathu, un lontano pianeta desertico sito agli antipodi della Via Lattea rispetto alla Terra. La Terra \u00e8 governata da una federazione di stampo fascista, in cui la cittadinanza \u00e8 un privilegio guadagnato svolgendo attivit\u00e0 come il servizio militare nelle forze armate planetarie e che, una volta concluso, conferisce pieni diritti politici ed opportunit\u00e0 proibite ai civili comuni. La Fanteria Mobile, che si sposta nei vari territori umani della galassia, incrocia le strade con gli Aracnidi, che invadono pianeti lanciando degli asteroidi con getti al plasma e spargendo le loro spore nello spazio.\nJohnny Rico, giovane studente di Buenos Aires, si arruola nelle forze federali dopo il diploma, ispirato dal professor Rasczak e per seguire la sua ragazza, Carmen Iba\u00f1ez. Il loro rapporto \u00e8 per\u00f2 destinato a deteriorarsi a causa della lontananza e delle differenti destinazioni dei due: aeronauta per Iba\u00f1ez, soldato della Fanteria Mobile per Rico. Anche il miglior amico di Johnny, Carl Jenkins, si arruola e viene assegnato nella Intelligence della Federazione essendo dotato di poteri psichici. Al campo di addestramento, Johnny viene affidato al sergente Zim, che con i suoi metodi inizia a formare le reclute. Johnny si fa notare e gli viene assegnato il ruolo di caposquadra. Stringe amicizia con il commilitone Ace Levy, anch'egli aspirante caposquadra ed intenzionato a diventare istruttore di fanteria; sul campo si presenta Dizzy Flores, ex compagna di studi di Johnny innamorata lui, che per\u00f2 inizialmente non ricambia. Johnny la considera un'amica ma dopo la rottura con Carmen, la loro amicizia si trasforma in un rapporto d'amore.\nPurtroppo, durante un'esercitazione, un commilitone muore per sua responsabilit\u00e0. Dopo essere stato processato e condannato alla flagellazione come pena per l'incidente, Johnny chiama i genitori da casa per avvertirli del suo ritorno. Durante la chiamata per\u00f2 le comunicazioni vengono interrotte a causa della caduta di un asteroide lanciato dagli Aracnidi che precipita su Buenos Aires e la distrugge causando la morte di milioni di persone compresi i suoi genitori. Ora combattere \u00e8 questione di vendetta. La guerra totale appena dichiarata agli insetti \u00e8 l'occasione per ottenerla, cos\u00ec Johnny ritira le dimissione dalla Fanteria Mobile mentre questa organizza un'offensiva diretta a Klendathu. Il primo scontro a Klendathu contro gli insetti \u00e8 un disastro e la Fanteria Mobile subisce un enorme numero di perdite. Johnny rimane ferito e durante il ricovero viene per errore classificato come ucciso durante l'azione, cosa che induce Carmen a credere che sia morto. Johnny, Ace e Dizzy vengono assegnati al plotone dei \"Leoni di Rasczak\" guidato dal tenente Rasczak, il quale nomina Rico prima caporale e poi sergente.\nI Leoni rispondono ad una chiamata di soccorso dal Pianeta \"P\", dove scoprono un avamposto della Fanteria che \u00e8 stato decimato dagli insetti. La chiamata si rivela cos\u00ec essere una trappola: uno sciame di Aracnidi assale il gruppo e nello scontro sanguinolento Rasczak viene ucciso mentre Dizzy rimane gravemente ferita e muore tra le braccia di Johnny. Lui ed i sopravvissuti vengono tempestivamente tratti in salvo da Carmen e Zander. Al termine del funerale di Dizzy, Carl si riunisce con Johnny e Carmen ed afferma di percepire la presenza di un \"Insetto intelligente\" che comanda gli altri Aracnidi. Johnny viene promosso tenente: il suo obiettivo \u00e8 quello di localizzare l'Insetto intelligente per porre fine alla guerra.\nNelle prime fasi dell'operazione, l'astronave pilotata da Zander e Carmen si spezza a met\u00e0 quando viene colpita in pieno da un getto di plasma lanciato dagli Aracnidi dalla superficie del pianeta. Nel fuggi fuggi seguente, la maggior parte dell'equipaggio muore, compresa il capitano della nave, per la quale Carmen nutriva grande stima. Lei e Zander riescono a mettersi in salvo con una scialuppa di salvataggio, ma precipitano sul pianeta, finendo nel sottosuolo proprio nel mezzo della tana degli Aracnidi, i quali bloccano i due mettendoli al cospetto dell'insetto intelligente. Johnny conduce Ace e Sugar Watkins nella tana per salvarli; nel frattempo, l'insetto intelligente aspira il cervello di Zander, perforandogli il cranio con la sua proboscide appuntita, ma quando prova a fare lo stesso con Carmen, questa gliela mozza con un coltello. Johnny minaccia gli insetti con una piccola bomba atomica e cos\u00ec l'Insetto intelligente libera Carmen. Gli Aracnidi si mettono ad inseguirli ed il sergente Sugar, ferito mortalmente, si sacrifica detonando la bomba che uccide tutti gli insetti situati nella grotta.\nUna volta arrivati all'esterno, Rico e gli altri notano i fanti in festa e, seguendoli, si accorgono che l'Insetto intelligente \u00e8 stato catturato da Zim, il loro istruttore al campo di addestramento, che ha deciso di essere degradato a soldato semplice pur di tornare a combattere. Carl, adducendo motivi di segretezza, si rifiuta di rispondere a Johnny che gli chiede se sia stato lui a guidarlo psichicamente per trovare Carmen nella tana. Carl usa i suoi poteri per leggere nella mente dell'Insetto intelligente affermando che prova paura. L'Insetto intelligente viene in seguito portato in laboratori dove gli scienziati federali lo esaminano con metodi poco ortodossi, in modo da scoprire i segreti del nemico mentre Carmen, Ace e Johnny prendono parte ad un filmato di propaganda incoraggiando gli spettatori ad arruolarsi per servire la Fanteria Mobile.\nProduzione.\nLa pellicola \u00e8 stata girata in varie localit\u00e0 statunitensi, fra cui:\nAmbientazione.\nNel commento audio dell'edizione DVD, il regista afferma che il film \u00e8 una critica all'attuale societ\u00e0 americana e alla politica degli Stati Uniti, che \u00abhanno la tendenza a usare il potere e la violenza contro tutti gli obiettori\u00bb. Nel film viene dipinta una societ\u00e0 militarizzata e xenofoba, alla continua ricerca di un nemico da combattere. Come in ogni regime dittatoriale, anche nella societ\u00e0 rappresentata nel film, alla tendenza dominante che predilige l'uso della violenza, si oppone un sentimento razionale e pacifista, che tuttavia viene represso dai vertici federali e identificato come \"il viale del fallimento\". Per alimentare la macchina bellica, i soldati vengono mandati in guerra con equipaggiamenti e tattiche inadeguate, mentre nel romanzo utilizzano armi e mezzi avveniristici. Alla fine del film i protagonisti sono perfettamente integrati nella societ\u00e0 e assuefatti alla guerra.\nOpere derivate.\nFilm seguiti.\nIl film \"Starship Troopers 2 - Eroi della federazione\" (2004) del regista Phil Tippett riprende alcune tematiche del primo film ma \u00e8, tutto sommato, pi\u00f9 vicino alla serie \"Alien\" e agli \"zombie-movie\", a causa di molte scene splatter. Inoltre il protagonista non \u00e8 Johnny Rico ma il capitano V.J. Dax (interpretato da Richard Burgi), e rappresenta quindi un capitolo a parte.\nIl terzo episodio, \"Starship Troopers 3 - L'arma segreta\" (2008), per la regia di Edward Neumeier e prodotto dallo stesso Verhoeven, \u00e8 il vero seguito del primo film e vede il ritorno del personaggio del colonnello Rico e di un cast rinnovato.\nNel 2012 \u00e8 stato realizzato un film in CGI, \"Starship Troopers - L'invasione\", un film animato direct-to-video che si ricollega direttamente al primo film ignorando i capitoli successivi. Nel 2017 \u00e8 uscito \"Starship Troopers - Attacco su Marte\", sempre un film in CGI direct-to-video che segue le vicende del film precedente. Dato il successo del primo dei due sequel animati, nel secondo film Casper Van Dien \u00e8 tornato ad interpretare Johnny Rico doppiandone il personaggio, che non aveva doppiato nel primo film animato.\nAltre opere derivate.\n\"\", una serie televisiva in computer grafica del 1999, riprende le vicissitudini dello squadrone di cui facevano parte Johnny, Dizzy e Ace, mostrando quindi tutte le altre loro missioni, che si collocherebbero ipoteticamente a met\u00e0 del film.\nNella serie vengono introdotte per la prima volta le tute potenziate, di cui parlava il romanzo, che poi verranno riprese nel terzo film.\nDal film \"Starship Troopers - Fanteria dello spazio\" sono stati poi tratti due videogiochi, lo sparatutto \"Starship Troopers\" e il gioco di strategia \"\".\nDi \"Starship Troopers\" sono stati prodotti infine tre giochi da tavolo, \"Starship Troopers\" della Avalon Hill del 1976 (basato unicamente sul romanzo), il gioco di ruolo \"Starship Troopers - The Roleplaying game\" e il wargame tridimensionale \"Starship Troopers - The Miniature game\", entrambi della Mongoose Publishing e basati su misto di elementi del romanzo, della serie animata e del film."}
{"id": "481969", "revid": "438678", "url": "https://it.wikipedia.org/wiki?curid=481969", "title": "Il favoloso dottor Dolittle", "text": "Il favoloso dottor Dolittle (\"Doctor Dolittle\") \u00e8 un film del 1967 diretto da Richard Fleischer e tratto da una serie di 14 libri scritta da Hugh Lofting.\nIl film ebbe una lunga e travagliata fase di lavorazione che ne protrasse i tempi di produzione causa varie complicazioni inerenti le location scelte e problemi tecnici dovuti al gran numero di animali utilizzati per le riprese del film. La pellicola super\u00f2 il budget stimato di 6 milioni di dollari venendo a costare circa il triplo.\nAlla sua uscita il film non venne accolto positivamente dalla critica, ma riusc\u00ec, attraverso un intenso lavoro di marketing da parte della casa produttrice, ad essere candidato all'Oscar come Miglior film, e a vincere l'Academy Award per la miglior canzone originale (\"Talk to the Animals\") e i migliori effetti speciali.\nTrama.\nUn giorno Matthew presenta al giovane Tommy il famoso dottor John Dolittle, un medico che ha una particolare caratteristica: egli sa parlare con gli animali. John Dolittle era un medico che, stanco del rapporto con i pazienti umani, decide di farsi insegnare dal suo pappagallo Polynesia la lingua degli animali. Egli ora conosce quasi 500 lingue, e quindi si ritiene pronto ad inseguire il suo sogno: incontrare il Gasteropodone marino rosa, una specie leggendaria che in molti ritengono non esista. Tale sogno per\u00f2 sembra destinato a non avverarsi per motivi economici.\nL'operato del Dottor Dolittle per\u00f2 gli fa guadagnare le antipatie del magistrato della citt\u00e0, e di sua nipote Emma, la quale non crede che egli parli realmente con gli animali e che vorrebbe essere trattata come un uomo. Un giorno il Dottor Dolittle riceve un regalo dal suo amico Pennalunga un rarissimo animale a due teste, consigliandogli di venderlo al circo per ricavare il necessario per il viaggio.\nNel corso della sua esperienza circense, il dottore cura la depressione della foca Sofia, aiutandola a scappare per raggiungere suo marito al polo nord: per questo viene processato e - nonostante abbia dimostrato pubblicamente di riuscire a parlare con il cane del magistrato - viene arrestato e mandato in un manicomio. Tuttavia la sua prigionia dura poco, in quanto viene aiutato ad evadere dai suoi amici animali (guidati da Polynesia), e assieme a Matthew, Tommy e Polynesia decide di partire a bordo dell'Affondabile per la ricerca del Gasteropodone rosa marino.\nA viaggio inoltrato, si scopre che Emma si \u00e8 imbarcata clandestinamente sull'Affondabile, per ricercare l'animale (con la complicit\u00e0 di Matthew). Il dottor Dolittle per\u00f2 fa rimanere la donna a bordo, a patto che essa svolga tutti i lavori richiesti (compiacendo il suo desiderio di essere trattata come un uomo). La meta scelta dalla ciurma \u00e8 l'isola Stella Marina, un'isola che si muove continuamente e che l'ultima volta \u00e8 stata avvistata nell'Oceano Pacifico, mentre ora si trova nelle vicinanze della costa africana.\nUna forte tempesta distrugge l'Affondabile, e il giorno dopo tutti i membri della spedizione sono sani e salvi (eccetto Emma, della quale non si hanno notizie). In un primo tempo, il dottor Dolittle decide di attraccare comunque sull'isola Stella Marina da poco avvistata; successivamente si mostra preoccupato per Emma e decide di iniziare a cercarla. Fortunatamente la ricerca d\u00e0 subito i suoi frutti, ma il dottore ed Emma vengono catturati dalla trib\u00f9 di indigeni del luogo. In realt\u00e0 si scopre che non si tratta di una trib\u00f9 di indigeni, ma di una civilt\u00e0 evoluta che ha come scopo la conservazione di libri antichi e che basa le proprie azioni su ci\u00f2 che \u00e8 scritto su un grande libro.\nDolittle curer\u00e0 tutti gli animali dell'isola, poi salver\u00e0 quest'ultima dalla deriva grazie all'aiuto di una balena, infine rischier\u00e0 (assieme al resto dei suoi compagni) di essere arso vivo per aver fatto cadere un masso nel vulcano. All'ultimo momento l'isola si ricongiunge con la terraferma e tutte le accuse decadono.\nFinalmente il dottore potr\u00e0 partire alla ricerca del Gasteropodone marino rosa, scoprendo che vive in una grotta al di sotto dell'isola da un mese e che \u00e8 malato. Il dottore lo cura, e poi decide di restare sull'isola (mentre tutti gli altri torneranno in Inghilterra a bordo del Gasteropodone). Prima di partire, Emma confessa i suoi sentimenti nei confronti del dottore, e lo bacia.\nQualche giorno dopo il dottor Dolittle riceve una sua lettera da parte del suo amico Matthew: tutti gli animali della citt\u00e0 sono in sciopero, quindi il magistrato ha deciso di far cadere le accuse nei confronti del dottore, il quale ora \u00e8 libero di tornare in citt\u00e0. E per il suo arrivo pensa ad un rientro col botto, a bordo della Falena Gigante...\nProduzione.\nLa 20th Century Fox aveva originariamente pianificato di riunire Rex Harrison con Alan Jay Lerner &amp; Frederic Loewe, dopo il successo di \"My Fair Lady\", ma Loewe si era ormai ritirato dallo show business ed aveva smesso di scrivere musical. Lerner era stata la prima scelta per la stesura del copione, ma venne licenziato dal produttore Arthur P. Jacobs il 7 maggio 1965 per i suoi continui ritardi nel completare il lavoro protrattisi per oltre un anno. Allora Jacobs cerc\u00f2 di ingaggiare gli Sherman Brothers, ma erano sotto contratto con la Walt Disney. Inoltre, Lerner fu rimpiazzato da Leslie Bricusse, che era in un periodo fortunato grazie al successo del musical \"\". Determinato a dare una buona impressione di se in occasione del suo primo incarico per una sceneggiatura, Bricusse si rivel\u00f2 subito molto propositivo, suggerendo numerose idee durante la prima riunione con Jacobs svoltasi il 6 maggio 1965, e successivamente producendo in soli due mesi un copione completo con incluse vari consigli per delle canzoni da inserire nel film, riuscendo inoltre a smorzare in modo efficace il contenuto razzista del libro in un adattamento che incontr\u00f2 l'approvazione della vedova di Hugh Lofting. La sostituzione di Lerner con Bricusse diede a Harrison la possibilit\u00e0 di far valere i suoi diritti contrattuali, chiedendo che l'attore inizialmente proposto per la parte di Bumpo, Sammy Davis Jr., fosse rimpiazzato da Sidney Poitier, nonostante il fatto Poitier non fosse un interprete di musical. Alla fine, il ruolo di Bumpo venne tagliato del tutto. La richiesta di Harrison non esaudita, port\u00f2 i produttori a contattare Christopher Plummer come sostituto per la parte del protagonista, ma quando Harrison decise di restare, la direzione pag\u00f2 Plummer per lasciare la produzione. Per il film fu inizialmente stanziato un budget di 6 milioni di dollari, ma alla fine cost\u00f2 il triplo.\nPer la parte della protagonista femminile, affidata a Samantha Eggar, venne inizialmente contatta anche Julie Andrews.\nLe scene girate nel villaggio furono filmate a Castle Combe nel Wiltshire. La produzione non prese in considerazione il fatto che gli animali addestrati per il film sarebbero stati messi in quarantena all'arrivo in Gran Bretagna, rendendo cos\u00ec necessario il noleggio di nuovi animali presi sul posto con costi extra considerevoli per non fermare la produzione. Inoltre scelse di ignorare le cattive previsioni del tempo della zona, con il risultato che le continue piogge interferirono nelle riprese e causarono problemi di salute a diversi animali. Alcune delle decisioni prese dalla produzione (come rimuovere le antenne tv dalle case in loco) irritarono la popolazione delle location scelte per le riprese. Una diga artificiale costruita dalla produzione venne distrutta dall'ufficiale britannico (e futuro esploratore) Ranulph Fiennes, in quanto egli riteneva che rovinasse il paesaggio. La produzione fu costretta a ricostruire alcuni set in California per rigirare le scene. Alla fine al film furono necessari quattro anni per essere completato.\nAlcune scene furono girate a Marigot Bay, Saint Lucia; anche questa location si rivel\u00f2 problematica: il set era infestato dagli insetti e le frequenti tempeste tropicali causarono ritardi nella lavorazione. La scena finale con la lumaca gigante si complic\u00f2 non solo a causa del cattivo design del grande oggetto di scena, ma anche perch\u00e9 i bambini dell'isola erano stati recentemente colpiti da un'epidemia gastrointestinale causata da lumache d'acqua dolce, e una folla di locali inferociti gett\u00f2 sassi alla lumaca gigante.\nConflitti personali si aggiunsero alle tensioni durante la produzione. Anthony Newley era irritato dai commenti fatti da Harrison, che egli riteneva antisemiti. Harrison era apparentemente geloso dell'ebreo Newley, e chiese che il suo ruolo nel film fosse ridimensionato ed alcune sue scene eliminate. Geoffrey Holder fu oggetto di scherzi razzisti da parte dell'entourage di Harrison. I membri pi\u00f9 giovani del cast crebbero nel risentimento e nell'odio verso Harrison a causa di questi abusi.\nOltre 1,200 animali furono utilizzati nella produzione del film, inclusi cani, maiali, volatili, e persino giraffe. Una giraffa mor\u00ec sul set prima che l'assicurazione entrasse in vigore. Si racconta che una capra mangi\u00f2 un copione e un pappagallo impar\u00f2 la parola \"cut\" a furia di sentirla continuamente sul set. In una scena, delle anatre furono piazzate in un laghetto, ma avendo apparentemente dimenticato come si nuotasse, iniziarono ad affogare. I membri della troupe dovettero gettarsi in acqua per salvarle. Infine, molti degli animali morsero e defecarono su membri del cast e della troupe.\nAppena prima dell'uscita nelle sale del film, la 20th Century Fox venne citata in giudizio per la somma di 4.5 milioni di dollari da Helen Winston, una produttrice coinvolta nelle prime fasi di lavorazione della pellicola. La donna afferm\u00f2 che il punto della trama dove gli animali minacciano di scioperare per conto di Dolittle, era stato preso di peso dalla sua proposta di sceneggiatura rifiutata. Bricusse, che aveva letto la sceneggiatura della Winston, pens\u00f2 che l'idea fosse stata tratta dai libri e la incluse per errore nel suo stesso trattamento. Poich\u00e9 i produttori avevano solo i diritti del contenuto dei libri originali, non avevano alcun appiglio legale al quale ricorrere e furono costretti a risolvere la questione in via stragiudiziale. Lo sciopero degli animali \u00e8 menzionato nel film ma la scena non venne mai effettivamente girata."}
{"id": "481971", "revid": "3523681", "url": "https://it.wikipedia.org/wiki?curid=481971", "title": "James van Allen", "text": ""}
{"id": "481972", "revid": "1226", "url": "https://it.wikipedia.org/wiki?curid=481972", "title": "Starship Troopers", "text": ""}
{"id": "481974", "revid": "106990", "url": "https://it.wikipedia.org/wiki?curid=481974", "title": "Conti e duchi di Puglia e Calabria", "text": "Il seguente \u00e8 un elenco cronologico dei conti e duchi di Puglia e Calabria, che regnarono sulle regioni del sud Italia tra l'XI e il XII secolo. Il feudo nacque sotto il principe longobardo Guaimario IV di Salerno, che fu acclamato \"duca di Puglia e Calabria\" dai suoi vassalli longobardi e normanni. In cambio, Guaimario nomin\u00f2 conte di Melfi Guglielmo Braccio di Ferro, capo della casa d'Altavilla e condottiero dei normanni.\nNel 1047, l'imperatore Enrico III priv\u00f2 Guaimario del titolo ducale e consacr\u00f2 il successore di Guglielmo, Drogone, alla guida del ducato col titolo di \"Dux et Magister Italiae Comesque Normannorum totius Apuliae et Calabriae\" (Duca e maestro d'Italia, conte dei Normanni di tutta la Puglia e la Calabria), vassallo diretto della corona imperiale.\nConti di Puglia.\nIn seguito al Concordato di Melfi, il 23 agosto 1059 papa Niccol\u00f2 II nomin\u00f2 Roberto Duca di Puglia, Calabria e Sicilia, riconoscendogli preventivamente anche la futura conquista della Sicilia.\nDuchi di Puglia e Calabria.\nDurante il periodo 1047-1059 la contea \u00e8 sottoposta a vassallaggio diretto da parte dell'imperatore.\nRuggero III venne opposto da Rainulfo di Alife, investito del ducato dapprima congiuntamente dal papa Innocenzo II e dall'imperatore Lotario II, poi (per garantire oltre ogni ragionevole dubbio il rispetto della formalit\u00e0 e della legittimit\u00e0 giuridica dell'investitura) dal solo imperatore Lotario II.\nL'opposizione di Rainulfo verso Ruggero III ebbe termine con la morte del primo.\nIn seguito alla morte di Ruggero IV, il titolo rimase vacante. Fu ripristinato in seguito per il figlio di Guglielmo II, morto prematuramente, e per Ruggero III (1189), figlio di Tancredi di Sicilia.\nCon l'avvento a re di Sicilia di Federico II di Svevia del sacro romano impero come ultimo discendente degli Altavilla nelle sue donazioni utilizza per se stesso il titolo di Duca d'Apulia insieme a quello di re di Sicilia e Principe di Capua.\nDuchi delle Puglie.\nDuchi delle Puglie, seconda creazione:"}
{"id": "481976", "revid": "124575747", "url": "https://it.wikipedia.org/wiki?curid=481976", "title": "The Crown Jewels (Queen)", "text": "The Crown Jewels: 25th Anniversary Boxed Set \u00e8 un cofanetto del gruppo rock britannico Queen pubblicata nel 1998 dall'etichetta discografica Hollywood Records.\nDescrizione.\nSi tratta di un cofanetto di 8 dischi pubblicato per celebrare il 25\u00ba anniversario dell'uscita del primo album. La raccolta comprende la discografia in studio degli anni settanta ad esclusione della colonna sonora del film \"Flash Gordon\", ovvero gli album \"Queen\", \"Queen II\", \"Sheer Heart Attack\", \"A Night at the Opera\", \"A Day at the Races\", \"News of the World\", \"Jazz\" e \"The Game\"."}
{"id": "481980", "revid": "767487", "url": "https://it.wikipedia.org/wiki?curid=481980", "title": "Ratos de Por\u00e3o", "text": "I Ratos de Por\u00e3o (traduzione: \"topi di fogna\"), anche conosciuti con l'acronimo R.D.P., sono un gruppo musicale brasiliano Hardcore punk, D-beat e Crust punk.\nStoria.\nSono originari di San Paolo del Brasile. La loro musica \u00e8 una combinazione di Hardcore Punk e Metal.\nAlla fine degli anni ottanta i loro dischi raggiunsero fama a livello internazionale, e ci\u00f2 permise alla band di iniziare a fare tour oltreoceano.\nAlla fine degli anni novanta li vediamo in Europa, con il fine di promuovere il loro CD di cover \"Feijoada acidente?\"\nI loro testi trattano di argomenti politici e sociali, anche prendendo spunto dalla vita di tutti i giorni che si conduce in Brasile.\n\"Carniceria Tropical\" (realizzato e prodotto da Billy Anderson), \u00e8 cantato in portoghese, ad eccezione di un unico pezzo (cantato in inglese)."}
{"id": "481981", "revid": "125390945", "url": "https://it.wikipedia.org/wiki?curid=481981", "title": "\u00bfQui\u00e9n es el Sr. L\u00f3pez?", "text": "\u00bfQui\u00e9n es el Sr. L\u00f3pez? \u00e8 una miniserie televisiva documentaria diretta da Luis Mandoki nel 2006.\nTrama.\nLa vita di Andr\u00e9s Manuel L\u00f3pez Obrador, popolare politico messicano di sinistra, e i potenziali retroscena della strumentalizzazione politica nelle elezioni messicane del 2006.\nDistribuzione.\nIl documentario \u00e8 stato concesso in copyleft."}
{"id": "481984", "revid": "125074990", "url": "https://it.wikipedia.org/wiki?curid=481984", "title": "Soggetto (filosofia)", "text": "Il termine soggetto che deriva dal latino \"subiectus\" (participio passato di \"subicere\", composto da \"sub\", sotto e \"iacere\" gettare, quindi assoggettare) letteralmente significa \"quello posto sotto\", \"ci\u00f2 che sta sotto\".\nNella speculazione filosofica il termine ha assunto una variet\u00e0 di significati:\nIl ribaltamento di significato nella storia del concetto.\nIn filosofia il concetto di soggetto ha subito un ribaltamento del suo significato originario. Inizialmente il termine si riferisce a un concetto di essenzialit\u00e0 immutabile, ad una \"oggettivit\u00e0\" ben determinata e certa. Successivamente il significato si capovolge assumendo il valore di ci\u00f2 che \u00e8 apparentemente vero nell'ambito della soggettivit\u00e0 individuale. Il termine latino infatti traduce l'originario greco (\"hypokeimenon\"), che vuol dire appunto \"ci\u00f2 che sta sotto\", ci\u00f2 che secondo il pensiero antico \u00e8 nascosto all'interno della cosa sensibile come suo fondamento ontologico.\nQuindi soggetto (/\"subiectus\") \u00e8 la sostanza (\"sub stantia\"), ci\u00f2 che di un ente non muta mai, ci\u00f2 che propriamente e primariamente \u00e8 inteso come elemento ineliminabile, costitutivo di ogni cosa per cui lo si distingue da ci\u00f2 che \u00e8 accessorio, contingente, e che Aristotele chiama \"accidente\": anzi, \u00e8 proprio la sostanza che sorregge gli accidenti rappresentati da quelle qualit\u00e0 sensibili che mutano la loro apparenza nel tempo e nello spazio.\nSempre in Aristotele, poi, il soggetto assume anche una funzione sul piano logico-linguistico che corrisponde al piano del soggetto nella sua realt\u00e0: il soggetto nel giudizio \u00e8 il punto di partenza, la base a cui viene attribuito, affermativamente o negativamente, il predicato mutevole.\nUn terzo aspetto particolare del soggetto in Aristotele \u00e8 che questi non \u00e8 soltanto sostanza, il sostrato materiale delle cose ma poich\u00e9 ad ogni materia \u00e8 inevitabilmente connessa una forma, il soggetto-sostanza \u00e8 \"sinolo\" (\"synolon\"), unione indissolubile di materia e forma: \u00abQuesto primo sostrato suole essere identificato in primo luogo con la materia, in secondo luogo con la forma e in terzo luogo con il composto di entrambe\u00bb.\nIl ribaltamento soggetto-oggetto inizia con Cartesio che pure mantiene una realt\u00e0 sostanziale al pensiero soggettivo che definisca \"res cogitans\", sostanza pensante. Ma poich\u00e9 l'attivit\u00e0 senziente viene concepita inizialmente come attributo del soggetto corporeo cui inerisce, \u00abil termine soggetto \u00e8 adoperato per designare, in genere, la coscienza e il pensiero, mentre il suo opposto passa a indicare la realt\u00e0 che esiste in s\u00e9 e che quindi \u00e8 il termine cui il pensiero deve adeguarsi. Di conseguenza, nella stessa realt\u00e0 si presenta come soggetto ci\u00f2 che non si pu\u00f2 pensare esistente se non in funzione del pensiero, e come oggettivo ci\u00f2 che invece sussiste in s\u00e9 indipendentemente dal suo essere conosciuto.\u00bb\nNel lessico moderno, allora, \"soggetto\" fa coppia con \"oggetto\": da una parte c'\u00e8 qualcuno che pensa, vuole, accetta, respinge, desidera, teme, ecc. (soggetto); dall'altra, necessariamente, c'\u00e8 qualcosa che \u00e8 pensato, voluto, accettato, respinto, desiderato, temuto, ecc. (oggetto). Nell'Ottocento, \"soggetto\" assume una serie di nuovi significati come \"interiorit\u00e0\", \"libert\u00e0\" o anche \"umanit\u00e0\", in quanto contrapposte alla Natura ed alla cieca materia. Dualismi come libert\u00e0/necessit\u00e0, Spirito/Materia, Uomo/Natura, si possono ricondurre a quello fondamentale soggetto/oggetto. Questo insieme di significati \u00e8 relativamente recente. Oggi si potrebbe meglio parlare di \"autocoscienza\" o anche \"mente\" contrapposta a \"realt\u00e0 esterna\".\nGli antichi.\nNel pensiero antico, almeno tra i presocratici, l'interiorit\u00e0 come gi\u00e0 accennato non viene contrapposta alla \"realt\u00e0 esterna\": uomo e cosmo sono concepiti in stretta unit\u00e0. Pertanto il primo pensiero greco non tematizza il soggetto. Il primo concetto filosofico, \"arch\u00e8\", indica il fondamento della legge naturale e di quella umana. Eraclito vede un'unica legge, un'armonia generale, operante nella natura e nella mente umana, il \"L\u00f2gos\". Parmenide afferma che \u00ablo stesso \u00e8 pensare ed essere\u00bb, ed \u00ab\u00e8 necessario che il dire ed il pensare siano essere\u00bb.\nPer Anassagora il \"No\u00f9s\" \u00e8 l'intelletto che governa il cosmo e che, a livello umano, pensa ed agisce. In tutti questi casi non si ha una chiara distinzione tra soggetto ed oggetto.\nI Sofisti occupano un posto a parte: essi rifiutano in generale il concetto di \"realt\u00e0\", verso la quale ostentano uno scetticismo o un relativismo che \u00e8 la loro caratteristica peculiare, per concentrarsi sul mondo umano. Socrate prosegue con il suo celebre \"so di non sapere\" al quale viene riportata l'autocoscienza. La Natura \u00e8 inconoscibile, ed il compito proprio del filosofo diventa: \u00abconosci te stesso\u00bb. La ricerca si orienta verso l'interiorit\u00e0 dove troviamo il concetto universale di bene e male, virt\u00f9 e vizio, giusto ed ingiusto, ecc.\nCon Platone il concetto diventa Idea, da sempre presente nell'Iperuranio, mondo trascendente eterno e divino. Platone afferma la separazione tra pensiero (le Idee) e materia (le loro copie sensibili), ma attribuisce realt\u00e0 oggettiva solo alle Idee: viene confermata l'unit\u00e0 tra soggetto ed oggetto, tra pensiero e realt\u00e0, ma tale unit\u00e0 viene sottratta alla sfera propriamente umana. La vita individuale \u00e8 sede della \"d\u00f2xa\", apparenza ed errore, mentre solo l'anamnesi, ovvero la visione dell'essere ideale, porta alla Verit\u00e0. Cos\u00ec la filosofia, dal punto di vista della \"d\u00f2xa\", si presenta come \"fuga dal mondo\" ed \"esercizio di morte\".\nAristotele elabora un'ampia teoria sul soggetto, che coincide appunto con l'\"upo-k\u00e9imenon\": \u00e8 il substrato, il fondamento su cui \"poggiano\" le qualit\u00e0 accidentali (soggetto metafisico); \u00e8 il soggetto grammaticale, di cui si dicono i vari predicati (soggetto logico). Aristotele afferma che \u00abla sostanza pare che sia in primo luogo il soggetto di ogni cosa\u00bb. Alla sostanza competono numerosi altri aspetti (potenza, atto, materia, forma, entelechia ecc.), a seconda del contesto; ma tutti questi aspetti o significati afferiscono a quello fondamentale, che \u00e8 la sostanza come soggetto. Perci\u00f2 il soggetto umano, nel senso moderno, \u00e8 solo un caso particolare di sostanza e di soggetto.\nRiassumendo la posizione greca: con l'eccezione dei Sofisti, si riteneva che nella realt\u00e0 del Cosmo l'Uomo e la Natura costituissero una unit\u00e0 o un'armon\u00eca, o un rapporto di tensione, dove un principio unico (arch\u00e9) li univa, e dove in ogni caso la sostanza (ci\u00f2 che \u00e8 esterno alla nostra mente) prevale ontologicamente sul soggetto (la mente).\nDal Neoplatonismo al Rinascimento.\nCon il Neoplatonismo la coppia soggetto/oggetto si presenta a livello cosmico, dove il polo soggettivo della realt\u00e0 (che si manifesta ovunque, dall'Uomo al mondo divino) \u00e8 unito a quello oggettivo (Essere), ma sono entrambi subordinati al Principio unico o Uno, anzi sono derivati da esso per emanazione. L'autocoscienza umana, il \u00abso di esistere\u00bb non \u00e8 che un riflesso, una manifestazione particolare dell'autocoscienza dell'Uno, che anche Plotino chiama \"No\u00f9s\" (Intelletto). Si ha di nuovo la coincidenza tra soggetto e oggetto e l'\"assorbimento\" dell'intelletto umano in una dimensione intellettiva universale.\nSulla scorta di Aristotele, nel Medioevo il soggetto assume un significato \u2018oggettivo\u2019: il soggetto del discorso, l'argomento di cui si parla. Questo uso \u00e8 corrente nel mondo anglosassone (\"subject\", sinonimo di \"matter\"). Nonostante le apparenze, nemmeno Agostino si oppone al realismo filosofico: il suo protagonista \u00e8 s\u00ec l'anima, l'interiorit\u00e0; ma, come per Platone, l'anima vive e pensa grazie all'illuminazione divina: il soggetto umano dipende in tutto da una Verit\u00e0 che lo trascende.\nCol Cristianesimo si ha comunque ad una nuova concezione di Dio rispetto a quella greca: non pi\u00f9 come entit\u00e0 impersonale, o semplice fondamento oggettivo della natura, ma come Soggetto vivo e pensante, di cui l'uomo \u00e8 immagine e somiglianza. Nella disputa sugli universali, Tommaso d'Aquino prende posizione a favore del realismo, nel contesto tuttavia di un'autocoscienza del soggetto ricondotta alla trascendenza divina.\nSu questa strada anche il Rinascimento descrive variamente l'interiorit\u00e0 come contatto con l'universale che si riflette nell'umano. \"Anima mundi\" (Ficino), \"Mens insita omnibus\" (Bruno), \"Intelletto\" (Cusano), sono espressioni e dottrine che esprimono quest'adesione del soggetto umano alla dimensione cosmica del Soggetto assoluto: l'uomo \u00e8 un microcosmo che contiene in s\u00e9 gli estremi opposti dell'universo, in quanto specchio dell'Uno dal quale proviene tutta la realt\u00e0. La natura partecipa di questa soggettivit\u00e0 universale, essendo tutta viva e animata, non un meccanismo automatizzato ma abitata da forze e presenze nascoste.\nLa filosofia moderna.\nNel '600 si verificano due processi paralleli: con Galileo Galilei si inaugura la visione scientifico-matematica della Natura; con Cartesio viene inaugurata la visione moderna del soggetto. Questo duplice processo costituisce la base del dualismo soggetto/oggetto, e riflette la nuova consapevolezza da parte dell'uomo europeo del proprio potere sulla Natura.\nCartesio parte dall'evidenza che nella mia mente vi sono molteplici Idee, di varia natura (il significato cartesiano \u00e8 differente da quello platonico: esse sono solo nella mia mente). Io non posso essere sicuro che a queste Idee corrisponda una realt\u00e0 esterna al mio pensiero. Nel rapporto tra il mio pensiero e le Idee spesso l'oggetto (di cui l'idea \u00e8 la mia rappresentazione mentale) non esiste materialmente: esso pu\u00f2 essere immaginato, inventato, anticipato, ecc. Ma vi \u00e8 soprattutto l'errore, ovvero la non-esistenza reale dell'oggetto pensato come reale. Quindi si pu\u00f2 esercitare un costante dubbio circa la esistenza reale dell'oggetto, ma non si pu\u00f2 mai dubitare della presenza delle Idee nella mente n\u00e9 dell'esistenza dell'io che dubita. Cartesio ha fortemente sbilanciato la coppia soggetto/oggetto a favore del primo termine. La celebre proposizione del \"Cogito, ergo sum\" riassume un lungo ragionamento che si pu\u00f2 esprimere cos\u00ec: \nSu questa base Cartesio costruisce un prototipo di quella che si pu\u00f2 definire \"metafisica del soggetto\", dove l'io individuale diventa la prima sostanza, in ordine logico, e l'unica che possa costituire il fondamento dell'esistenza di tutte le altre. Determinante per la successiva elaborazione sul soggetto \u00e8 il dualismo res cogitans/res extensa. Il pensiero \u00e8 contrapposto alla Natura ed alla materia, che Cartesio identifica con l'estensione spaziale degli oggetti. Dal dualismo res cogitans/res extensa si svilupper\u00e0 il meccanicismo come visione matematica e deterministica della Natura. Dopo Cartesio restano alcuni punti fermi:\nCon Leibniz tuttavia si ha una nuova metafisica del soggetto, pi\u00f9 complessa del semplice dualismo cartesiano, basata sulla pluralit\u00e0 delle sostanze, che torna a riunificare la dimensione del pensiero con quella dell'essere secondo l'ottica platonico-aristotelica; le idee, vere e proprie realt\u00e0 pensanti che si esprimono nel soggetto metafisico (la monade, corrispondente nell'uomo alla sua mente) hanno di nuovo il ruolo di fondamento della verit\u00e0. Infatti il giudizio, nella sua forma logica \u201cS \u00e8 P\u201d, \u00e8 vero quando il predicato \u00e8 gi\u00e0 contenuto nel soggetto, che \u00e8 la sua causa o, per dirla con Leibniz, la sua ragion sufficiente. Il soggetto logico S esprime la sostanza reale o monade, che quindi \u00e8 la causa della verit\u00e0, sia in senso logico (come soggetto del giudizio), che ontologico (come ragion sufficiente del predicato). Se \u00e8 vero che \u00abColombo scopr\u00ec l'America\u00bb (nel celebre esempio di Leibniz), la ragione di tale scoperta risiede nel soggetto, cio\u00e8 in Colombo stesso. Leibniz descrive un soggetto gi\u00e0 simile all'uomo moderno, come individuo indipendente dagli altri (\u00abla monade non ha porte n\u00e9 finestre\u00bb), dotato di una sua energia vitale (\"appetitus\") e di una libert\u00e0 e finalit\u00e0 sua propria (l\"'entelechia\" aristotelica), ma inserendolo entro un quadro organico d'insieme, fondato sul concetto scolastico di \u00abarmonia prestabilita\u00bb.\nL'empirismo inglese, prima con John Locke e poi pi\u00f9 decisamente con David Hume, reagisce a questa \"sostanzializzazione\" del soggetto criticando sia la nozione di \"sostanza\" (Locke), che poi quella stessa di \u201csoggetto\u201c (Hume). Ma in tal modo l'empirismo perviene allo scetticismo, all'impossibilit\u00e0 di poggiare la concordanza tra soggetto e predicato su solide basi: ne va di mezzo la possibilit\u00e0 della conoscenza scientifica. Come in Cartesio, seppur partendo da una prospettiva opposta, gli empiristi giungono cos\u00ec a un dualismo, ad una frattura tra la dimensione soggettiva dell'esperienza, e quella oggettiva della realt\u00e0 esterna. Questa frattura tra la realt\u00e0 e le sue rappresentazioni soggettive derivanti dall'esperienza verr\u00e0 radicalizzata da Kant come opposizione tra fenomeno e cosa in s\u00e9 (vedi oltre).\nConcludendo sul pensiero moderno: all'opposto di quello antico, ora \u00e8 il soggetto a prevalere sull'oggetto esterno, fino a diventare esso stesso un'entit\u00e0 metafisica autonoma (Cartesio), generando per reazione la negazione della sostanza (empirismo).\nKant e l'Idealismo.\nCon Kant si ha la \"rivoluzione copernicana\" che mette il soggetto al centro del sistema della conoscenza, facendo ruotare gli oggetti intorno alle sue forme \"a priori\" (quelle sensibili, cio\u00e8 spazio e tempo, e le dodici categorie dell'intelletto). Il soggetto da individuo si fa soggetto trascendentale o puro: l'\"Io penso\". Le forme \"a priori\", infatti, su cui si fonda l'oggettivit\u00e0 delle conoscenze empiriche, a loro volta poggiano su una forma universale, che \u00e8 appunto il soggetto puro. Scrive Kant: \u00abL'\"Io penso\" (\u2026) deve poter accompagnare tutte le mie rappresentazioni, poich\u00e9 altrimenti in me verrebbe rappresentato qualcosa che non potrebbe affatto venir pensato\u00bb. Il pensare dunque \u00e8 un atto originario dell'io puro. Scrive ancora Kant: \u00abLa chiamo (...) originaria, poich\u00e9 essa \u00e8 quella autocoscienza che, col produrre la rappresentazione \"Io penso\", non pu\u00f2 essere preceduta da nessun'altra rappresentazione, poich\u00e9 condizione \"a priori\" di tutte le altre rappresentazioni\u00bb. Il soggetto empirico, l'io in carne ed ossa, deve la sua stessa identit\u00e0 (per cui io so di essere io) alla forma preesistente dell'\"Io penso\", che \u00e8 la medesima per tutti i soggetti empirici. L'\"Io penso\" kantiano non ha per\u00f2 un carattere sostanziale o metafisico come quello cartesiano, poich\u00e9 \u00e8 soltanto una forma, un contenitore: mentre i suoi contenuti sono i pensieri che i singoli soggetti empirici costruiscono sulla realt\u00e0 fenomenica, ben distinta dalla cosa-in-s\u00e9; quest'ultima sussiste indipendentemente e al di fuori del soggetto, ed \u00e8 pertanto inconoscibile. In questo limite conoscitivo del soggetto si manifestano il criticismo e l'avversione di Kant per la metafisica razionalistica. In Kant non abbiamo una metafisica del soggetto vera e propria, ma piuttosto una visione antropocentrica della Natura, in cui i nessi (logici e fisici) tra gli oggetti naturali non valgono di per s\u00e9, ma solo in relazione ad un soggetto generale, generico. La Natura \u00e8 tale in relazione all'Uomo.\nDa Kant all'idealismo il passo \u00e8 breve: \u00e8 sufficiente rimuovere la cosa-in-s\u00e9. Avremo cos\u00ec un soggetto trascendentale dotato di forma e contenuto, principio metafisico della realt\u00e0, sia di quella del soggetto (libert\u00e0, conoscenza) sia di quella dell'oggetto (Natura, materia). Cos\u00ec in Fichte e Schelling l'Io assoluto \u00e8 l'origine non solo dell'autocoscienza umana ma anche del non-io o Natura: l'identit\u00e0 di questi due termini \u00e8 un'unione \"immediata\", attingibile solo al di l\u00e0 dell'opera mediatrice della ragione, tramite intuizione. Veniva perci\u00f2 ripristinata l'unit\u00e0 indissolubile di soggetto e oggetto tipica della metafisica neoplatonica.\nHegel identifica esplicitamente il soggetto con l'Assoluto, ed infine con il Dio cristiano, ma diversamente dai suoi predecessori li congiunge in forma \"mediata\", generando quindi nuovamente un dualismo. Secondo Hegel, \u00abche la sostanza sia essenzialmente Soggetto, ci\u00f2 \u00e8 espresso nell'enunciazione dell'Assoluto come Spirito\u00bb, ma quel che ancora mancava al soggetto puro era la concretezza dello svolgersi della vita umana nella dimensione storico-culturale, sociale, politica. Cos\u00ec egli elabora la nozione di \"Spirito\" (\"Geist\") come soggetto unico ed assoluto che per\u00f2 inizialmente non sa di esserlo, per cui tutta la storia umana consiste in un progressivo prendere coscienza di s\u00e9 da parte dello Spirito, proprio attraverso le vicende (politiche, culturali, religiose) degli uomini e dei popoli. Le diverse figure attraverso cui lo Spirito si autoconosce sono narrate nella \"Fenomenologia dello spirito\", che \u00e8 una sorta di storia romanzata della autocoscienza: essa inizia come semplice io empirico (certezza sensibile), ma poi attraverso numerosi passaggi dialettici diviene sempre pi\u00f9 universale. Infine Hegel identifica lo Spirito con la stessa filosofia, che \u00e8 l'autocoscienza dell'intera umanit\u00e0 e dove forma e contenuto coincidono, grazie all'opera mediatrice della razionalit\u00e0; cos\u00ec Hegel si ritiene colui che ha dato alla Ragione illuministica il suo significato pi\u00f9 pieno. Il successivo \"sistema filosofico\" dell\"'Enciclopedia delle scienze filosofiche in compendio\" (1817), basato sulla \"dialettica\" e suddiviso in Idea, Natura e Spirito, descrive le forme, progressivamente pi\u00f9 vere e concrete, attraverso cui la realt\u00e0 (o Idea, che Hegel definisce classicamente come \"i pensieri di Dio\") viene pensata e diviene cos\u00ec contenuto dell'autocoscienza universale o Spirito.\nDallo Spirito hegeliano all'uomo concreto, sociale, storico, economico, il passo \u00e8 di nuovo breve. La sinistra hegeliana e soprattutto Marx traducono l'idealismo in materialismo storico. Se per l'idealismo il soggetto \u00e8 l'origine dell'autocoscienza e della Natura, per Marx il soggetto della storia \u00e8 la classe sociale, ovvero un'autocoscienza collettiva costituita dalla sua dimensione economica, dalla sua posizione nel sistema produttivo. Marx traduce in forma consapevole il dominio dell'uomo sulla Natura ed infine sulla societ\u00e0, ovvero su s\u00e9 stesso. I suoi strumenti non sono pi\u00f9 (o non solo) il puro pensiero e la \"scienza\" newtoniana, ma piuttosto il lavoro e la tecnica come forme di umanizzazione della Natura. Il Progresso \u00e8 il destino inevitabile del soggetto umano e storico. Il soggetto si lega inestricabilmente alla dimensione della tecnica, cosa non certo priva di significato. Heidegger rileva lo stretto legame tra l'affermarsi del dominio filosofico del soggetto e l'affermarsi della tecnica come orizzonte esistenziale dell'uomo moderno.\nIl soggetto oggi.\nLa filosofia gi\u00e0 da un secolo va annunciando in varie forme la \"morte del soggetto\". Il soggetto ha fatto da supporto alla Rivoluzione scientifica e poi all'Illuminismo ed in generale al periodo storico in cui l'Europa \u00e8 stata (e si \u00e8 messa) al centro del mondo. La Rivoluzione Copernicana esprime un ottimismo della ragione che oggi per molti aspetti \u00e8 entrato in crisi. La filosofia e l'epistemologia contemporanee hanno in vari modi portato oltre la relazione soggetto/oggetto quale unico fondamento della conoscenza della Natura."}
{"id": "481985", "revid": "48344", "url": "https://it.wikipedia.org/wiki?curid=481985", "title": "Guido dei conti di Borgogna", "text": ""}
{"id": "481987", "revid": "114099522", "url": "https://it.wikipedia.org/wiki?curid=481987", "title": "Henri-Ir\u00e9n\u00e9e Marrou", "text": "Biografia.\nFormazione.\nMarrou nacque nel 1904 da genitori originari della Provenza. Diplomatosi brillantemente al liceo Adolphe Thiers di Marsiglia, nel 1925 entr\u00f2 a l'\u00c9cole normale sup\u00e9rieure di Parigi e nel 1929 ottenne l'abilitazione per l'insegnamento di storia e geografia nelle scuole superiori. Nel 1929 cominci\u00f2 a collaborare con la rivista \"Politique\" e partecip\u00f2 al movimento studentesco cristiano della \"Jeunesse \u00c9tudiante Chr\u00e9tienne\".\nNel 1930 su segnalazione del suo maestro J\u00e9r\u00f4me Carcopino entr\u00f2 all'\u00c9cole fran\u00e7aise di Roma, dove rimase fino al 1932 e lavor\u00f2 alla sua tesi di dottorato su sant'Agostino. Partecip\u00f2 a scavi archeologici in Algeria. Dal 1932 al 1937 Marrou studi\u00f2 presso l'Istituto francese di Napoli e nel 1937 consegu\u00ec il dottorato con una tesi su \"Sant'Agostino e la fine della cultura antica\", pubblicata l'anno successivo.\nMarrou era un ammiratore di Teilhard de Chardin e di Charles P\u00e9guy. Nel 1933 conobbe a Parigi Emmanuel Mounier, fondatore della rivista \"Esprit\" con cui Marrou collabor\u00f2 dal 1934, occupandosi di critica musicale. Marrou firmava gli articoli di carattere musicale, letterario o politico con lo pseudonimo \"Henri Davenson\".\nCarriera accademica.\nNel 1937 Marrou accett\u00f2 di essere nominato professore di lettere all'Universit\u00e0 del Cairo dove rimase per circa un anno. Rientrato in Francia, Marrou fu nominato m\u00e2itre de conf\u00e9rences all'Universit\u00e0 di Nancy.\nL'11 settembre 1939 poco dopo lo scoppio della Seconda guerra mondiale, fu arruolato come ufficiale del servizio di sanit\u00e0 all'ospedale militare di Marsiglia. Congedato nel settembre del 1940, non pot\u00e9 tornare a Nancy situata nella zona occupata dai tedeschi e perci\u00f2 fu nominato docente all'Universit\u00e0 di Montpellier. Durante il suo soggiorno a Montpellier, Marrou ader\u00ec alla resistenza contro l'occupazione nazista. Nell'ottobre del 1941 Marrou fu nominato m\u00e2itre de conf\u00e9rences alla facolt\u00e0 di lettere dell'Universit\u00e0 di Lione. In quel periodo, affinch\u00e9 i giovani non fossero influenzati dalla propaganda del regime collaborazionista, Marrou accett\u00f2 di dirigere un gruppo itinerante di studenti cui tenne delle conferenze.\nEgli fu attivo anche nell'opera di salvataggio dei membri della comunit\u00e0 ebraica lionese e non pochi fuggirono in Svizzera grazie al suo interessamento.\nProfessore di Storia del cristianesimo antico alla Sorbona.\nNel 1945 Marrou venne nominato professore di storia del Cristianesimo antico all'Universit\u00e0 della Sorbona di Parigi. Nel prestigioso ateneo parigino insegner\u00e0 per quasi trent'anni, durante i quali vedranno la luce tutte le sue opere pi\u00f9 importanti.\nEgli fu uno dei primi collaboratori della collana \"Sources chr\u00e9tiennes\" dell'editore parigino Du Cerf che pubblicava opere di Padri della Chiesa come \"La lettera a Diogneto\" e \"Il pedagogo\" di Clemente Alessandrino.\nOltre a opere dedicate al periodo della tarda antichit\u00e0 come \"Storia dell'educazione nell'antichit\u00e0\" del 1948 e a Sant'Agostino come \"Agostino e l'agostinismo\" del 1955, Marrou scrisse due testi in cui riflett\u00e9 sull'attivit\u00e0 dello storico e sui rapporti tra storia e teologia: \"La conoscenza storica\" del 1954 e \"Teologia della storia\" del 1968.\nNel 1965 fu eletto primo presidente dell'Associazione Internazionale di Studi Patristici (AIEP-IAPS).\nIl 3 febbraio 1967 Henri-Ir\u00e9n\u00e9e Marrou fu eletto membro dell'Acad\u00e9mie des inscriptions et belles-lettres. Il mese di maggio del 1968 segn\u00f2 l'inizio di un nuovo periodo della vita dello studioso: l'esasperazione degli studenti per le pessime condizioni dell'insegnamento era da lui compresa, ma non poteva condividere l'esito rivoluzionario di questa protesta.\nLa riforma dell'universit\u00e0 che segu\u00ec alle agitazioni port\u00f2 alla divisione della Sorbona in diversi atenei: Marrou scelse d'insegnare all'Universit\u00e0 di Parigi IV, non per ragioni politiche, ma perch\u00e9 non voleva separarsi dai latinisti ed ellenisti che l\u00ec avevano le loro cattedre. Quest'epoca di profonde trasformazioni riguard\u00f2 anche la Chiesa cattolica che usciva dal Concilio Vaticano II, Marrou ed altri intellettuali cristiani cercarono con la rivista \"Les quatre fleuves\" uscita nel 1973 di ribadire quella che per loro era la vera meta della speranza cristiana contro le letture rivoluzionarie del cristianesimo molto in voga in quegli anni.\nAlle soglie dei settant'anni, nell'autunno del 1973, Marrou fu sollevato dai corsi universitari e venne destinato al Centro di ricerche sul cristianesimo antico dove rimase dal 1\u00ba ottobre 1973 al 30 settembre 1975, mentre la sua cattedra venne affidata all'allievo Charles Pietri nell'ottobre del 1976.\nIl 9 gennaio 1976 perse la moglie Jeanne Bouchet: Marrou non si riprender\u00e0 pi\u00f9 da questo lutto.\nIl 15 marzo 1977 intervenne per l'ultima volta in pubblico, qualche giorno dopo si ammal\u00f2 e in seguito a molte sofferenze mor\u00ec la notte dell'11 aprile 1977."}
{"id": "481989", "revid": "30300", "url": "https://it.wikipedia.org/wiki?curid=481989", "title": "\u00bfQui\u00e9n es el Sr. L\u00f3pez", "text": ""}
{"id": "481993", "revid": "767487", "url": "https://it.wikipedia.org/wiki?curid=481993", "title": "Indovina chi viene a cena?", "text": "Indovina chi viene a cena? (\"Guess Who's Coming to Dinner\") \u00e8 un film del 1967 diretto da Stanley Kramer e interpretato da Spencer Tracy, Sidney Poitier, Katharine Hepburn, Katharine Houghton e Isabel Sanford.\nNel 1998 l'American Film Institute l'ha inserito al novantanovesimo posto della classifica dei migliori cento film statunitensi di tutti i tempi.\nNel 2017 il film \u00e8 stato selezionato per la conservazione nel National Film Registry della Biblioteca del Congresso degli Stati Uniti per essere \"culturalmente, storicamente ed esteticamente significativo\".\nTrama.\nJoanna \"Joey\" Drayton, una ragazza bianca statunitense, cresciuta in un'agiata famiglia \"liberal\" di San Francisco, si innamora di John Prentice, uno stimato medico afroamericano conosciuto dieci giorni prima alle Hawaii.\nI due hanno deciso di sposarsi e si recano a San Francisco, dove Joey intende presentare il fidanzato ai genitori, il padre Matt e la madre Christina, prima che questi riparta la sera stessa per New York e poi per Ginevra, dove lo attende un impegno di lavoro e dove hanno previsto di convolare a nozze.\nJoey vorrebbe seguire subito il suo adorato John, ma lui esige prima l'incondizionata approvazione dei genitori di lei alla loro unione. Christina, commossa dalla sincerit\u00e0 dell'unione, aderisce all'entusiasmo della figlia, ma Matt, troppo preoccupato per le difficolt\u00e0 cui la coppia andrebbe incontro, non \u00e8 propenso a dare la propria approvazione. La situazione diventa ancora pi\u00f9 intricata allorch\u00e9, invitati da Joey, i genitori di John \u2013 i quali ignorano che la ragazza \u00e8 bianca \u2013 vengono a cena dai Drayton per conoscere lei e la sua famiglia.\nIn un primo momento, i genitori dei rispettivi figli si ritrovano a chiacchierare impacciati, ma poi la situazione prende una piega pi\u00f9 decisa: le madri si ritrovano d'accordo nell'accettare un amore cos\u00ec sincero, i padri non vogliono a nessun costo accettare le condizioni, mentre John si ribella al padre cercando di fargli capire che il suo amore va ben oltre il colore della pelle. Joey, per\u00f2, \u00e8 ancora all'oscuro di tutto, poich\u00e9 impegnata a fare le valigie per quello che, secondo lei, sar\u00e0 un sicuro matrimonio. Alla fine Matt Drayton richiamer\u00e0 tutti in salotto per rivelare che anche per lui l'amore \u00e8 una cosa ben pi\u00f9 importante della diversa pigmentazione della pelle, concludendo che Joanna \"Joey\" e John sono \"due esseri speciali\"."}
{"id": "481995", "revid": "3524365", "url": "https://it.wikipedia.org/wiki?curid=481995", "title": "Eugene P. Wigner", "text": ""}
{"id": "481999", "revid": "3524460", "url": "https://it.wikipedia.org/wiki?curid=481999", "title": "Josiah Gibbs", "text": ""}
{"id": "482001", "revid": "35813", "url": "https://it.wikipedia.org/wiki?curid=482001", "title": "Giovanni dei Caetani d'Aragona", "text": ""}
{"id": "482002", "revid": "31886", "url": "https://it.wikipedia.org/wiki?curid=482002", "title": "Test di Wada", "text": "Il test di Wada, che prende il nome dal neurologo nippo-canadese Juhn Atsushi Wada, \u00e8 un test medico che prevede l'iniezione di un sedativo (amobarbital) in carotide (alternativamente la destra o la sinistra). A seconda di dove viene eseguita l'iniezione, si pu\u00f2 verificare a quale emisfero cerebrale faccia capo una determinata funzione cognitiva e se \u00e8 unilaterale. \nUtilit\u00e0 nella diagnostica neurochirugica.\nIl test di Wada viene utilizzato prima di operazioni di chirurgia ablativa al cervello per epilessia e rimozione di tumori cerebrali, e consente di prevenire il danno alle aree preposte all'elaborazione del linguaggio e ad altre funzioni cognitive superiori come la memoria.\nIn neurolinguistica, permette di fare deduzioni sulla localizzazione cerebrale di particolari funzioni linguistiche.\nMetodo.\nIl test viene condotto con il paziente sveglio. Essenzialmente, viene somministrato un blando anestetico (che di solito \u00e8 l'amobarbitale di sodio), introdotto dentro una delle due arterie carotide interne tramite una cannula oppure un catetere intra-arteriale proveniente dall'arteria femorale. Il farmaco viene iniettato in un emisfero alla volta. L'effetto \u00e8 quello di \"spegnere\" temporaneamente qualsiasi funzione linguistica e/o di memoria in uno dei due emisferi in modo da poter valutare l'altro emisfero non anestetizzato. In seguito, immediatamente, il paziente viene sottoposto ad una valutazione neuropsicologica.\nAttualmente, sussiste una grande variabilit\u00e0 nei processi utilizzati per somministrare il test, e dunque risulta difficile confrontare i risultati tra un paziente e l'altro.\nEffetti collaterali.\nIl test di Wada ha alcuni effetti collaterali interessanti. Raramente si nota un drastico cambiamento della personalit\u00e0, ma \u00e8 comune osservare una disinibizione comportamentale. Inoltre sono spesso osservate (controlateralmente al lato dell'iniezione) emiplegia, eminegligenza controlaterale e la comparsa di brivido . Durante l'iniezione, tipicamente all'emisfero sinistro, il paziente sperimenta disturbi del linguaggio oppure \u00e8 inabilitata ad esprimersi o a capire il linguaggio. Anche se i pazienti non sono in grado di parlare, spesso la loro abilit\u00e0 nel canto rimane inalterata. Questo \u00e8 dovuto al fatto che i circuiti cerebrali utilizzati per percepire la musica e cantare utilizzano una parte differente del cervello rispetto alla lingua parlata, scritta ed ascoltata. Molte persone affette da afasia sono in grado di cantare, e addirittura possono imparare nuove canzoni e le loro melodie.\nLa ripresa dall'anestesia \u00e8 molto rapida e le registrazioni dell'EEG e della forza di presa alle estremit\u00e0 sono utilizzati per determinare quando l'effetto del farmaco \u00e8 scomparso. In generale, la ripresa del linguaggio \u00e8 dispastico (contiene errori nella produzione o nella comprensione) dopo un'iniezione nell'emisfero dominante. Anche se generalmente considerata una procedura sicura, ci sono quanto meno dei rischi minimi associati ala procedura di angiografia utilizzata per guidare il catetere all'interno dell'arteria carotidea. Ad oggi, sono in fase di ricerca dei metodi non invasivi (ad es. fMRI) per determinare la lateralit\u00e0 del linguaggio e della memoria."}
{"id": "482004", "revid": "27767", "url": "https://it.wikipedia.org/wiki?curid=482004", "title": "Bakelite", "text": ""}
{"id": "482006", "revid": "767487", "url": "https://it.wikipedia.org/wiki?curid=482006", "title": "K\u014dsh\u014d", "text": "Il suo nome significa, letteralmente, \"manifestazione filiale\".\nNessuna data certa pu\u00f2 essere ricondotta al suo regno e lui stesso come uno degli imperatori leggendari. Nel \"Kojiki\" e nel \"Nihonshoki\" sono registrati solo il suo nome e la sua genealogia. Si crede per tradizione alla sua esistenza storica () ed \u00e8 onorato presso una tomba identificata come sua."}
{"id": "482009", "revid": "300067", "url": "https://it.wikipedia.org/wiki?curid=482009", "title": "Nate Thurmond", "text": "Carriera.\nHa ricoperto il ruolo di centro - ala forte nei San Francisco Warriors (dal 1964 al 1971), diventati poi Golden State Warriors (dal 1972 al 1974). Nel 1975 pass\u00f2 ai Chicago Bulls coi quale rimase fino a met\u00e0 della stagione 1976, quando si trasfer\u00ec ai Cleveland Cavaliers con i quali rest\u00f2 fino all'anno del suo ritiro (1977).\nMessosi in luce gi\u00e0 dal suo primo anno nella NBA (fu terza scelta assoluta del draft NBA 1963), esplose nel 1965 concludendo una stagione che gli valse il terzo posto assoluto nella classifica dei migliori rimbalzisti della lega (1395, 18,1 a partita), conquistandosi la prima delle sue complessive 7 convocazioni all'NBA All-Star Game.\nDifensore di eccezionale talento, inserito costantemente nel \"ranking\" dei migliori difensori dell'NBA, si distinse in particolare per la spiccata attitudine nelle stoppate (terzo nelle liste NBA del 1975: 2,4 a partita). Giocatore di notevole equilibrio in tutti i fondamentali, fu celebre in particolare per la storica impresa della quadrupla doppia, realizzata nel 1974 contro gli Atlanta Hawks sommando 22 punti, 14 rimbalzi, 13 assist e 12 stoppate. Primo giocatore nella storia della lega a centrare tale ambitissimo traguardo, fu raggiunto in seguito dai soli Alvin Robertson, Hakeem Olajuwon e David Robinson.\nA carriera conclusa, le sue cifre parlano di un giocatore da 15,0 punti, 15,0 rimbalzi, 2,7 assist, 2,1 stoppate, e 37,2 minuti a incontro per un totale di 964 partite.\nNel 1985 venne inserito nell'olimpo della pallacanestro, la Basketball Hall of Fame. Nel 1996 ottenne un ulteriore riconoscimento quando venne indicato nella lista dei 50 migliori giocatori del cinquantenario della NBA.\nPer la stagione NBA 2016/17, la divisa dei Golden State Warrios sfoggia un nastro con il numero 42, in onore di Thurmond.\nIn occasione di gara-1 delle NBA Finals 2017, che hanno visto sfidarsi proprio i Warriors e i Cavs (entrambe sue ex squadre) \u00e8 stato ricordato con un breve filmato sul maxischermo della Oracle Arena."}
{"id": "482012", "revid": "106908", "url": "https://it.wikipedia.org/wiki?curid=482012", "title": "Anders \u00c5ngstr\u00f6m", "text": ""}
{"id": "482014", "revid": "547992", "url": "https://it.wikipedia.org/wiki?curid=482014", "title": "Adagio in Sol minore", "text": "L'Adagio in Sol minore per archi e organo su due spunti tematici e su un basso numerato di Tomaso Albinoni (Mi 26), conosciuto come Adagio di Albinoni, \u00e8 una composizione del musicologo Remo Giazotto pubblicata nel 1958 dalla Ricordi. \nStoria.\nGiazotto dichiar\u00f2 di aver \"ricostruito\" il presunto \"Adagio\" sulla base di una serie di frammenti di Tomaso Albinoni che sarebbero stati ritrovati tra le macerie della S\u00e4chsische Landesbibliothek di Dresda in seguito al bombardamento della citt\u00e0 avvenuto durante la seconda guerra mondiale. I frammenti sarebbero stati parte di un movimento lento di sonata (o di concerto) in sol minore per archi e organo, di cui purtroppo mai si sono avute certezze concrete.\nIn verit\u00e0, a partire dal 1998, anno della morte di Remo Giazotto, l\"'Adagio\" \u00e8 ritenuto un lavoro interamente originale di Giazotto, giacch\u00e9 nessun frammento di notazione \u00e8 stato trovato in possesso della S\u00e4chsische Landesbibliothek. L'opera \u00e8 stata catalogata dal musicologo Michael Talbot, massimo studioso di Tomaso Albinoni, come Mi 26 e inserita tra le composizioni non autentiche.\nInterpretazioni.\nIl brano \u00e8 strumentato per archi con l'aggiunta dell'organo; volendo, \u00e8 possibile anche eseguirlo per soli archi. Ma la sua notoriet\u00e0 ha raggiunto un livello tale che sono frequenti le trascrizioni per molti altri strumenti.\nIl compositore e noto direttore d'orchestra Ino Savini ha strumentato l'Adagio per grande orchestra, dirigendo egli stesso le esecuzioni. Esiste una registrazione da lui diretta con la Janacek Philharmonic di Ostrava nel 1967 (CD \"Ino Savini Live Collection\" ISC-029)\nLa composizione ha avuto un notevole successo anche grazie ai numerosi utilizzi e reinterpretazioni: \u00e8 il tema conduttore de \"Il processo\" di Orson Welles (1962); \u00e8 parte ad esempio della colonna sonora del film \"Gli anni spezzati\" di Peter Weir (1981), incentrato sulla famosa battaglia di Gallipoli combattuta nella prima guerra mondiale, di quella del film di fantascienza \"Rollerball\" (1975), e di quella di \"Manchester by the Sea\" di Kenneth Lonergan (2016). \u00c8 stata inoltre usata come sottofondo musicale in numerosissimi programmi televisivi e spot pubblicitari, per esempio nella popolare sitcom britannica \"Butterflies\" e nell'episodio \"Il dominio del drago\" (\"Dragon's Domain\") della serie di fantascienza \"Spazio 1999\" (1975). Anche Pier Paolo Pasolini lo ha utilizzato nel suo \"Vangelo secondo Matteo\".\nUn esempio di riproposta del brano \u00e8 la registrazione dell'Adagio da parte del chitarrista Dominic Miller, musicista di origini argentine conosciuto per i suoi tour con Sting. Nella seconda met\u00e0 degli anni '60, il cantautore austriaco Udo J\u00fcrgens ha ripreso l'Adagio in una versione cantata molto interessante. Anche i Doors hanno reinterpretato questa composizione, pi\u00f9 esattamente nel 1978 all'interno dell'album \"An American Prayer\", con i brani \"A Feast of Friends\" e \"Ghost Song\". Essi inoltre hanno usato l'Adagio come base musicale per la poesia \"The Severed Garden\", recitata nella scena finale del film \"The Doors\" di Oliver Stone, basato sulla storia del gruppo e del suo frontman, il poeta e cantante Jim Morrison. Il gruppo rock progressive Renaissance ne ha inserito una versione intitolata \"Cold is being\" nell'album del 1974 \"Turn of the Cards\".\nDurante gli anni ottanta il chitarrista svedese Yngwie J. Malmsteen ha ripreso l'Adagio nel brano \"Icarus' Dream Suite Op. 4\", inserito nel suo primo album solista \"Rising Force\", usandolo successivamente durante le esibizioni live come intro per \"Far Beyond the Sun\", quale si pu\u00f2 ascoltare nell'album \"Trial by Fire - Live in Leningrad\".\nNel 1999 Lara Fabian, basandosi su questa composizione, ha scritto la canzone \"Adagio\" in lingua italiana e inglese. Questa rivisitazione del brano \u00e8 molto popolare ed \u00e8 stata eseguita dal vivo da cantanti di varie nazionalit\u00e0 con notevoli doti vocali.\nIl brano venne utilizzato nel 1984 ai funerali di Enrico Berlinguer per la commemorazione in Piazza San Giovanni a Roma e per quelli di Margaret Thatcher nel 2013.\nUna trascrizione per chitarra composta da Daniel J. White \u00e8 utilizzata nella seconda scena della versione italiana di \"La comtesse noire\" di Jess Franco.\nNel 2006 la composizione venne eseguita da un quartetto d'archi, come introduzione in un concerto del gruppo rock progressivo inglese Anathema; l'intero concerto fu in seguito pubblicato su DVD e CD con il titolo \"A moment in time\".\nL'Adagio viene riprodotto durante il primo e l'ultimo episodio della seconda stagione di \"American Crime Story\", intitolata \"L'assassinio di Gianni Versace\"."}
{"id": "482016", "revid": "371529", "url": "https://it.wikipedia.org/wiki?curid=482016", "title": "Nick mano fredda", "text": "Nick mano fredda (\"Cool Hand Luke\") \u00e8 un film del 1967 diretto da Stuart Rosenberg. Il titolo originale, traducibile come \"Luke mano fredda\", venne cambiato per legarsi al cambiamento del nome del protagonista (Lucas nella versione originale, Nick in quella italiana). Nel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nCondannato a due anni di reclusione (e annessi lavori forzati) per aver distrutto da ubriaco una serie di parchimetri, il brillante Nick diviene un simbolo di ribellione e di antiautoritarismo, amato dai compagni e odiato dai guardiani. Sconfitto dalla vita (la donna che amava l'ha lasciato per un uomo ricco), devastato dai lutti familiari (durante la prigionia la madre muore di cancro) e con niente da perdere, Nick tenta pi\u00f9 volte la fuga.\nIl secondo tentativo, in particolare, sembra andare a buon fine, tanto che Nick manda una sua foto, in compagnia di due avvenenti ragazze, agli ex amici detenuti, facendo presagire il buon risultato della sua fuga: in realt\u00e0 si tratta di un fotomontaggio che Nick ha fatto creare per rallegrare i compagni. Nuovamente catturato, tenta la fuga una terza volta: questa volta, per\u00f2, il tentativo si rivela fatale. Rimarr\u00e0 comunque vivo nel ricordo ammirato dei compagni di pena.\nProduzione.\nDonn Pearce, un marinaio mercantile che in seguito era diventato un falsario, scrisse il romanzo \"Cool Hand Luke\" circa la sua esperienza come condannato ai lavori forzati in una prigione della Florida. Vendette la storia alla Warner Bros. per $80,000 e ricevette altri $15,000 per scrivere la sceneggiatura. Dopo aver lavorato in televisione per oltre un decennio, Rosenberg scelse di debuttare come regista cinematografico. Port\u00f2 il copione di Pearce alla Jalem Productions, compagnia di propriet\u00e0 di Jack Lemmon. Poich\u00e9 Pearce non aveva esperienza come sceneggiatore, quanto da lui scritto fu rielaborato da Frank Pierson. Conrad Hall fu assunto come direttore della fotografia, mentre il fratello di Paul Newman, Arthur, divenne responsabile dell'unit\u00e0 di produzione. Rosenberg cambi\u00f2 il finale originale, aggiungendo un lieto fine.\nCasting.\nIl personaggio di Paul Newman nel film \u00e8 un veterano decorato (ma anche degradato da sergente a soldato semplice) che viene condannato a scontare due anni di lavori forzati in una prigione rurale in Florida. Egli sfida costantemente l'autorit\u00e0 costituita all'interno della prigione, diventando un leader tra i prigionieri, tentando inoltre la fuga diverse volte. Durante lo sviluppo della sceneggiatura, il ruolo del protagonista era stato inizialmente pensato per Jack Lemmon o Telly Savalas. Newman chiese di interpretare il ruolo principale dopo aver sentito parlare del progetto. Per preparare il suo personaggio, egli si rec\u00f2 in West Virginia, dove apprese gli accenti locali ed esamin\u00f2 il comportamento delle persone del luogo. George Kennedy vinse il premio Oscar per la sua interpretazione del carcerato Dragline, che prima picchia Nick ma poi finisce per rispettarlo.\nStrother Martin, conosciuto per avere recitato in vari film western, interpret\u00f2 il \"capitano\", il capo crudele ed insensibile della guardie carcerarie, che punisce severamente Nick per i suoi tentativi di fuga. Il ruolo della madre malata di Nick, Arletta, che fa visita al figlio in prigione, fu interpretato da Jo Van Fleet dopo che Bette Davis lo aveva rifiutato. La bionda Joy Harmon venne scritturata per la scena nella quale provoca sensualmente i carcerati mentre lava la macchina, dopo che il suo manager, Leon Lance, aveva contattato la produzione del film. Fece il provino indossando un bikini davanti a Rosenberg e Newman, senza dire una parola.\nRiprese.\nLe riprese principali si svolsero presso il Delta del Sacramento-San Joaquin. Il set della prigione fu costruito a Stockton, California. La scena iniziale dove Nick danneggia i parchimetri fu girata a Lodi (California). La scena in cui Nick \u00e8 inseguito dai cani segugi venne girata a Jacksonville, in Florida, presso la Callahan Road Prison.\nCuriosit\u00e0.\nIl testo recitato da Strother Martin (il \"capitano\") \u00e8 stato inserito all'inizio del brano \"Civil War\" dei Guns N' Roses. La frase \u00e8:\"\u00abWhat we've got here is failure to communicate. Some men you just can't reach. So you get what we had here last week. Which is the way he wants it. Well, he gets it. And I don't like it any more than you men.\u00bb\"\nLa stessa battuta (\"Quello che abbiamo qui \u00e8 un fallimento della comunicazione\", \"What we've got here is failure to communicate.\" in lingua originale) \u00e8 inoltre stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura all'11\u00ba posto."}
{"id": "482017", "revid": "35813", "url": "https://it.wikipedia.org/wiki?curid=482017", "title": "Raniero Ranieri", "text": ""}
{"id": "482018", "revid": "465169", "url": "https://it.wikipedia.org/wiki?curid=482018", "title": "Slovenia all'Eurovision Song Contest", "text": "La Slovenia ha debuttato all'Eurovision Song Contest nel 1993, dopo la dissoluzione della Federazione Jugoslava. Da allora ha partecipato a quasi tutte le edizioni (tranne nel 1994 e nel 2000).\nNel 1993 la Slovenia, assieme ad altre sei nazioni che desideravano partecipare all'Eurovision Song Contest per la prima volta, dovette affrontare una semifinale che si svolse a Lubiana e fu organizzata proprio dalla locale tv pubblica RTV SLO: si classific\u00f2 al primo posto e pot\u00e9 cos\u00ec partecipare all'Eurovision Song Contest 1993.\nPartecipazioni.\nNOTE:\nStatistiche di voto.\nFino al 2021, le statistiche di voto della Slovenia sono:\nSlovenia come parte della Jugoslavia all'Eurovision Song Contest.\nSolo per quattro volte una canzone di lingua slovena fu la scelta della Jugoslavia per l'Eurovision Song Contest."}
{"id": "482019", "revid": "38120", "url": "https://it.wikipedia.org/wiki?curid=482019", "title": "Gemboy", "text": ""}
{"id": "482020", "revid": "38120", "url": "https://it.wikipedia.org/wiki?curid=482020", "title": "Gem boy", "text": ""}
{"id": "482021", "revid": "38120", "url": "https://it.wikipedia.org/wiki?curid=482021", "title": "Gem-boy", "text": ""}
{"id": "482022", "revid": "38120", "url": "https://it.wikipedia.org/wiki?curid=482022", "title": "Gem-Boy", "text": ""}
{"id": "482024", "revid": "125263609", "url": "https://it.wikipedia.org/wiki?curid=482024", "title": "Eros Capecchi", "text": "Professionista dal 2006 al 2021, ha vinto una tappa al Giro d'Italia 2011\nCarriera.\nAbitante di Borghetto, frazione di Tuoro sul Trasimeno, dopo aver debuttato nelle competizioni ciclistiche all'et\u00e0 di otto anni con la U.C. Nestor Sea di Marsciano, nelle categorie successive corre con la U.C. Quota Mille di Camucia, l'Olimpia Valdarnese di Montevarchi e l'Arianna Rimor di San Gimignano. Da juniores coglie cinque vittorie nel 2003 e quattordici nel 2004, tra cui il titolo nazionale. Nel 2005 debutta tra i dilettanti con la Mastromarco-Chianti Sensi, passando professionista gi\u00e0 l'anno dopo con la Liquigas, formazione che gi\u00e0 gli aveva consentito di correre da stagista negli ultimi mesi del 2005.\nDal 2008 al 2010 milita nella Footon-Servetto, nota in precedenza come Saunier Duval, Scott e Fuji, squadra spagnola diretta da Mauro Gianetti. Proprio nel 2008 ottiene i primi successi tra i \"pro\", aggiudicandosi una tappa e la classifica finale della Bicicletta Basca.\nNel 2011 ritorna alla Liquigas. Nella stessa stagione torna anche al successo: al termine di una lunga fuga a tre vince infatti la diciottesima tappa del Giro d'Italia, quella con arrivo a San Pellegrino Terme. Apre quindi la stagione 2012 con la vittoria al Gran Premio di Lugano. Partecipa poi al Giro d'Italia correndo come gregario di Ivan Basso. Le buone prove nella \"Corsa Rosa\", alla Tirreno-Adriatico, al Giro della Toscana e nelle altre corse cui partecipa durante l'anno gli consentono di conquistare la fiducia del commissario tecnico Paolo Bettini, che lo convoca, bench\u00e9 da riserva, per i campionati del mondo di Valkenburg.\nNell'agosto 2012 Capecchi annuncia intanto di aver raggiunto l'accordo con il team spagnolo Movistar. Dopo due anni con la Liquigas cambia cos\u00ec maglia per tornare a correre all'estero. Nel 2016 passa al team Astana, e in stagione \u00e8 uno degli otto gregari che affiancano Vincenzo Nibali alla vittoria del Giro d'Italia. Il suo rendimento per\u00f2 \u00e8 sotto le attese, cos\u00ec a met\u00e0 agosto viene ufficializzato il suo passaggio alla Quick-Step Floors per la stagione 2017."}
{"id": "482026", "revid": "3525281", "url": "https://it.wikipedia.org/wiki?curid=482026", "title": "Rudolf Julius Emanuel Clausius", "text": ""}
{"id": "482029", "revid": "86599", "url": "https://it.wikipedia.org/wiki?curid=482029", "title": "Maglia Borealis", "text": "La maglia Borealis \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione circumpolare della superficie di Mercurio posta oltre il 65\u00ba parallelo di latitudine nord ed \u00e8 identificata con il codice H-1.\nBorealis Planitia \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976 dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia Borea dal nome dell'omonima albedo che era stata storicamente definita per la regione artica di Mercurio. Prima della standardizzazione del nome, nelle prime mappe prodotte con le immagini della Mariner 10, venne anche chiamata maglia Goethe dal nome del cratere Goethe.\nDurante i tre sorvoli ravvicinati di Mercurio circa met\u00e0 della regione era oltre il terminatore e le traittorie di volo non erano molto favorevoli per l'inquadramento di questa zona di Mercurio, per cui si disponeva solo di una cartografia parziale. Dopo la missione MESSENGER si pot\u00e9 completare la mappa e migliorare il dettaglio della parte gi\u00e0 nota. \nLa regione \u00e8 dominata dalla vasta area pianeggiante nota come Borealis Planitia; i crateri principali sono Aristoxenus, Goethe, Purcell e Van Dijck."}
{"id": "482030", "revid": "33528", "url": "https://it.wikipedia.org/wiki?curid=482030", "title": "Adept Package Manager", "text": ""}
{"id": "482031", "revid": "154893", "url": "https://it.wikipedia.org/wiki?curid=482031", "title": "PalaBarbuto", "text": "Il PalaBarbuto \u00e8 un impianto sportivo coperto della citt\u00e0 di Napoli. \u00c8 intitolato a Lello Barbuto, storica figura del giornalismo sportivo napoletano. Ospita gli incontri interni del Napoli Basket.\nStoria.\nInaugurazione e modifiche successive.\nIl palazzetto fu realizzato e inaugurato nel 2003, con una capienza di posti, per ospitare le partite del Basket Napoli, a causa del decadimento strutturale del Mario Argento, situato di fronte su viale Giochi del Mediterraneo. Nel settembre 2006 la capienza fu aumentata di posti e furono migliorate le strutture di ospitalit\u00e0, anche se solo con elementi provvisori, per permettere all'impianto di rispettare gli standard previsti dalla FIBA per ospitare le partite di Eurolega.\nIl \"restyling\" per le Universiadi del 2019.\nNel 2019, in vista della XXX Universiade l'impianto \u00e8 stato interessato da una profonda opera di restyling: il parquet \u00e8 stato sostituito, cos\u00ec come l'impianto di illuminazione, gli spogliatoi e i servizi. Sono state migliorate le misure di sicurezza e sono stati effettuati gli interventi necessari per rendere nuovamente agibile la tribuna alta, riportando la capienza del palazzetto a posti. In ossequio alle prescrizioni della FISU sono stati installati due maxischermi a ledwall, noleggiati appositamente per la manifestazione e rimossi al termine. Due nuovi ledwall, similari a quelli impiegati per le Universiadi, sono stati installati nel settembre successivo, in sostituzione del vecchio tabellone luminoso."}
{"id": "482033", "revid": "767487", "url": "https://it.wikipedia.org/wiki?curid=482033", "title": "Bullitt", "text": "Bullitt \u00e8 un film statunitense del 1968 diretto da Peter Yates.\nInterpretato da Steve McQueen, \u00e8 un film poliziesco imperniato sulla figura di un tenente di polizia molto astuto, diffidente e di poche parole, che riesce a risolvere un intricato caso nonostante influenze politiche e una potente avversione dal suo stesso distretto.\nNel 2007 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nSan Francisco, California. Frank Bullitt, tenente della squadra omicidi, viene incaricato da un politicante, Walter Chalmers, di proteggere un certo Ross, un mafioso intenzionato a testimoniare contro Cosa nostra. Bullitt cerca di garantire l'incolumit\u00e0 di Ross, ma questi viene ugualmente ucciso da due sicari; il tenente, per non incorrere nelle ire dell'uomo politico e per poter far luce sul caso, occulta il cadavere, proseguendo al contempo le indagini.\nGrazie alla collaborazione del fidato Delgado ricostruisce in modo discreto ma efficace la vicenda, scampando anche a un agguato stradale grazie alle sue formidabili doti di guidatore con la sua Ford Mustang. I due, pressati sempre pi\u00f9 da vicino da Chalmers, riescono a scoprire che l'ucciso non \u00e8 il vero Ross, bens\u00ec Albert Renick. Bullitt scopre poi che Ross \u00e8 intenzionato a partire per l'Europa, e si precipita all'aeroporto. L\u00ec ha luogo la scena finale: dopo un inseguimento a piedi, Ross viene ucciso e Bullitt pu\u00f2 finalmente chiudere il caso.\nL'inseguimento e la Ford Mustang.\nNel film \u00e8 celebre una scena d'inseguimento di dieci minuti tra una Dodge Charger R/T di colore nero con Bill Hickman al volante e una Ford Mustang GT390 Fastback, guidata da McQueen, contraddistinta dal particolare colore verde scuro metallizzato (\"Dark Highland Green\") e dai cerchi da corsa Torq Thrust. Entrambe le auto sono del 1968.\nDurante le riprese vennero utilizzati due esemplari di Mustang: uno guidato da McQueen dotato di impianto fumogeno sul retrotreno, l'altro, guidato dallo \"stunt-man\" Bud Ekins e dotato di \"roll-bar\" e sospensioni rinforzate (soprannominato \"Jumper\", fu utilizzato per i salti sulle discese di San Francisco). Dopo il film le auto scomparvero per decenni. Il primo ritrovamento fu quello della \"Jumper\", trovata abbandonata in un deposito del Messico a marzo 2017; l'altra auto venne fuori qualche mese dopo da una famiglia del New Jersey che per quarant\u2019anni l'ha conservata in segreto, quindi sottoposta a un restauro conservativo dalla stessa Ford ed esposta al salone internazionale dell'auto di Detroit nel gennaio 2018, in corrispondenza della presentazione della \"Bullitt Limited Edition\" della Mustang di ultima generazione.\nLa targa della Mustang (California JJZ 109) viene ripresa da Quentin Tarantino per la Chevrolet Nova guidata dallo \"stuntman\" Mike McKay (Kurt Russell) nel film \"Grindhouse - A prova di morte\" (2007), stavolta per\u00f2 targata Texas.\nProduzione.\nIl soggetto \u00e8 tratto dal romanzo \"Mute Witness\" di Robert L. Fish (1912-1981), pubblicato per la prima volta nel 1963.\nLe riprese sono avvenute completamente per le vie di San Francisco; le scene interne sono state invece realizzate presso gli studi della Warner Bros. a Burbank (California).\nIn uno speciale dietro le quinte del film, si vede all'inizio Steve McQueen e Bill Hickman che si esercitano su una pista da corsa a bordo delle rispettive auto sulle manovre dell'inseguimento che dovranno svolgere.\nRemake.\nUn \"remake\" \u00e8 in fase di studio dal 2003 con Brad Pitt assegnato alla parte che fu di Steve McQueen. Nonostante la volont\u00e0 dei produttori di mandare avanti il progetto, il film non ha ottenuto semaforo verde ed \u00e8 rimasto in stallo. Oltre un decennio dopo si \u00e8 pensato a Jason Statham per il ruolo di Bullitt, ma il progetto si \u00e8 nuovamente arenato."}
{"id": "482035", "revid": "118078044", "url": "https://it.wikipedia.org/wiki?curid=482035", "title": "Romano Misserville", "text": "Biografia.\nLaureato in giurisprudenza nel 1955, noto avvocato penalista, \u00e8 stato esponente del Movimento Sociale Italiano, al quale si iscrisse a soli 15 anni.\nConsigliere comunale per il MSI-DN in diversi comuni della provincia di Frosinone e consigliere provinciale, nel 1983 fu eletto sindaco di Filettino.\nNel 1987 venne eletto senatore del MSI-DN: durante la presentazione al Senato del Presidente del Consiglio Giovanni Goria, il 30 luglio 1987, suscit\u00f2 scalpore indossando una maschera antigas nel corso della seduta, trasmessa in diretta dalla RAI, per richiamare l'attenzione istituzionale sullo stato di degrado ambientale della Valle del Sacco e sulle gravi conseguenze per la popolazione.\nConferm\u00f2 il suo seggio alle elezioni politiche del 1992.\nEletto nuovamente a Palazzo Madama nel 1994, divenne vicepresidente del Senato.\nFu tra i fondatori di Alleanza Nazionale.\nAlle elezioni politiche del 1996 venne eletto al Senato per il suo quarto mandato.\nDa AN all'UDEUR.\nNel 1998, entrato in aperto contrasto con Gianfranco Fini e fortemente critico in merito alla posizione di A.N. sul finanziamento pubblico ai partiti (trasformato in \"rimborso elettorale\" dopo il referendum che lo aveva abolito), ne venne espulso in seguito alla sua provocatoria decisione di fondare il movimento politico Destra di Popolo. Accusato dalla dirigenza di avere agito allo scopo di tenere per s\u00e9 la quota del finanziamento pubblico di 169 milioni di lire destinato al partito, rispose esibendo decine di copie di assegni: aveva dato tutto in beneficenza ad ospedali, fondazioni umanitarie, istituti per l'assistenza degli anziani e per la cura delle persone disabili e al comitato degli operai di un saponificio della sua citt\u00e0 (Ceccano) in lotta contro la chiusura della fabbrica.\nIl 25 marzo 1998 ader\u00ec all'UDR di Cossiga, poi UDEUR.\nIl 22 dicembre 1999 fu nominato sottosegretario alla difesa nel secondo governo D'Alema, ma pochi giorni dopo (il 30 dicembre) si dimise dall'incarico a causa delle polemiche suscitate da alcune sue dichiarazioni in un'intervista al quotidiano \"la Repubblica\" in cui si definiva \"di destra\" ed ex fascista senza pentimenti, accostava la figura di D'Alema a quella di Giorgio Almirante e non nascondeva il proposito di portare nel suo ufficio un dipinto ad olio raffigurante Mussolini.\nAlla fine della legislatura lasci\u00f2 la politica e torn\u00f2 a tempo pieno alla sua professione di avvocato."}
