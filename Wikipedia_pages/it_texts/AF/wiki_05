{"id": "391755", "revid": "729019", "url": "https://it.wikipedia.org/wiki?curid=391755", "title": "Marketing piramidale", "text": "Il marketing piramidale \u00e8 un particolare modello commerciale e di marketing non sostenibile, che implica lo scambio di denaro primariamente per arruolare nuovi soggetti nel modello, solitamente (ma non sempre) con lo scambio di beni o servizi. Man mano che il reclutamento procede diventa sempre pi\u00f9 complicato trovare nuove reclute fino a quando non diventa rapidamente impossibile e la maggior parte dei membri non \u00e8 in grado di trarre alcun profitto; in quanto tali, gli schemi piramidali sono insostenibili e spesso illegali. Gli schemi piramidali esistono da almeno un secolo in diverse forme. Alcuni piani di marketing multilivello sono stati classificati come schemi piramidali. Il sistema piramidale \u00e8 solitamente caratterizzato da un investimento di entit\u00e0 variabile.\nIl termine \"piramidale\" deriva dalla struttura formale in cui viene organizzata la vendita e nella quale la persona in cima alla piramide \u00e8 la prima a vendere un bene o un servizio a un certo numero di persone, le quali si incaricano di introdurre altre persone nello schema a un livello successivo, con l'obiettivo di allargare la base della piramide sotto di s\u00e9 in modo da ottenere guadagni corrispondenti ai volumi di vendite prodotti dalla propria struttura. A seconda di alcune specifiche e modalit\u00e0 di diffusione, lo schema individua diverse categorie.\nLa forma di pagamento di commissioni per il reclutamento di nuovi distributori ai distributori stessi, viene chiamata catena di Sant'Antonio. Anche se spesso confusi l'uno con l'altro, gli schemi piramidali e gli schemi di Ponzi sono diversi l'uno dall'altro ma sono collegati nel senso che entrambi sono forme analoghe di frode finanziaria basate sul reclutamento di un elevato numero di soggetti.\nCaratteristiche.\nLe principali caratteristiche sono:\nMeccanica dei sistemi piramidali.\nConsiderato un numero n di clienti/venditori al primo livello - i venditori scelti da chi inizia la catena - e ipotizzando che ogni venditore raggiunga un numero n di venditori/clienti diffondendo la merce (o il passaggio di denaro), il risultato \u00e8, a un qualunque livello p, un totale di formula_1 venditori/clienti.\nQuanto sopra viene mostrato nella figura che dimostra l'insostenibilit\u00e0 del sistema, fatto che lo ha reso illegale in alcuni Paesi. Infatti, ipotizzando inizialmente un gruppo di sei clienti/venditori (n=6) per undici livelli (p=11), i soggetti interessati ammontano a oltre 300 milioni - pi\u00f9 degli abitanti degli Stati Uniti - e aggiungendo altri due livelli (p=13) si raggiungono i 13 miliardi di individui, ovvero il doppio dell'intera popolazione mondiale al 2010.\nL'inefficienza del sistema nell'esempio in questione farebbe percepire, dunque, quanto ampio sia il margine di guadagno per chi inizia l'attivit\u00e0 e quanto poco circoli, invece, il denaro ai bassi livelli.\nIn seconda analisi si riscontrerebbero limiti strutturali:\nIl modello a \"otto palle\".\nEsempi di questo schema sono stati denominati Airplane Game o gioco dell'aeroplano dove i quattro livelli sono etichettati come \"capitano\", \"co-pilota\", \"equipaggio\" e \"passeggero\". Un altro esempio \u00e8 stato chiamato \"Original Dinner Party\" dove i vari livelli sono etichettati come \"dessert\", \"piatto principale\", \"contorno\" e \"antipasto\". Una persona \"al dolce\" \u00e8 quella in cima allo schema. Tali schemi possono cercare di minimizzare la loro natura piramidale riferendosi a s\u00e9 stessi come \"circoli di donazione\" con denaro \"donato\". Schemi noti come \"Women Empowering Women\" fa esattamente questo. Qualunque sia comunque l'eufemismo, ci sono 15 persone totali su quattro livelli (1 + 2 + 4 + 8) - con l'Airplane Game come esempio, la persona in cima a questo albero \u00e8 il \"capitano\", i due di seguito sono \"co-piloti\", i quattro sotto sono \"crew\", e gli otto membri inferiori sono i \"passeggeri\". Gli otto passeggeri devono pagare ciascuno (oppure \"donare\") una somma (ad esempio 5\u00a0000\u00a0$) per potere aderire allo schema. La somma raccolta (40\u00a0000\u00a0$) va al capitano, che se ne va, con tutti quelli sotto di lui che salgono di un livello. Ora ci sono due nuovi capitani quindi il gruppo si divide in due con ogni gruppo che richiede otto nuovi passeggeri. Una persona che si unisce allo schema come passeggero non vedr\u00e0 un ritorno fino a quando non avanzer\u00e0 attraverso i livelli dell'equipaggio e del co-pilota e uscir\u00e0 dallo schema come capitano. Pertanto, i partecipanti ai tre livelli inferiori della piramide perdono i loro soldi se lo schema crolla.\nAlla fine di rallentare il crollo del sistema, si potrebbe prevedere che nei primi tre livelli (con una, due e quattro persone) vi siano persone fittizie alle quali vengono assicurati i primi sette pagamenti, arrivando a percepire otto volte la quota di adesione, senza pagare per\u00f2 loro stessi la quota. Quindi, se la quota fosse stata di 5\u00a0000\u00a0$, avrebbero ricevuto 40\u00a0000\u00a0$, pagati dai primi otto investitori. Loro potrebbero continuare a comprare sotto i veri investitori, e promuovere e prolungare lo schema il pi\u00f9 a lungo possibile prima che comunque crolli.\nAnche se il \"capitano\" \u00e8 la persona in cima allo schema, dopo aver ricevuto il pagamento dagli otto passeggeri paganti, una volta che questi hanno abbandonato lo schema, sono in grado di rientrare nella piramide come \"passeggero\" e per raggiungere di nuovo la posizione di capitano devono reclutare nuovi passeggeri, guadagnando cos\u00ec un secondo pagamento.\nSchemi a matrice.\nFino a tutti gli anni novanta, era predominante un sistema \"libero\", nel quale ogni persona poteva incrementare il suo gruppo di vendita senza alcun limite. successivamente si \u00e8 diffuso un sistema \"a matrice\", dove ogni collaboratore pu\u00f2 costruire un gruppo le cui dimensioni massime sono definite contrattualmente. La ragione del cambiamento \u00e8 l'incremento dei venditori, che di fatto costituisce il problema strutturale e sistemico del marketing \"piramidale\", arrivando presto a esaurire il numero dei possibili compratori e quindi facendo collassare il sistema.\nGli schemi a matrice usano lo stesso sistema fraudolento non sostenibile di quelli a piramide: i partecipanti pagano per unirsi a una lista di attesa per un prodotto desiderabile, che solo una minima parte di loro potr\u00e0 ricevere. Poich\u00e9 gli schemi matrice seguono le stesse leggi della progressione geometrica delle piramidi, sono invariabilmente condannati al collasso. Tali schemi funzionano come una coda, dove la persona a capo della coda riceve un oggetto come un televisore altri beni di consumo quando un certo numero di nuove persone si unisce alla fine della coda. Ad esempio, la condizione affinch\u00e9 si possa ottenere il bene \u00e8 che almeno altri dieci partecipanti si uniscano alla file per ricevere il proprio articolo. Ogni partecipante \u00e8 tenuto a comprare un oggetto costoso ma in realt\u00e0 privo di valore, come un e-book, per potersi mettere in fila. Il guadagno dell'organizzatore si origina perch\u00e9 l'afflusso di denaro proveniente dalle iscrizioni alla fila supera il costo dell'oggetto consegnato alla persona in cima alla fila. Gli organizzatori possono trarre ulteriori vantaggi inserendo nella fila alcuni nominativi fittizi. Lo schema si interrompe quando nessun'altra persona \u00e8 disposta a unirsi alla coda. Il sistema inoltre non rivela, oppure esagera, la posizione in attesa di un partecipante e cos\u00ec facendo lo schema diventa sostanzialmente una lotteria. Per quanto sopra in alcuni paesi questi schemi sono illegali.\nVarianti: catene di Sant'Antonio e schema di Ponzi.\nLe catene di Sant'Antonio sono un tipo di trasferimento di denaro che avviene per mezzi primariamente postali (prima tradizionale e poi anche tramite posta elettronica), ed \u00e8 individuabile per il fatto che si diffonde per mezzo di un passaparola in gran parte alimentato all'interno delle cerchie di conoscenze. Caratteristiche peculiari sono:\nUna variante pi\u00f9 moderna della catena di Sant'Antonio \u00e8 lo \"schema di Ponzi\".\nAnche se spesso confusi l'uno con l'altro, gli schemi piramidali e gli schemi di Ponzi sono diversi l'uno dall'altro ma sono collegati nel senso che entrambi sono forme di frode finanziaria. Tuttavia, gli schemi piramidali si basano sul network marketing o multi-level marketing, in cui ogni parte della piramide prende un pezzo della torta cio\u00e8 dei benefici, inoltrando parte del denaro alla cima della piramide. Falliscono semplicemente perch\u00e9 non ci sono persone sufficienti a mantenere il sistema. Lo schema di Ponzi, d'altra parte, si basa sul principio noto nel mondo anglosassone come \"Robbing Peter to pay Paul (rubare a Peter per pagare Paul)\" in quanto gli investitori fin dall'inizio ottengono i propri guadagni attraverso i proventi degli investimenti da parte degli investitori successivi. In altre parole, una persona centrale (o entit\u00e0) nel mezzo prende denaro da una persona, ne tiene una parte per s\u00e9 e d\u00e0 il resto agli altri che avevano investito nello schema in precedenza. Alcuni varianti dello schema di Ponzi possono dipendere dal marketing multilivello per renderli popolari, formando cos\u00ec una combinazione dei due sistemi.\nMulti-level marketing.\nAlcune societ\u00e0 di marketing multilivello (MLM) operano come schemi piramidali e i consumatori spesso confondono marketing multilivello legale con schemi piramidali.\nLa legislazione statunitense stabilisce che il MLM deve avere un prodotto reale da vendere ma anche questo non basta; infatti non tutti i piani di marketing multilivello sono legittimi poich\u00e9, se il guadagno perviene sulle vendite al pubblico, allora potrebbe essere un piano di marketing multilivello legittimo, ma se il denaro \u00e8 in funzione del numero di persone da reclutare e sulle vendite a questi del prodotto, il sistema \u00e8 illegale in quanto potrebbe essere uno schema piramidale.\nGli schemi piramidali possono camuffare la loro struttura fingendo di basarsi sulla vendita di un prodotto\" e in tal modo un sistema di vendita MLM pu\u00f2 nascondere uno schema piramidale illegale mascherato da un MLM. Alcuni commentatori sostengono che i MLM in generale non sono altro che schemi piramidali legalizzati.\nLegislazione.\nGli schemi piramidali sono illegali in molti paesi o regioni, tra cui Albania, Australia, Austria, Belgio, Brasile, Cina, Colombia, Danimarca, Repubblica Dominicana Estonia, Finlandia, Francia, Germania, Hong Kong, Ungheria, Islanda, India, Iran, Irlanda, Italia, Giappone, Malaysia, Maldive, Messico, Nepal, Paesi Bassi Nuova Zelanda, Norvegia, Per\u00f9, Filippine, Polonia, Portogallo, Romania, Federazione russa, Serbia, Sudafrica, Spagna, Sri Lanka, Svezia, Svizzera, Taiwan, Thailandia, Turchia, Ucraina, Regno Unito e Stati Uniti d'America.\nStati Uniti.\nGli schemi piramidali, detti anche frodi in franchising (\"franchise fraud\") o schemi di rinvio a catena (\"chain referral schemes\"), sono frodi di marketing e di investimento in cui a un individuo viene offerta una distribuzione o un franchising per commercializzare un particolare prodotto. Il vero profitto \u00e8 guadagnato non dalla vendita del prodotto, ma dalla vendita di nuove distribuzioni. L'enfasi sulla vendita di franchising piuttosto che sul prodotto porta infine a un punto in cui l'offerta di potenziali investitori si esaurisce e la piramide collassa.\nItalia.\nLe vendite piramidali in Italia sono illegali. Il divieto, riferito sia alle catene di Sant'Antonio che alle vendite piramidali, \u00e8 contenuto nell'art. 5 della L. 173 del 2005. La Corte di cassazione, con una successiva pronuncia (n. 37049 del 2012), ha precisato che deve ritenersi irrilevante l'eventuale volont\u00e0 del soggetto di essere reclutato nella rete, stante il silenzio della normativa. La volontaria adesione non configura quindi fattore di esonero dalla sussunzione, ovvero dal rientrare nella fattispecie vietata."}
{"id": "391774", "revid": "125666993", "url": "https://it.wikipedia.org/wiki?curid=391774", "title": "Romeo e Giulietta (film 1968)", "text": "Romeo e Giulietta \u00e8 un film del 1968 diretto da Franco Zeffirelli, trasposizione dell'omonima opera teatrale di William Shakespeare.\n\u00c8 stato adattato per il grande schermo da Franco Brusati, Masolino D'Amico e dallo stesso Zeffirelli, ed \u00e8 noto per essere, oltre che tra le rappresentazioni pi\u00f9 fedeli al testo scritto, una delle prime versioni dell'opera di Shakespeare in cui gli attori principali sono molto vicini all'et\u00e0 dei personaggi originali; infatti, durante le riprese Leonard Whiting (\"Romeo\") aveva diciassette anni e Olivia Hussey (\"Giulietta\") sedici. \u00c8 stato girato in lingua inglese.\nA causa della scena di nudo tra i due protagonisti e della loro minore et\u00e0, il film provoc\u00f2 qualche polemica e il rating originale in Gran Bretagna e negli Stati Uniti fu \"A\", per adulti. Zeffirelli, per mostrare in una scena il seno di Olivia Hussey, dovette ottenere un permesso speciale dalla censura italiana; alla stessa Hussey fu proibita la visione a causa della scena da lei interpretata e l'attrice comment\u00f2 come fosse possibile che non potesse vedere qualcosa che \"vedo nello specchio ogni giorno\".\nTrama.\nCome nella tragedia in cinque atti scritta in versi e in prosa per il teatro da William Shakespeare tra il 1594 e il 1596, l'antico odio tra le ricche famiglie Veronesi dei Montecchi e dei Capuleti insanguina la citt\u00e0.\nVerso l'inizio della vicenda Romeo Montecchi si reca mascherato a un ballo dei Capuleti, dove vede Giulietta, la figlia del suo nemico, e si innamora perdutamente di lei. A fine ballo, egli scavalca il muro di casa Capuleti, e nascosto sotto il balcone dell'amata, al quale ella \u00e8 affacciata, scopre, sentendola parlare, che \u00e8 ricambiato, e nel corso della serata i due decidono di sposarsi in segreto.\nIl giorno seguente la cerimonia \u00e8 celebrata da Padre Lorenzo, ma le cose cominciano subito ad andare male per i due giovani: Romeo incontra Tebaldo, cugino di Giulietta, e anche se viene offeso da quest'ultimo, rifiuta di battersi per la nuova, segreta parentela che li unisce. Interviene Mercuzio, figlio del Principe e amico fidato di Romeo, che viene ucciso da Tebaldo: allora Romeo, preso dalla rabbia, vuole vendicare l'amico, e dopo un duello riesce ad uccidere l'avversario.\nIl Principe di Verona, per questo fatto, lo bandisce dalla citt\u00e0, cos\u00ec egli, dopo una notte con Giulietta, \u00e8 costretto a fuggire a Mantova.\nNel frattempo il padre Capuleti vuole che Giulietta sposi il conte Paride, ed ella pur di non farlo accetta la proposta di Padre Lorenzo: una messa in scena in cui finga di acconsentire alle nozze e alla vigilia di esse beva una pozione che le dia una morte apparente, da cui si sarebbe destata dopo quarantotto ore; al momento del risveglio il frate, assieme a Romeo, che nel frattempo sarebbe stato debitamente informato di tutti i particolari dell'accaduto, sarebbe stato presente nella cripta dove sarebbe stata deposta la ragazza e avrebbe aiutato i due sposi a fuggire indisturbati. Ma il frate addetto a portare la lettera con su scritta tutta la faccenda non fa in tempo ad arrivare da Romeo che il ragazzo viene informato dal suo servitore Baldassarre, il quale aveva assistito al funerale della giovine, della morte della sua amata, e quindi decide di correre a Verona. Giunto davanti alla tomba nella quale \u00e8 seppellita Giulietta, allontana il suo servo e scende nella cripta, d\u00e0 l'estremo saluto a Giulietta, beve un forte veleno e si accascia vicino alla tomba di Giulietta:\nIntanto anche Padre Lorenzo giunge alla tomba, convinto di trovare lo sposo gi\u00e0 informato, ma, scoprendo invece il cadavere di Romeo, quando Giulietta si sveglia, cerca di portarla fuori senza farle capire cosa \u00e8 realmente successo nella cripta. La ragazza invece nota subito il corpo dell'amato e rimane con lui mentre il frate fugge impaurito a causa delle grida di alcune persone che si stanno avvicinando alla tomba. A questo punto Giulietta, piena di dolore, decide di seguire anche lei l'infelice sorte dello sposo: prima cerca di bere il veleno dalla fiala del marito, ma essa \u00e8 stata interamente prosciugata del suo contenuto; gli bacia allora le labbra, ma pure l\u00ec non vi \u00e8 pi\u00f9 traccia della bevanda fatale. Allora, pure lei intimorita dai rumori della gente che si avvicina alla cripta, prende il pugnale dello sposo e inizia a colpirsi con lenta forza al cuore, fino a accasciarsi sul corpo dell'amato, morta:\nNell'ultima sequenza si assiste al funerale dei due infelici sposi, al seguito del quale i Capuleti e i Montecchi infine si riconciliano.\nProduzione.\nEsterni.\nIl film \u00e8 stato girato in varie parti d'Italia. Le scene del balcone di Giulietta furono girate nel Palazzo Borghese di Artena (Roma). Il matrimonio tra i due innamorati venne invece celebrato nella Basilica Romana di S.Pietro a Tuscania (VT), dove furono girate anche le scene finali della tomba di famiglia di Giulietta. I duelli di spade furono ambientati nel centro storico di Gubbio (PG), dove si svolge anche il dialogo tra Mercuzio e Benvolio. Il cortile e gli interni di Palazzo Piccolomini a Pienza (SI) furono invece scelti dal maestro Zeffirelli, per ambientare la festa a casa Capuleti, per il primo incontro tra i due innamorati e per tutte le scene in casa Capuleti. Nella piazza della stessa Pienza fu anche girata la scena nella quale Mercuzio, Benvolio, Romeo e tutti i compagni si recano al ballo in maschera. Di Verona, citt\u00e0 in cui William Shakespeare ambienta la tragedia, possiamo solamente vedere, all'inizio del film (prologo), il panorama del centro storico, con la grande ansa dell'Adige che vi gira attorno. Il film ha anche alcune scene girate a Montagnana (PD).\nCast.\nInizialmente a Paul McCartney fu chiesto di recitare la parte di Romeo..\nVenne poi scelto Leonard Whiting dopo tre mesi di provini ad altri trecento ragazzi, e venne cos\u00ec descritto dal regista:\n\u00abHa un viso magnifico, soavemente melanconico, dolce, il tipo di giovane idealista che Romeo dovrebbe essere.\u00bb\nLa Hussey era apparsa in un provino a Londra nella parte di Jenny nell'opera \"The Prime di Miss Jean Brodie\" (La strana voglia di Jean) di fronte a Vanessa Redgrave. \u00c8 stato durante questa rappresentazione che Franco Zeffirelli venne colpito dalla sua bellezza e abilit\u00e0 teatrale. Il regista l'aveva comunque inizialmente scartata per il ruolo di Giulietta, perch\u00e9 in sovrappeso. L'attrice che egli scelse per\u00f2 si tagli\u00f2 i capelli appena prima delle riprese, rovinando l'effetto che aveva avuto su di lui. La Hussey fece allora un altro provino, ma questa volta si era trasformata in una bellissima adolescente e fu scelta tra 500 ragazze. Ebbe la parte. Il regista rimase preoccupato dalla figura intera della protagonista durante le riprese, e ordin\u00f2 che non venisse pi\u00f9 servita pasta sul set.\nDurante la scena del duello dove Mercuzio lancia una spada verso il piede di Tebaldo, l'ombra di Mercuzio \u00e8 in realt\u00e0 l'ombra di Zeffirelli, l\u00ec al suo posto perch\u00e9 l'attore John McEnery era indisposto quel giorno.\nDa rilevare che il film di Zeffirelli \u00e8 una delle poche rappresentazioni in cui viene dato un ruolo visibile al personaggio di Rosalina (interpretato da Paola Tedesco).\nColonna sonora.\nLa colonna sonora del film \u00e8 stata composta e diretta da Nino Rota, originariamente registrata su disco in vinile, contenente nove brani, tra cui la famosa \"What Is a Youth\" (\"Love Theme From Romeo and Juliet\") con testo di Eugene Walter, interpretata da Glen Weston.\nIl brano \"Ai giochi addio\" (versione italiana di: \"What is a Youth\") con testo di Elsa Morante, venne affidato al cantante Bruno Filippini, che nel film \u00e8 il menestrello e che aveva vinto il Festival di Castrocaro insieme a Gigliola Cinquetti. Questa versione \u00e8 stata interpretata anche da Luciano Pavarotti e Natasha Marsh (soprano inglese).\nAltre versioni di What is a Youth: \"A Time for Us\" con testo di Larry Kusik e Eddie Snyder, \"Un giorno per noi\" testo di Alfredo Rapetti (in arte: \"Cheope\"), \"Um momento para n\u00f3s\" testo di Alf Soares e \"Kun aika\" testo di Aarno Raninen.\nNumerose le interpretazioni tra cui citiamo quelle di Fausto Papetti, Stelvio Cipriani, Ray Conniff, Richard Clayderman, Shirley Bassey, Stevie Wonder, Jackie Evancho, Andr\u00e9 Rieu, Loreena McKennitt.\nLa colonna sonora ha vinto un Nastro d'argento ed \u00e8 stata nominata per altri due premi (BAFTA Award e Golden Globe).\nDoppiaggio.\nIl doppiaggio italiano \u00e8 a cura della C.I.D.\nCritica.\nIl film \u00e8 stato un enorme successo di pubblico in tutto il mondo (quasi 40 milioni di dollari d'incasso nei soli Stati Uniti).\nCaratterizzato da un'estrema fedelt\u00e0 al dramma originale nei dialoghi, nelle ambientazioni e con due attori giovanissimi che rispettano cos\u00ec le reali et\u00e0 dei personaggi, il risultato che ne segue \u00e8 un'opera moderna e appassionante con un efficace ritmo narrativo, capace di mantenere inalterati la poesia e il romanticismo della tragedia di Shakespeare. Zeffirelli ha cos\u00ec realizzato il suo film migliore, oltre che una delle pi\u00f9 memorabili traduzioni cinematografiche dell'opera. Contribuiscono a ci\u00f2 in maniera determinante i giovanissimi interpreti; Olivia Hussey, con la sua sfolgorante e luminosissima bellezza e un'interpretazione fresca e spontanea, \u00e8 una strepitosa Giulietta e altrettanto dicasi di Leonard Whiting, cos\u00ec da render credibilissimi i fremiti, le ingenuit\u00e0, le passioni e l'esaltazione amorosa di due adolescenti. Impeccabile la ricostruzione d'epoca e bellissima la colonna sonora composta da Nino Rota . Due premi Oscar: per la fotografia di Pasqualino De Santis e per i costumi di Danilo Donati.\nIl critico cinematografico Roger Ebert ha scritto: \"Credo che il Romeo e Giulietta di Franco Zeffirelli sia il pi\u00f9 eccitante film mai fatto tratto da un'opera di Shakespeare\"..\nSecondo le valutazioni del sito internet Rotten Tomatoes, il film \u00e8 recensito positivamente dal 97% dei critici.\nDVD.\nIl film \u00e8 disponibile in formato DVD (EAN-13: 8010773202466 - ASIN: B000SL1S9I) e in formato Blu-ray (EAN-13: 5050582947304 - ASIN: B00CO8AFGK) distribuiti entrambi da Paramount."}
{"id": "391782", "revid": "300067", "url": "https://it.wikipedia.org/wiki?curid=391782", "title": "Pete Maravich", "text": "Noto per le sue capacit\u00e0 realizzative, la creativit\u00e0 nel gioco e l'abilit\u00e0 nel palleggio, era figlio di Press Maravich, che fu giocatore in NBL e in BAA, oltrech\u00e9 allenatore nella NCAA. Nel 1996 stato inserito nella lista dei 50 migliori giocatori della storia dell'NBA, mentre nel 2005 \u00e8 stato nominato miglior cestista universitario della storia.\nSoprannominato \"Pistol Pete\", per il punto dal quale faceva partire il tiro, detiene il record di punti realizzati nella NCAA, dove gioc\u00f2 per Louisiana State University, con una media di 44,2 punti a partita quando ancora non esisteva il tiro da tre. Nella NBA ha militato negli Atlanta Hawks, nei New Orleans Jazz (poi Utah Jazz) e infine nei Boston Celtics.\nCarriera.\nCollege.\nGi\u00e0 famoso per le sue abilit\u00e0 a livello di high school, nel 1966 sceglie di entrare a LSU, perch\u00e9 l'allenatore della squadra \u00e8 suo padre. Le regole dell'epoca proibiscono alle matricole di giocare nella squadra principale dell'universit\u00e0, cos\u00ec Maravich segna quasi 50 punti a uscita con la squadra delle matricole, che si esibisce prima di quella titolare. Dopo aver assistito alle sue esibizioni, il pubblico torna a casa e non rimane alle partite dei titolari, che del resto nella stagione vincono solo tre partite.\nNei tre anni successivi, Pete segna 44,2 punti a partita, supera i 50 per 28 volte, e realizza un massimo di 69 contro Alabama nel 1970, anno in cui \"The sporting news\" lo nomina giocatore dell'anno e in cui vince il prestigioso \"Naismith Award\". Non vince mai nulla di importante con la squadra, che non \u00e8 ai suoi livelli. I suoi punti, realizzati in soli tre anni e senza il tiro da tre punti, sono ancora oggi record NCAA.\nNBA.\nNel 1970 entra nella NBA, con gli Atlanta Hawks: terza scelta assoluta del draft NBA 1970, segna oltre 23 punti a uscita nella sua stagione da rookie. Dopo quattro stagioni poco fortunate, passa ai New Orleans Jazz, dove si mette in mostra come uno dei migliori giocatori della lega, con il suo gioco spettacolare fatto di entrate controtempo, passaggi dietro alla schiena, ma anche grande concretezza, con un solido tiro da fuori.\nNel 1977 realizza 68 punti contro i New York Knicks, e vince la classifica realizzatori con 31,1 punti di media. Nominato nel miglior quintetto NBA nel 1976 e nel 1977, chiude la carriera nel 1980, giocando mezza stagione a fianco del giovane Larry Bird nei Boston Celtics.\nIl suo grande talento individuale non fu mai premiato da una grande squadra, cos\u00ec chiuse la carriera senza titoli. Con punti \u00e8 al 118\u00ba posto nella lista dei giocatori con pi\u00f9 punti segnati nella NBA.\nDopo il ritiro.\nRitiratosi per un infortunio alla gamba, diventa molto chiuso e abbraccia religioni e pratiche orientali, dallo yoga e l'induismo, fino a pseudoculti all'ufologia e al macrobiotico, convertendosi infine al Cristianesimo. Il 5 gennaio 1988, mentre gioca una partita nel ginnasio di Pasadena (perch\u00e9 invitato da un giornalista), muore improvvisamente all'et\u00e0 di 40 anni per un infarto. Analisi successive rivelano che in realt\u00e0 aveva una malattia congenita mai diagnosticata: non aveva l'arteria coronaria sinistra. Queste le parole del suo allenatore a LSU, \"Quando vedremo un ragazzino con i capelli arruffati e i calzettoni che gli calano che tira un pallone su un campetto avvolto nella semioscurit\u00e0 o nel cortile di casa quando tutti gli altri sono gi\u00e0 andati via, ci ricorderemo di Pete\".\nIl ricordo.\nGi\u00e0 inserito nella Basketball Hall of Fame nel 1987, ad oggi ancora il pi\u00f9 giovane di sempre, dopo la sua morte gli \u00e8 stato intitolato il palazzetto dello sport della sua universit\u00e0. Nel 2007 \u00e8 stata pubblicata la biografia ufficiale definitiva di Pete Maravich, \"Maravich\", scritta da Wayne Federman e Marshall Terrill in collaborazione con la vedova di Pete, Jackie.\nPremi e riconoscimenti.\nPur non avendo centrato alcun successo di squadra nell'arco della propria carriera, Maravich ha conseguito numerosi riconoscimenti personali. A livello di college, \u00e8 stato nominato tre volte (1968, 1969, 1970) nell'All-America \"First Team\" dalla Associated Press, che lo elegge \"Player of the Year\" nel 1970. Nello stesso anno fa incetta di riconoscimenti, vincendo il Naismith College Player of the Year, lo Sporting News Player of the Year e lo United Press International Player of the Year.\nApprodato in NBA, viene inserito nell'All-Rookie First Team al termine della sua prima stagione da professionista. Nel 1972-1973 \u00e8 inserito nell'All-NBA Second Team, riconoscimento che viene bissato nel 1977-1978. Altrettante sono le nomine nell'All-NBA First Team: 1975-1976 e 1976-1977. Maravich ha partecipato a cinque edizioni dell'NBA All Star Game: 1973, 1974, 1977, 1978 e 1979. Al termine della stagione regolare 1976-1977, conquista il riconoscimento di miglior marcatore stagionale.\nNel maggio 1987, a 39 anni, \u00e8 stato inserito tra i membri del Naismith Memorial Basketball Hall of Fame: \u00e8 il pi\u00f9 giovane giocatore della storia ad essere stato premiato con tale riconoscimento. Nel 1996, a otto anni di distanza dalla morte, Maravich viene inserito dalla NBA nell'elenco dei 50 migliori giocatori della storia della lega."}
{"id": "391787", "revid": "2074952", "url": "https://it.wikipedia.org/wiki?curid=391787", "title": "Elezioni presidenziali in Francia del 1974", "text": "Le elezioni presidenziali in Francia del 1974 si tennero il 5 (primo turno) e il 19 maggio (secondo turno); Val\u00e9ry Giscard d'Estaing fu eletto Presidente della Repubblica al secondo turno.\nStoria.\nLe elezioni presidenziali del 1974 sono state le quarte elezioni del Presidente della Repubblica francese della Quinta Repubblica francese. \nEsse furono anticipate, rispetto alla scadenza naturale del mandato, a causa della morte del Presidente Pompidou, avvenuta il .\nQueste elezioni presidenziali sono particolarmente ricordate per diverse ragioni:\nCandidati.\nIl candidato dei gollisti \u00e8 Jacques Chaban-Delmas, gi\u00e0 Primo ministro dal 1969 al 1972; tuttavia egli non \u00e8 pienamente sostenuto, a causa di dissidi e lotte intestine; in particolare Jacques Chirac, Pierre Juillet e Marie-France Garaud gli \"remano contro\" e gli preferiscono VGE.\nVal\u00e9ry Giscard d'Estaing ha 48 anni ed \u00e8 gi\u00e0 stato Ministro, si pone come il candidato \"nuovo, giovane e di unione\", rispetto a Mitterrand, considerato \u00abuomo del passato\u00bb e della IV Repubblica e mira a federare i gollisti e il centristi; la sua \u00e8 una campagna presidenziale \"giovane e dinamica\", lo slogan, portato anche sulle t-shirts, \u00e8 \u00ab\"Giscard \u00e0 la barre\"\u00bb (in italiano: \"Giscard alla barra\", intesa in senso figurato).\nFran\u00e7ois Mitterrand \u2013 alla sua seconda candidatura \u2013 dopo il Congresso di Epinay, che sancisce l'unione del suo partito (il CIR) con la SFIO e la creazione del Partito Socialista (del quale prende la direzione), \u00e8 appoggiato dal suo nuovo partito (il PS), dal Partito Comunista Francese e dal Partito Radicale di Sinistra, con i quali nel 1972 ha siglato un \"programma comune di governo\".\nJean Royer, sindaco di Tours e Ministro dal 1973 al 1974, \u00e8 un gollista convinto, anche se non \u00e8 membro dell'UDR e si presenta come il candidato dell'\u00abordine morale\u00bb.\nArlette Laguiller ha 34 anni ed \u00e8 la portavoce di Lotta Operaia, partito trotskista membro dell'Unione Comunista Internazionalista; sar\u00e0 candidata a tutte le successive elezioni presidenziali fino al 2007.\nRen\u00e9 Dumont \u00e8 un agronomo in pensione di 70 anni, la sua \u00e8 una campagna \u00abiconoclasta\u00bb e fuori dagli schemi.\nJean-Marie Le Pen, che nel 1972 ha fondato il Fronte Nazionale, \u00e8 il candidato dell'estrema destra; sar\u00e0 candidato a tutte le successive elezioni presidenziali fino al 2007.\n\u00c9mile Muller, sindaco di Mulhouse, \u00e8 il candidato centrista del Movimento socialista democratico di Francia.\nAlain Krivine \u00e8 il candidato della Lega Comunista Rivoluzionaria, la sezione francese del Segretariato Unificato della Quarta Internazionale trotskista.\nBertrand Renouvin, ha 31 anni ed \u00e8 il pi\u00f9 giovane dei candidati, dirige il movimento politico monarchico Nouvelle Action fran\u00e7aise.\nJean-Claude Sebag e Guy H\u00e9raud sono i due candidati espressione del federalismo europeo."}
{"id": "391789", "revid": "400694", "url": "https://it.wikipedia.org/wiki?curid=391789", "title": "Mostarda vicentina", "text": "La mostarda vicentina \u00e8 un prodotto tipico della provincia di Vicenza, a base di frutta (mela, mela cotogna, pera, limone e cedro candito), senape bianca e zucchero.&lt;br&gt;\nHa colore giallo e un sapore acre e pungente che si sposa molto bene con le carni, con il mascarpone e formaggi analoghi.\nStoria.\nIl nome \"mostarda\" deriva dal latino \"mustus ardens\", mosto ardente perch\u00e9 reso piccante dall'aggiunta di senape forte.\nLe prime notizie storiche di un prodotto gastronomico simile all'attuale mostarda si hanno nella seconda met\u00e0 del XV secolo nel \"Libro de arte coquinaria\" di Maestro Martino, gi\u00e0 cuoco del patriarca di Aquileia che prescrive di pestare la senape con frutta, ad esempio uva passa, cannella e chiodi di garofano. \nAltre tracce del \"mustus ardens\" si hanno in una lettera del 1397 quando Gian Galeazzo Visconti ordina uno \"\u201czebro grande de mostarda de fructa cum la senavra che fa bone le robe de lo disnare et li caponi et la cacciagione et li viteli boliti et allo spiedo\u201d\".\nDa notare \u00e8 il fatto che la mostarda descritta da Maestro Martino \u00e8 una mostarda pestata ovvero la frutta vi si presenta a piccoli pezzi, come l'attuale mostarda vicentina, mentre quella richiesta dal Visconti presenta pezzi interi, come la mostarda di Cremona.\nNel Seicento era tradizione contadina (non pi\u00f9 riservata alle tavole di vescovi e nobili) preparare, nel periodo natalizio, una salsina di farina con senape, aceto, mela cotogna, aglio e mosto di vino.\nLa ricetta attualmente pi\u00f9 diffusa risale al 1918 ed \u00e8 stata codificata dall'industria artigiana Boschetti di Montecchio Maggiore. \u00c8 stata riconosciuta come P.A.T.."}
{"id": "391805", "revid": "919135", "url": "https://it.wikipedia.org/wiki?curid=391805", "title": "Cono", "text": "In geometria, il cono \u00e8 un solido di rotazione che si ottiene ruotando un triangolo rettangolo intorno a uno dei suoi cateti.\nL'asse del cono \u00e8 il cateto intorno a cui il solido \u00e8 costruito; la base del cono \u00e8 altres\u00ec il cerchio ottenuto dalla rotazione dell'altro cateto.\nIl vertice del cono \u00e8, infine, il punto dell'asse opposto a quello dell'intersezione con la sua base.\nL'aggettivo che definisce gli oggetti di natura simile al cono \u00e8 \"conico\"; da esso derivano anche le curve e le figure piane cosiddette \"coniche\", ovvero risultanti dall'intersezione di un piano con un cono.\nIn matematica un cono pu\u00f2 essere considerato come una piramide di base circolare, avente quindi numero infinito di facce oblique.\nNomenclatura.\nUn cono il cui vertice \u00e8 tagliato da un piano parallelo alla sua base \u00e8 detto \"tronco di cono\". Il termine cono viene talvolta esteso a figure pi\u00f9 generali:\nIl termine \"cono\" senza ulteriori specificazioni indica generalmente un cono circolare retto.\nFormule.\nVolume.\nIl volume formula_1 di un cono con altezza formula_2 e con base di raggio formula_3 \u00e8 formula_4 del volume del cilindro che ha le stesse dimensioni. Quindi:\nSe la base \u00e8 ellittica di semiassi formula_6 e formula_7:\nSi pu\u00f2 calcolare il volume del cono per mezzo del calcolo integrale come il volume del solido ottenuto dalla rotazione di una retta formula_9 con coefficiente angolare positivo (per semplicit\u00e0 passante per l'origine degli assi) attorno all'asse delle ascisse. Si ha:\nEssendo formula_12 l'angolo acuto formato dalla retta formula_9 con l'asse delle ascisse, da considerazioni trigonometriche si ha che:\ne poich\u00e9 il coefficiente angolare formula_15 \u00e8 uguale alla tangente goniometrica di formula_12, elevando al quadrato ambo i membri della precedente equazione si ha:\nda cui si ottiene:\nArea totale della superficie conica.\nL'area totale formula_19 di una superficie conica \u00e8 data dalla somma dell'area della base formula_20 con l'area laterale formula_21:\ndove:\navendo definito l'apotema formula_25 del cono come\nSostituendo nella formula, si ottiene infine:"}
{"id": "391814", "revid": "2074952", "url": "https://it.wikipedia.org/wiki?curid=391814", "title": "Elezioni presidenziali in Francia del 1981", "text": "Le elezioni presidenziali in Francia del 1981 si tennero il 26 aprile (primo turno) e il 10 maggio (secondo turno); Fran\u00e7ois Mitterrand fu eletto Presidente della Repubblica al secondo turno.\nStoria.\nLe elezioni presidenziali del 1981 sono state le quinte elezioni del Presidente della Repubblica francese della Quinta Repubblica francese e le prime nelle quali il Presidente uscente si ricandida (al suffragio universale) per un nuovo mandato.\nQueste elezioni presidenziali sono particolarmente ricordate per diverse ragioni:"}
{"id": "391826", "revid": "6923", "url": "https://it.wikipedia.org/wiki?curid=391826", "title": "Fiat Bravo/Brava", "text": "Le Fiat Bravo e Brava sono due automobili compatte prodotte dalla casa automobilistica italiana FIAT dal 1995 al 2002 negli stabilimenti Fiat di Cassino, come eredi della Fiat Tipo.\nI due nomi identificano le diverse varianti di carrozzeria disponibili: la Bravo \u00e8 una berlina due volumi a 3 porte, la Brava una berlina due volumi e mezzo a 5 porte.\nL'esordio.\nLa Bravo/Brava fu messa in commercio nel settembre del 1995. Venne eletta Auto dell'anno del 1996 e riscosse un immediato successo anche in Europa, vendendo 220 000 unit\u00e0 nei primi due mesi di cui 90 000 in Italia.\nInnovativo era il disegno dei fari posteriori delle due auto: per Bravo la luce di posizione era triplicata con tre lampadine a formare un cerchio nel quale trovava posto la freccia, altri due elementi circolari erano invece lo stop e la retro/retronebbia. Per la Brava invece i fari erano rari nel proprio genere, erano infatti inglobati nella carrozzeria da cui fuoriuscivano solo tre sottili strisce da cui si irradiava la luce. Soluzioni di questo tipo sono comparse da poco per i fari a LED. Sotto la supervisione di Ermanno Cressoni lo stile della Bravo \u00e8 stato a cura di Peter Fassbender, lo stile della Brava, invece, \u00e8 stato a cura di Mauro Basso.\nAl lancio la nuova gamma motori benzina comprendeva un propulsore di 1370\u00a0cm\u00b3 e 12 valvole erogante 80\u00a0CV, un 1581\u00a0cm\u00b3 16 valvole da 103\u00a0CV denominato \"Torque\", e infine un 1747\u00a0cm\u00b3 16 valvole da 113\u00a0CV. Inizialmente era disponibile solo un motore Diesel, un aspirato 1.9 8 valvole da 65\u00a0CV.\nLa HGT.\nIl cinque cilindri 1998\u00a0cm\u00b3 con 20 valvole e 147\u00a0CV, era invece disponibile solo sulla Bravo nell'allestimento sportivo \"HGT\" ed era in grado di portare l'automobile a una velocit\u00e0 massima di 218\u00a0km/h; Particolarit\u00e0 di questo motore era la struttura con controalbero di bilanciamento che in virt\u00f9 di un'ottimizzazione ben riuscita e di uno scoppio ogni 144\u00b0 di rotazione dell'albero conferiva un'ottima elasticit\u00e0 di utilizzo fino ad alti regimi (il picco di potenza era attestato a 6100 giri/min), diversamente dal dichiarato, il motore in regime di potenza massima sviluppava quasi 3\u00a0CV in pi\u00f9 dal valore riportato, garantendo un allungo sulle marce alte. Questo allestimento comprendeva caratterizzazione esterna (con paraurti, fianchetti e minigonne dedicati), interna (sedili specifici), dotazioni come la regolazione elettrica dell'assetto fari e una meccanica migliorata: era infatti l'unica delle Bravo a montare freni a disco sulle quattro ruote e l'ABS di serie.\nLa seconda serie HGT differiva dalla prima per un diverso design della mascherina anteriore, dei cerchi non pi\u00f9 pentarazze ma a croce con la razza sdoppiata, e dalla diversa plancia e quadro strumenti.\nIl motore della prima serie montava iniettori pi\u00f9 grandi e aveva una fasatura pi\u00f9 spinta della seconda serie che, complice i collettori a geometria variabile e il VFD raggiungeva la potenza di 155 CV sfruttabili al meglio tramite un cambio pi\u00f9 lungo.\nL'evoluzione del modello.\nTra i primi aggiornamenti alla gamma ci furono due propulsori turbodiesel 1910\u00a0cm\u00b3, eroganti rispettivamente 75 CV e 100 CV. Quest'ultimo motore era in grado di sviluppare una discreta coppia gi\u00e0 a bassi regimi e non appena si raggiungeva la soglia dei 2000 giri/min la turbina entrava in funzione. Dotati di poca elettronica erano motori tutto sommato durevoli e sicuri, con l'eccezione della testata delicata che soffriva le alte temperature raggiunte nella precamera di combustione.\nRestyling 1998.\nNell\u2019ottobre del 1998 la Bravo/Brava ricevette un restyling interno ed esterno e una serie di aggiornamenti meccanici. Il nuovo motore 1,2 16 valvole da 80 CV gi\u00e0 montato sulle piccole Lancia Y e Fiat Punto sostitu\u00ec il 1,4 12 valvole, mentre i 1,9 turbodiesel furono aggiornati col nuovo JTD a iniezione diretta common rail da 105 CV. La potenza del cinque cilindri 2,0 della sportiva HGT sal\u00ec a 155 CV.\nIn quel periodo i JTD erano tra i Diesel pi\u00f9 evoluti e vennero mantenuti in listino, con ulteriori aggiornamenti, fino alla comparsa dei pi\u00f9 efficienti Multijet.\nPer qualche periodo fu presente nella gamma anche una versione delle due auto con motore 1.6 e cambio automatico.\nPer quanto riguarda la sicurezza automobilistica, nel 1998 la Brava \u00e8 stata sottoposta ai crash test dell'Euro NCAP, totalizzando il punteggio di 2 stelle.\nNell'ottobre 1999 Fiat incominci\u00f2 la produzione della Brava in Brasile, dove il modello sostituiva la Tipo.\nLa vettura, rispetto a quella italiana, presentava delle unificazioni con la Marea, sia per adattamento alle strade brasiliane, sia per unificazione di componenti.\nNegli ultimi anni le vendite di Bravo e Brava stavano perdendo sempre pi\u00f9 punti di fronte alla nuova concorrenza, composta prevalentemente da Volkswagen Golf, Ford Focus e Peugeot 307 cos\u00ec che la produzione delle due berline \u00e8 stata interrotta verso la fine del 2001, sostituite dalla Stilo, migliorata sotto il profilo dei materiali e delle finiture e ulteriormente affinata dal punto di vista meccanico.\nVersioni speciali.\nLa versione speciale \"Steel\" con allestimento specifico era disponibile su entrambe le carrozzerie.\nFurono invece riservate alla Bravo le versioni \"Suite\" con interni in pelle chiara, \"Trofeo\" dal particolare colore blu e cerchi bruniti e la disponibilit\u00e0 degli accessori sportivi originali Abarth.\nAlcuni esemplari di Fiat Brava furono acquistati dall'Arma dei Carabinieri e allestite per le C.I.O. (Compagnie di Intervento Operativo). Inoltre sono state utilizzate dai responsabili dell\u2019Ordine Pubblico dei Battaglioni, dai Reparti Operativi come auto civetta, dai CC Banca d\u2019Italia, dal Ministero Affari Esteri, per gli spostamenti degli Ufficiali e presso i Comandi CC Esercito, Marina e Aeronautica Militare.\nModelli derivati.\nNel 1996 a partire dal telaio della Bravo/Brava fu sviluppata la Fiat Marea, una berlina media che venne apprezzata per il grande spazio messo a disposizione del bagagliaio, soprattutto nella versione Station Wagon. Nel 1998 esord\u00ec un'altra automobile basata sulla stessa piattaforma: la Fiat Multipla, una monovolume a sei posti.\nIl nome.\nIl nome \"Fiat Brava\" (poi divenuta \"Fiat Superbrava\") era gi\u00e0 stato usato in precedenza per la versione in vendita negli Stati Uniti della Fiat 131.\nIl nome \"Bravo\" \u00e8 stato a sua volta ripreso dalla Fiat per la berlina erede della Stilo: la Bravo del 2007.\nLa Bravo/Brava fu commercializzata anche in Giappone. Qui per una questione di diritti di copyright \"Fiat Bravo\" divenne \"Fiat Bravissimo\", in quanto vi era gi\u00e0 in circolazione un'automobile dallo stesso nome."}
{"id": "391833", "revid": "119980540", "url": "https://it.wikipedia.org/wiki?curid=391833", "title": "Robert K. Merton", "text": "Biografia.\n\u00c8 forse meglio conosciuto per aver coniato espressioni come \"profezia che si autoavvera\" e altre entrate nel linguaggio comune come \"effetto San Matteo\" o per l'uso scientifico del termine \"serendipity\".\nInsegn\u00f2 alla Columbia University per la maggior parte della sua carriera accademica. \u00c8 opinione diffusa, ma errata, che sia stato uno studente di Talcott Parsons. Il grande sociologo era invece solo un membro della sua commissione di dottorato, in cui era presente anche Pitirim Sorokin: l'argomento della dissertazione era la storia e l'economia nell'Inghilterra del XVII secolo.\nPer quanto sia considerato uno dei principali sociologi del funzionalismo, di cui Parsons \u00e8 il maggiore rappresentante, Merton venne influenzato da altri maestri, come il gi\u00e0 citato Sorokin e Paul Lazarsfeld, che lo indussero ad occuparsi delle \"teorie di medio raggio\". I suoi contributi principali alla corrente funzionalista furono il lavoro sulle teorie di medio raggio, la chiarificazione e la rimessa a punto dell'analisi funzionalista, la teoria della devianza e il suo lavoro sui set dei ruoli.\nOpere.\nTeorie di medio raggio.\nIn opposizione all'idea dei funzionalisti come Talcott Parsons di costruire una teoria onnicomprensiva e all'empirismo puro, Merton propone \"teorie di medio raggio\", cos\u00ec chiamate perch\u00e9 circoscritte a problemi e fenomeni specifici. Esempi di teorie di questo tipo sono per Merton, la ricerca sul suicidio di \u00c9mile Durkheim e quella sull\"'etica protestante e lo spirito del capitalismo\" di Max Weber.\nL\u2019individuazione delle teorie di medio raggio o delle \u201cdisposizioni intermedie\u201d, come le ha definite un autore italiano, \u00e8 tipica della specificazione che passa per l\u2019analisi funzionale, sviluppata da Merton nel corso delle sue ricerche sul rapporto teoria-ricerca empirica. A differenza della grande teorizzazione proposta dal funzionalista Talcott Parsons, l\u2019autore di Philadelphia propone una scelta che mette in particolare evidenza il rapporto che il ricercatore dovrebbe assumere in direzione di una scelta pragmatica degli strumenti metodologici che utilizza. In questo modo la teoria pu\u00f2 essere indirizzata a fini euristici e la ricerca empirica risultare l\u2019aspetto operativo dell\u2019analisi, laddove il sociologo \u00e8 tenuto a scegliere di rappresentare sempre non l\u2019universo delle variabili in gioco ma una riduzione del campo di interesse scientifico. Una strategia, insomma, a favore dell\u2019indagine (cfr. Guglielmo Rinzivillo, \"Robert King Merton\", Torino, UTET, 2019, pag. 237 e sg. ISBN 978-88-6008-571-9).\nL'analisi funzionale.\nMerton sostiene che l'idea centrale del funzionalismo sia quella di interpretare i dati attraverso le loro conseguenze sulle strutture pi\u00f9 grandi in cui sono implicati. Come Durkheim e Parsons egli analizza la societ\u00e0 per vedere se le strutture culturali e sociali sono ben integrate oppure no. Merton inoltre \u00e8 interessato a capire per quale motivo le societ\u00e0 persistono e cerca le funzioni che facilitano l'adattamento di un dato sistema sociale. Infine Merton ritiene che i valori condivisi siano decisivi per spiegare come le societ\u00e0 e le istituzioni funzionano.\nL'analisi funzionalista classica viene considerata conservatrice in quanto rivolta alla ricerca dei fattori di turbamento delle strutture sociali disfunzionali che possono provocare una modifica nello status quo. Merton si discosta da quest'analisi tradizionale, e dunque anche da Talcott Parsons, perch\u00e9 si pone una domanda: \"funzionale a chi?\". Ammettendo l'esistenza di diversi gruppi di interesse all'interno della societ\u00e0, questa non \u00e8 pi\u00f9 considerata un organismo unitario e con ci\u00f2 Merton introduce l'elemento del conflitto all'interno della sociologia funzionalista.\nTeoria della devianza di Merton.\nIl termine anomia, derivato da Emile Durkheim, assume in Merton un significato nuovo: la discontinuit\u00e0 tra scopi culturali e mezzi legittimi per raggiungerli. Pensando agli Stati Uniti, egli vede il \"sogno americano\" come un'enfasi del successo economico, come scopo culturale, a cui per\u00f2 non corrisponde un'adeguata enfasi sui mezzi legittimi per raggiungerlo. Questa contraddizione porta a un aumento considerevole di devianza (nel senso in cui Parsons usa questo termine). Questa teoria \u00e8 comunemente usata negli studi di criminologia.\nCon conformismo Merton intende il raggiungimento degli obiettivi sociali attraverso mezzi legittimi (quello che potremmo definire \"l'americano di successo\").\nInnovazione invece significa raggiungere gli stessi obiettivi (segno + nello schema), rifiutando per\u00f2 i mezzi legittimi (segno - nello schema). Un esempio di questo tipo di innovazione \u00e8 la ricerca di profitto economico (scopo sociale) attraverso pratiche illegali (corruzione o altro).\nIl ritualismo consiste nel seguire le norme legittime, senza condividere gli scopi sociali (come esempio possiamo pensare al burocrate che \"fa il suo dovere\", in maniera ottusa, rispettando formalmente le regole senza per\u00f2 guardare ai risultati). \nLa rinuncia \u00e8 l'atteggiamento di chi rifiuta sia gli scopi che i mezzi legittimi per raggiungerli: si ritira dunque dalla vita sociale (per es. tossicodipendenti, senza fissa dimora...). \nLa ribellione \u00e8 l'atteggiamento di chi rifiuta entrambi e li sostituisce con altri.\nInnovazione e ritualismo sono casi esemplari di anomia come la definisce Merton, perch\u00e9 in entrambi i casi c'\u00e8 discontinuit\u00e0 tra scopi e mezzi per raggiungerli."}
{"id": "391838", "revid": "125419950", "url": "https://it.wikipedia.org/wiki?curid=391838", "title": "Fran\u00e7ois Hollande", "text": "Magistrato presso la Corte dei conti e brevemente avvocato, \u00e8 membro dell'Assemblea nazionale dal 1988 al 1993 e dal 1997 al 2012. Dopo la nomina di Lionel Jospin a Matignon, \u00e8 il primo segretario del Partito Socialista (PS), dal 1997 al 2008, durante la terza convivenza e poi nell'opposizione. A livello locale, \u00e8 sindaco di Tulle, dal 2001 al 2008, e presiede il consiglio generale di Corr\u00e8ze, dal 2008 al 2012.\nNominato candidato del PS alle elezioni presidenziali del 2012 dopo le primarie, viene eletto capo dello Stato contro il presidente uscente, Nicolas Sarkozy, con il 51,6% dei voti espressi nel secondo turno. La sua presidenza \u00e8 segnata da un aumento della tassazione quindi da una svolta social-liberale, dalla legge sui matrimoni omosessuali, dall'organizzazione della Conferenza di Parigi del 2015 sul clima, da interventi militari (in Mali, nella Repubblica Centrafricana e in Medio Oriente), dalla crisi migratoria in Europa e l'instaurazione di uno stato di emergenza a seguito di numerosi attacchi islamisti in Francia.\nCompagno di S\u00e9gol\u00e8ne Royal e padre dei loro quattro figli, Hollande ha visto la sua reputazione scalfita da alcuni scandali circa le sue relazioni clandestine. Ma \u00e8 stata soprattutto la politica fiscale a renderlo impopolare.\nDi fronte alle intenzioni di voto molto basse e ai rischi di primarie aperte, rinuncia all'idea di candidarsi a un secondo mandato, primo caso nella Quinta Repubblica. Sceglie di non sedere nel Consiglio costituzionale, di cui \u00e8 membro ex-officio, e diventa presidente dell'associazione \"La France s'engage\".\nBiografia.\nEstrazione e formazione.\nIl padre di Hollande, Georges Gustave (1923\u20132020), era un medico, descritto come ombroso e autoritario. Aveva posizioni politiche di estrema destra, vicino a P\u00e9tain e ai collaborazionisti di Vichy durante la seconda guerra mondiale e simpatizzante dell'OAS durante la guerra di Algeria, profondamente ostile ai comunisti. Nel 1959 si candid\u00f2 alle elezioni comunali a Rouen, in una lista di estrema destra, in netta contrapposizione con i gollisti, e nel 1965 si candid\u00f2 alle elezioni comunali di Bois-Guillaume. Oltre alla professione medica, era attivo nel settore immobiliare. La madre di Hollande, Nicole Fr\u00e9d\u00e9rique Marguerite Tribert (1927-2009) era infermiera di formazione e lavorava come assistente sociale. Viene descritta come amorevole, solare e generosa, cattolica e simpatizzante della sinistra. I nonni paterni, Gustave L\u00e9opold Henri Joseph Hollande (1893\u20131984) e Antoinette Patrice (1893\u20131980) erano insegnanti, mentre quelli materni, Robert Tribert (1896\u20131980) e Jeanne Adrienne Jacquignon (1896-1975) erano nel settore dell'abbigliamento, lui sarto e lei produttrice e costruttrice di cappelli.\nHollande trascorse la sua infanzia a Bois-Guillaume e fu educato presso la scuola cristiana \"Saint Jean-Baptiste de La Salle\" a Rouen. All'inizio del 1968 il padre di Hollande decise di lasciare Rouen, di chiudere il suo studio, vendere le sue propriet\u00e0 e chiudere l'attivit\u00e0 politica. L'intera famiglia si trasfer\u00ec nella zona di Parigi, a Neuilly-sur-Seine. Hollande vi frequent\u00f2 il liceo Pasteur. Fran\u00e7ois Hollande consegu\u00ec la laurea triennale (Licence) in giurisprudenza presso l'universit\u00e0 di Parigi, poi ottenne il diploma dell'Institut d'\u00e9tudes politiques de Paris (Sciences-Po) e dell'Ecole des Hautes Etudes Commerciales (HEC). Fu in seguito ammesso all'\u00c9cole nationale d'administration (ENA). Vi si diplom\u00f2 nel 1980 nella \"Promotion Voltaire\".\nNel 1980 Hollande cominci\u00f2 a lavorare come uditore presso la Corte dei conti e nel 1984 divenne consigliere referendario presso la stessa istituzione. Entr\u00f2 in aspettativa dopo la sua elezione in Parlamento nel 1988. Negli anni ottanta e fino al 1991 Hollande insegn\u00f2 inoltre economia a Sciences Po.\nVita privata.\nHollande ha avuto un fratello, Philippe, di due anni pi\u00f9 anziano, morto nel maggio 2017.\nFino al maggio 2007 ha convissuto con S\u00e9gol\u00e8ne Royal: i due si conobbero alla fine degli anni settanta all'ENA, anche se inizialmente i loro rapporti non furono buoni. La loro relazione cominci\u00f2 mentre stavano svolgendo uno stage assieme a Chanteloup-les-Vignes alla fine degli anni settanta. La relazione non \u00e8 mai stata ufficializzata dal matrimonio, e le voci su un loro PACS sottoscritto nel 2001 furono a suo tempo smentite da Royal. Hanno avuto quattro figli: Thomas (nato nel 1984), Cl\u00e9mence (1986), Julien (1987) e Flora (1992). Nel 2007, la sera della sconfitta della Royal nel ballottaggio con Sarkozy, la stessa ha annunciato la rottura del loro rapporto.\nHollande \u00e8 stato legato alla giornalista di Paris Match e Direct 8 Val\u00e9rie Trierweiler dagli anni 2000. All'epoca era ancora impegnato con Royal, per questo motivo i due hanno riconosciuto di avere una relazione solo nel 2010. Anche in questo caso, l'unione non \u00e8 ufficializzata n\u00e9 da un matrimonio n\u00e9 da un PACS.\nIl 9 gennaio 2014 il settimanale Closer rivela la relazione segreta di Hollande con l'attrice francese Julie Gayet. In realt\u00e0, delle indiscrezioni circa questa relazione circolavano almeno dal marzo 2013. Questa vicenda ebbe pesanti ripercussioni sulla popolarit\u00e0 di Hollande.\nCarriera politica.\nGli inizi.\nHollande si avvicin\u00f2 all'attivit\u00e0 politica durante gli studi universitari a Sciences Po. Milit\u00f2 nel sindacato studentesco Unef-Renouveau, vicino al Partito comunista, e fu capolista del movimento alle elezioni sindacali. A Sciences Politiques conobbe ed ebbe una relazione con Dominique Robert, nipote del deputato socialista Louis Mexandeau, vicino al leader del PS Fran\u00e7ois Mitterrand. La relazione contribu\u00ec ad avvicinare Hollande ai socialisti, e nel 1974 Hollande presiedette il comitato dell'HEC a sostegno della candidatura di Mitterrand alle elezioni presidenziali di quell'anno. Nel 1975 la responsabile per la giovent\u00f9 del Partito socialista \u00c9dith Cresson propose a Hollande di assumere la leadership del sindacato studentesco Cosef, vicino al Partito socialista, ma Hollande rifiut\u00f2, nonostante la sua simpatia per Mitterrand. Durante gli studi all'ENA, Hollande fu tra i fondatori del Comitato d'azione per la riforma dell'ENA.\nNel 1976 Hollande fu esentato dal servizio militare a causa della sua miopia, ma fece ricorso contro questa decisione e nel gennaio 1977 cominci\u00f2 il suo servizio nella scuola ufficiali di Co\u00ebtquidan. Tra i suoi compagni di camerata vi erano Jean-Pierre Jouyet, futuro segretario di stato agli affari europei nei governi Fillon e direttore dell'Autorit\u00e0 per i mercati finanziari, Michel Sapin, futuro ministro delle finanze e consigliere economico di Hollande e Henri de Castries, presidente della societ\u00e0 assicurativa AXA e vicino a Nicolas Sarkozy.\nHollande ader\u00ec al Partito socialista nel 1979, su invito di Jacques Attali. Fu uno dei consulenti economici dell'allora segretario del partito Fran\u00e7ois Mitterrand. Nel 1981, all'et\u00e0 di 26 anni, fu candidato all'Assemblea nazionale nel collegio della Corr\u00e8ze, che era stato precedentemente proposto a Jacques Delors. Fu sconfitto dal candidato gollista Jacques Chirac, ma ottenne comunque un risultato migliore delle attese, conseguendo il 26% dei voti, quasi costringendo al ballottaggio Chirac, eletto al primo turno per soli 350 voti. Nel maggio dello stesso anno fu nominato, assieme a S\u00e9gol\u00e8ne Royal, uno dei due consiglieri ufficiosi di Jacques Attali, assistente di Mitterrand per la politica estera. Nel 1983 Hollande fu nominato capo di gabinetto di Max Gallo, portavoce del governo di Pierre Mauroy.\nIl 14 marzo 1983 Hollande fu eletto consigliere comunale di Ussel, incarico che ricopr\u00ec fino al marzo 1989, quando divenne vicesindaco di Tulle. Rimase vicesindaco fino al giugno 1995, poi fu membro dell'opposizione in consiglio comunale e dal marzo 2001 al marzo 2008 fu sindaco della cittadina, eletto al primo turno con il 53% dei voti. Ha fatto parte del consiglio regionale del Limosino nel marzo 1992 e dal marzo 1998 all'aprile 2001, fungendo da suo vicepresidente dal 1998 in poi.\nDopo la rielezione di Mitterrand alla presidenza della repubblica nel 1988, Hollande fu nominato segretario della commissione delle finanze e della programmazione e relatore del bilancio della difesa. Il 12 giugno 1988 Hollande fu eletto per la prima volta deputato in rappresentanza del collegio della Corr\u00e8ze. Fece parte dell'Assemblea nazionale fino al 1\u00ba aprile 1993.\nAl congresso del Partito socialista del 1990 Hollande, fino ad allora visto come un tecnocrate dal profilo non troppo definito, si distinse per le critiche vivaci ai notabili del partito. Nel dicembre 1992 fu nominato presidente del Consiglio consultivo delle persone handicappate. Dopo la sconfitta elettorale del 1993, torn\u00f2 a lavorare alla Corte dei conti e lavor\u00f2 per alcuni mesi anche come avvocato.\nSegretario del Partito Socialista.\nNel novembre 1994 Hollande fu nominato nella segreteria del Partito socialista e divenne responsabile del partito per le questioni economiche. L'anno successivo fu portavoce di Lionel Jospin alle elezioni presidenziali. Hollande rimase particolarmente vicino a Jacques Delors, per cui si occup\u00f2 dell'associazione \"T\u00e9moins\". Nel 1997 il primo ministro Lionel Jospin nomin\u00f2 Hollande portavoce del governo, ritenendolo \"il migliore, il pi\u00f9 brillante e il pi\u00f9 politico\" tra i dirigenti socialisti. Hollande \u00e8 ritenuto un oratore molto buono, scherzoso e capace di instaurare un buon rapporto con i giornalisti. Nel giugno 1997 fu rieletto all'Assemblea nazionale in rappresentanza della Corr\u00e8ze con il 54% dei voti.\nIl 27 novembre 1997 Hollande divenne primo segretario del partito, sostenuto in particolare dall'ala moderata e riformista del partito. Nel giugno 1999 fu capolista della lista socialista per le elezioni europee e divenne membro del Parlamento europeo, ma si dimise nel dicembre dello stesso anno. Nel 1999 fu nominato inoltre vicepresidente dell'Internazionale socialista.\nNel 2002 il Partito socialista sub\u00ec una durissima sconfitta elettorale alle elezioni presidenziali, anche se alle elezioni legislative Hollande riusc\u00ec a conservare il suo seggio parlamentare ottenendo il 53% dei voti al secondo turno) Nel 2003 fu riconfermato segretario del partito. Nel 2004 condusse il PS a notevoli vittorie elettorali, sia alle elezioni regionali sia alle elezioni europee.\nNel 2005 Hollande annunci\u00f2 che avrebbe votato s\u00ec al referendum sulla Costituzione europea, schierandosi contro altri membri influenti del PS, tra cui Laurent Fabius, sostenitori del no. Hollande decise di fare svolgere un referendum interno tra i delegati socialisti, in cui prevalsero i s\u00ec (59%). Tuttavia, al referendum sulla Costituzione europea prevalsero i contrari, tra cui anche molti elettori socialisti (secondo gli exit-poll e i sondaggi), e Hollande ne usc\u00ec indebolito. Al congresso del partito del novembre 2005 fu comunque riconfermato segretario con un'ampia maggioranza. Riusc\u00ec a gestire in maniera abbastanza efficace le profonde divisioni del partito, mantenendolo unito e svolgendo un ruolo di mediatore tra le varie correnti.\nAlle elezioni presidenziali del 2007 la candidata socialista fu S\u00e9gol\u00e8ne Royal, all'epoca compagna di Hollande. Alle elezioni legislative di quell'anno Hollande fu riconfermato nel suo seggio con il 60% dei voti al secondo turno. Il 20 marzo 2008 Hollande fu eletto presidente del Consiglio generale della Corr\u00e8ze con il 55% dei voti, rinunciando all'incarico di sindaco di Tulle. Al congresso del PS di Reims del novembre 2008 Hollande si present\u00f2 dimissionario da primo segretario; gli successe Martine Aubry.\nCandidato alle elezioni presidenziali del 2012.\nNel febbraio 2010 Hollande rifiut\u00f2 l'incarico di Primo presidente della Corte dei Conti che gli fu offerto dal presidente della Repubblica Nicolas Sarkozy. Dopo le elezioni cantonali del marzo 2011 Hollande rinunci\u00f2 alla presidenza del Consiglio generale della Corr\u00e8ze e il 31 marzo annunci\u00f2 la sua candidatura alle primarie del Partito socialista in vista delle elezioni presidenziali dell'aprile-maggio 2012.\nIl 27 aprile Hollande lanci\u00f2 la sua campagna per le primarie a Clichy-la-Garenne, comune di cui fu sindaco Jacques Delors. Dopo l'arresto di Dominique Strauss Kahn a New York il 14 maggio 2011 e la sua uscita dalle primarie socialiste, Hollande si ritrov\u00f2 assieme alla segretaria del partito Martine Aubry tra i favoriti delle primarie. Accusato di mancare di carisma, durante la campagna per le primarie Hollande ha scelto di presentarsi come \"presidente normale\", in netta contrapposizione con l'immagine del presidente in carica Sarkozy, e come un esponente del popolo, in contrasto anche con l'immagine di Dominique Strauss Kahn. La sua candidatura fu contrastata dai cosiddetti \"elefanti\" del partito, i notabili storici come Laurent Fabius. Anche altri esponenti di primo piano del partito come il sindaco di Parigi Bertrand Delano\u00eb appoggiarono la principale rivale di Hollande Martine Aubry. Hollande fu criticato per la sua mancanza di esperienza diretta di governo, non essendo mai stato ministro.\nIl 16 ottobre 2011 Hollande ha vinto le primarie del Partito Socialista, battendo Martine Aubry e diventando cos\u00ec lo sfidante del PS del presidente uscente Nicolas Sarkozy alle elezioni presidenziali dell'aprile-maggio 2012. Hollande gode anche dell'appoggio del Partito Radicale di Sinistra, del Movimento Repubblicano e Cittadino e del Movimento Unitario Progressista.\nPresidente della Repubblica Francese.\nAl primo turno delle elezioni presidenziali il 22 aprile 2012 Hollande ha ottenuto la maggioranza relativa dei voti (28,6%), che lo ha portato a sfidare al secondo turno il presidente uscente Sarkozy (secondo con il 27% dei voti). Il risultato di Hollande \u00e8 il secondo miglior risultato di sempre per i socialisti francesi alle elezioni presidenziali, e si tratta del primo caso nella storia francese in cui uno sfidante al primo turno di un'elezione presidenziale ottiene pi\u00f9 voti del presidente uscente. Il 6 maggio 2012 Hollande ha vinto anche il secondo turno delle elezioni presidenziali ottenendo 18\u00a0000\u00a0668 voti (51,6 %), contro i (48,4 %) di Sarkozy. Con la sua vittoria un socialista detiene la presidenza della repubblica per la prima volta dopo 17 anni.\nIl 15 maggio 2012 si insedia ufficialmente alla carica di Capo dello Stato francese succedendo a Nicolas Sarkozy.\nPolitica fiscale.\nLe politiche economiche di Hollande sono di ampio respiro, tra cui il sostegno alla creazione di un'agenzia europea di rating del credito, la separazione dei prestiti e degli investimenti nelle banche, la riduzione della quota di elettricit\u00e0 generata dal nucleare in Francia dal 75 al 50% a favore delle fonti di energia rinnovabili, fondere l'imposta sul reddito e il contributo sociale generale (CSG), creando un 45% in pi\u00f9 per i redditi aggiuntivi di 150.000 euro, limitando le scappatoie fiscali a un massimo di 10.000 euro all'anno, e mettendo in discussione la misura della tassa di solidariet\u00e0 sul patrimonio (ISF, Imp\u00f4t de Solidarit\u00e9 sur la Fortune) che dovrebbe portare 29 miliardi di euro di entrate supplementari. Hollande ha anche segnalato la sua intenzione di attuare un'aliquota del 75% dell'imposta sul reddito sui redditi guadagnati sopra 1.000.000 di euro all'anno, per generare la fornitura di fondi di sviluppo per le periferie svantaggiate, e per tornare a un deficit dello zero per cento del PIL entro il 2017.. Tuttavia, il suo piano fiscale si rivela controverso: i tribunali lo dichiarano incostituzionale la tassa del 75% sui redditi pi\u00f9 alti.\nHollande aveva anche annunciato diverse riforme dell'istruzione, impegnandosi a reclutare 60.000 nuovi insegnanti, a creare un'indennit\u00e0 di studio e una formazione con verifica dei mezzi, e a istituire un contratto reciprocamente vantaggioso che avrebbe permesso a una generazione di impiegati e artigiani esperti di essere i tutori e gli insegnanti dei pi\u00f9 giovani neoassunti, creando cos\u00ec un totale di 150.000 posti di lavoro sovvenzionati. Questo \u00e8 stato completato dalla promessa di aiuti alle PMI, con la creazione di una banca pubblica orientata agli investimenti delle PMI, e una riduzione dell'aliquota dell'imposta sulle societ\u00e0 al 30% per le medie imprese e al 15% per le piccole.\nIl governo di Hollande ha annunciato l'intenzione di costruire 500.000 case pubbliche all'anno, tra cui 150.000 case sociali, finanziate da un raddoppio del massimale del libretto A, la messa a disposizione da parte della regione dei terreni degli enti locali entro cinque anni. In accordo con la politica di lunga data del partito socialista, Hollande ha annunciato che l'et\u00e0 pensionabile torner\u00e0 a 60 anni, per coloro che hanno contribuito per pi\u00f9 di 41 anni.\nRiforma del lavoro.\nHollande ha perseguito la riforma del lavoro per rendere la Francia pi\u00f9 competitiva a livello internazionale. La legislazione \u00e8 stata introdotta alla fine del 2012 e dopo un lungo dibattito \u00e8 passata nel maggio 2013. La legge includeva misure per rendere pi\u00f9 facile per i lavoratori di cambiare lavoro e per le aziende di licenziare i dipendenti. Una delle misure principali del progetto di legge permette alle aziende di tagliare temporaneamente i salari o le ore dei lavoratori durante i periodi di difficolt\u00e0 economica. Questa misura si ispira alla Germania, dove i licenziamenti sono stati accreditati per consentire alle aziende di superare i tempi difficili senza ricorrere a licenziamenti di massa. I licenziamenti in Francia sono spesso contestati in tribunale e i casi possono richiedere anni per essere risolti. Molte aziende citano la minaccia di una lunga azione legale - anche pi\u00f9 di qualsiasi costo finanziario - come la parte pi\u00f9 difficile del fare affari in Francia. La legge accorcia il tempo che i dipendenti hanno per contestare un licenziamento e stabilisce anche uno schema per il trattamento di fine rapporto. Il governo spera che questo aiuter\u00e0 i dipendenti e le aziende a raggiungere un accordo pi\u00f9 velocemente nei licenziamenti controversi.\nRiforma delle pensioni.\nHollande ha perseguito la riforma del sistema pensionistico in Francia, ma il processo si \u00e8 rivelato molto controverso, con proteste e manifestazioni di massa. Nonostante l'opposizione, il Parlamento francese ha approvato una riforma nel dicembre 2013, volta a colmare un deficit pensionistico che avrebbe raggiunto i 20,7 miliardi di euro (28,4 miliardi di dollari) entro il 2020 se non si fosse intervenuti. Piuttosto che aumentare l'et\u00e0 pensionabile obbligatoria, come molti economisti avevano consigliato, Hollande ha perseguito l'aumento dei contributi, lasciando l'et\u00e0 pensionabile intatta. La riforma ha avuto un percorso accidentato in Parlamento, essendo stata respinta due volte dal Senato, dove il partito socialista di Hollande ha una sottile maggioranza, prima di ottenere un sostegno sufficiente in un voto finale davanti alla camera bassa del parlamento. I lavoratori francesi del settore privato vedranno la dimensione e la durata dei loro contributi pensionistici aumentare solo modestamente sotto la riforma, mentre i loro benefici pensionistici sono in gran parte non toccati..\n\"Dopo-Sark\u00f2\".\nNel luglio 2012, Hollande, insieme con il Primo ministro Ayrault e al ministro dell'Interno Valls, viene contestato duramente dal proprio elettorato , per aver preso provvedimenti nei confronti di alcuni rom, che insorsero nelle loro periferie, protestando contro la politica oppressiva adottata dal governo, nei confronti della loro classe sociale. Il governo Hollande venne ribattezzato il \"dopo-Sark\u00f2\", in riferimento alla politica dell'ex-presidente, noto nella politica francese, come nemica delle \"banlieues\". La vicenda si concluse con sostanziali condanne inflitte ai danni dei rom, e i vertici del governo e del Partito socialista si giustificarono, ribadendo che la giustizia non ha colori politici, e ribadendo che non si deve fare un uso irrazionale della parola \"solidariet\u00e0\", al centro del programma presidenziale di Fran\u00e7ois Hollande.\nMariage pour tous.\nNel primo semestre 2013 il Governo introduce il \"matrimonio per tutti\" (\"mariage pour tous\") e le adozioni gay. La legge fu oggetto di molte critiche, in particolare dai cristiani conservatori, che organizzarono una serie di manifestazioni sotto l'etichetta La Manif pour tous. Secondo i sondaggi, il 63% dei francesi erano favorevoli al matrimonio, mentre il 56% era a favore anche delle adozioni.\nImpopolarit\u00e0 crescente.\nQuesto provvedimento rimane per molto tempo una delle poche leggi degne di nota e l'inazione del Governo sugli altri fronti fa precipitare la popolarit\u00e0 del Presidente. Le prime contestazioni hanno ancora un tenore scanzonato: un blog intitolato \"Fran\u00e7ois, ta cravate\" fa delle statistiche sulla posizione della cravatta del Presidente nelle sue apparizioni ufficiali: posizione che \u00e8 quasi sempre storta. Ma poi, nel maggio 2013, \"L'Express\" conduce un sondaggio con cui riassume le cinque ragioni dell'impopolarit\u00e0 di Hollande: \nNell'ottobre 2013, l'\"affare Leonarda\" segna un peggioramento ulteriore dell'impopolarit\u00e0 di Hollande. Se fino a quel momento i francesi erano critici verso il Governo e le sue decisioni economiche, la vicenda della studentessa rom arrestata davanti ai compagni di scuola per essere espulsa insieme ai genitori rifugiati fa s\u00ec che il giudizio dei francesi si concentri sulla personalit\u00e0 stessa del Presidente della repubblica. Hollande appare sempre pi\u00f9 come incapace di prendere qualunque decisione \u00bb. Nel novembre 2013, il barometro Ifop indica che Fran\u00e7ois Hollande batte il record di impopolarit\u00e0 per un presidente della V Repubblica, con solamente il 20% di opinioni favorevoli.\nDurante le commemorazioni dell'Armistizio della Prima guerra mondiale, l'11 novembre 2013, Hollande viene ripetutamente fischiato: prima la mattina a Parigi, poi durante la visita a Oyonnax la sera stessa. Alcuni analisti vedono in questi fischi un \u00absintomo forte di una delegittimazione progressiva della funzione presidenziale\u00bb. Alcuni le considerano come il marchio di una \u00abtradizione di estrema destra\u00bb, ma anche di una \u00abassenza apparente di autorit\u00e0 \u00bb da parte di Fran\u00e7ois Hollande. Questi fischi sono qualificati da lui come \u00aboltraggi e insulti\u00bb che \u00abdisonorano i loro autori\u00bb.\nDal novembre 2013 si evoc\u00f2 l'ipotesi che Manuel Valls gli fosse preferito come candidato alle elezioni presidenziali del 2017. Molti sondaggi lo dettero gi\u00e0 eliminato dalla competizione al primo turno.\nLibro-scandalo.\nA gennaio 2014, gli scandali relativi alle sue relazioni extraconiugali segnano un ulteriore peggioramento della situazione. Il 9 gennaio 2014 il settimanale Closer rivela la relazione di Hollande con l'attrice Julie Gayet. La notizia viene ripresa non solo dalla stampa straniera, ma - fatto finora inedito - anche dalla stampa francese. L'allora \"Premi\u00e8re dame\", la giornalista Val\u00e9rie Trierweiler viene ricoverata in ospedale per un malore e pochi giorni dopo, Fran\u00e7ois Hollande annuncia la fine del loro rapporto. Qualche mese dopo, i giornali francesi riferiscono di una vera e propria vendetta della \"Premi\u00e8re dame\": nel settembre 2014, la giornalista pubblica un saggio autobiografico sulla sua relazione con Fran\u00e7ois Hollande, dal 2005 fino alla rottura. Scritto in gran segreto, il libro \u00e8 un best-seller fin dal primo giorno e fornisce un ritratto impietoso del Presidente. In particolare l'opinione pubblica \u00e8 colpita dall'affermazione secondo cui Hollande si esprimerebbe con disprezzo a proposito delle classi sociali pi\u00f9 povere, chiamandole \"senza denti\" (\"sans dents\").\nAttentati del 2015.\nNel gennaio del 2015, a seguito degli attentati terroristici jihadisti a Parigi che fecero 17 morti, la popolarit\u00e0 di Hollande risal\u00ec di 21 punti percentuali, al 40% (solo Fran\u00e7ois Mitterrand durante la prima guerra del Golfo ebbe un rimbalzo di 19 punti): il dato fu ritenuto l'effetto della rapida risposta che il Governo francese mise in pratica per contrastare le minacce alla sicurezza nazionale e la compostezza mostrata nei luttuosi eventi, culminata nella grande marcia di Parigi, domenica 11 gennaio. Tuttavia, nuovi attentati islamisti a Parigi del novembre 2015 e a Nizza nel luglio 2016, le sconfitte consecutive (regionali, cantonali, municipali) che relegarono il Partito Socialista al terzo posto dopo la destra e il Front National di Marine Le Pen, riportarono Hollande a livelli di impopolarit\u00e0 talmente elevati da esser sconosciuti nella Quinta Repubblica (Mitterrand scese al 22% nel dicembre 1991 durante il secondo settennato).\nIl 1\u00ba dicembre 2016, durante un discorso televisivo, Hollande annuncia di rinunciare a ricandidarsi alle elezioni dell'aprile 2017.\nPochi giorni prima, il primo ministro Valls aveva annunciato la sua candidatura alle primarie presidenziali del Partito Socialista, anche qualora Hollande si fosse ricandidato.\nPolitica estera.\nAppena eletto presidente, si reca a Berlino per incontrare la Cancelliera tedesca Angela Merkel. Pur avendo promesso la fine delle politiche di austerit\u00e0 durante la campagna elettorale, non dar\u00e0 seguito alle istanze perseguendo la privilegiata intesa tra Francia e Germania: l'unit\u00e0 di intenti viene dimostrata in occasione della crisi finanziaria in Grecia nel 2015. Merkel e Hollande sono inflessibili con Tsipras, che capitola durante un vertice nel luglio 2015.\nIl 19 maggio 2012 partecipa al G8 di Camp David, organizzato da Barack Obama. Sei giorni dopo si reca a Kabul per illustrare il piano di ritiro delle truppe dall'Afghanistan nell'ambito dell'operazione ISAF.\nHollande prosegue comunque con l'interventismo militare francese in Africa lanciando l'Operazione Serval in Mali nel gennaio 2013 e l'Operazione Sangaris nella Repubblica Centrafricana alla fine dello stesso anno.\nHollande aveva anche condannato l'utilizzo delle armi chimiche da parte del governo siriano guidato da Assad e si era espresso favorevolmente a un intervento militare in Siria al fianco degli Stati Uniti.\nDopo l'Eliseo.\nHa consegnato i suoi poteri di Presidente della Repubblica a Emmanuel Macron il 14 maggio 2017, durante una cerimonia al Palazzo dell'Eliseo. Dopo il trasferimento dei poteri, and\u00f2 alla sede del Partito Socialista, rue de Solferino, come aveva fatto Fran\u00e7ois Mitterrand nel 1995, e pronunci\u00f2 un discorso che delineava le linee del suo mandato.\nSu sua richiesta, un ordine del Primo Ministro, datato 11 maggio 2017, gli consente di far valere i propri diritti alla pensione come consulente referendario alla Corte dei conti dal 15 maggio successivo.\nCome ex presidente della Repubblica, diventa un membro ex-officio del Consiglio costituzionale, ma annuncia la sua intenzione di rinunciare alla carica.\nNell'agosto 2017, ha parlato per la prima volta sulla politica di Emmanuel Macron: riferendosi al progetto di riforma del codice del lavoro, ha consigliato al Presidente della Repubblica di non \"chiedere ai francesi sacrifici che non sono utili\" e \"non per flessibilizzare il mercato del lavoro al di l\u00e0 di ci\u00f2 che [ha] gi\u00e0 fatto, con il rischio di creare pause\". Annuncia anche che non ha lasciato la politica.\nDiventa, il 5 settembre 2017, presidente di \"La France s'engage\", una fondazione creata nel 2016 per lavorare per l'innovazione sociale."}
{"id": "391839", "revid": "78598525", "url": "https://it.wikipedia.org/wiki?curid=391839", "title": "Fiat Brava", "text": ""}
{"id": "391842", "revid": "6923", "url": "https://it.wikipedia.org/wiki?curid=391842", "title": "Fiat Bravo", "text": ""}
{"id": "391862", "revid": "122956945", "url": "https://it.wikipedia.org/wiki?curid=391862", "title": "Olivia Hussey", "text": "Biografia.\nOlivia Hussey \u00e8 la figlia di Andr\u00e9s Osuna (conosciuto anche come Osvaldo Ribo), un cantante argentino d'opera e di tango, e della moglie Alma Joy Hussey, argentina d'origine inglese. La madre port\u00f2 Olivia e il suo fratello pi\u00f9 giovane a vivere in Inghilterra quando aveva 7 anni. Dopo aver frequentato la Drama School per cinque anni, apparve per la prima volta sul grande schermo all'et\u00e0 di 14 anni nel film \"Accadde un'estate\" (1965) interpretando Donna, la figlia di Lorenzo (Rossano Brazzi), mentre il suo primo ruolo teatrale fu Jenny nell'opera \"The Prime of Miss Jean Brodie\" - tratta dal romanzo \"Gli anni fulgenti di Miss Brodie\" - con Vanessa Redgrave.\nFranco Zeffirelli la not\u00f2 nella pi\u00e8ce e la scelse fra circa 500 attrici per il ruolo di Giulietta in \"Romeo e Giulietta\" (1968), protagonista con Leonard Whiting, che interpretava Romeo. Nel film, nonostante all\u2019epoca fosse minorenne, fa anche alcune scene di nudo. Il film le consent\u00ec di raggiungere una vasta popolarit\u00e0, e nel 1969 le fece ottenere un David di Donatello come miglior attrice. La pellicola vinse due Oscar, fu campione di incassi e permise alla Hussey di diventare una delle giovani attrici pi\u00f9 apprezzate dell'epoca e di vincere il Golden Globe come attrice rivelazione del 1968.\nApprezzata per la sua bellezza naturale, che le consente nei suoi ruoli di usare pochissimo (o per nulla) il trucco, nella sua carriera la Hussey ha recitato in oltre 40 film. I ruoli pi\u00f9 importanti includono Jessica Bradford nell'horror canadese \"Black Christmas - Un Natale rosso sangue\" (1974), Maria, la madre di Ges\u00f9 in \"Ges\u00f9 di Nazareth\", sceneggiato televisivo diretto da Zeffirelli nel 1977, e Rosalie Otterbourne in \"Assassinio sul Nilo\" (1978), con Peter Ustinov. Una delle sue altre grandi performance \u00e8 stata nel ruolo di Rebecca di York nel remake per la TV di \"Ivanhoe\" (1982).\n\u00c8 stata sposata dal 1971 al 1978 con l'attore Dean Paul Martin (figlio di Dean Martin, famoso cantante e attore membro del gruppo Rat Pack). Dal matrimonio nacque nel 1973 il figlio Alexander Dean Martin. Nel 1980 ha sposato il musicista giapponese Akira Fuse, da cui ha avuto il suo secondo figlio, Maximillian Fuse. Dopo il divorzio, nel 1989 si \u00e8 sposata per la terza volta con David Glen Eisley, un musicista statunitense, da cui ha avuto India Eisley, divenuta attrice.\nNel prosieguo della sua carriera, ha partecipato nel 1989 al video musicale del singolo \"Liberian Girl\" di Michael Jackson, insieme ad altre celebrit\u00e0 di Hollywood, all'horror \"It\" (1990), interpretando il personaggio di Audra Phillips Denbrough, e nel 2003 ha recitato nella fiction televisiva \"Madre Teresa\".\nDoppiatrici italiane.\nNelle versioni in italiano dei suoi film, Olivia Hussey \u00e8 stata doppiata da:\nCuriosit\u00e0.\nNel 1968, alla diciassettenne Olivia Hussey non fu permesso assistere alla prima del film \"Romeo e Giulietta\", il quale conteneva una scena di nudo, nonostante lei stessa fosse presente nella scena.\nNel film \"Lady Vendetta\", la protagonista Geum-ja viene paragonata ad Olivia Hussey per la sua sorprendente bellezza."}
{"id": "391868", "revid": "7336", "url": "https://it.wikipedia.org/wiki?curid=391868", "title": "\u00c0baco", "text": ""}
{"id": "391874", "revid": "123980480", "url": "https://it.wikipedia.org/wiki?curid=391874", "title": "Movimento Lavoratori per il Socialismo", "text": "Movimento Lavoratori per il Socialismo fu un partito politico della sinistra extraparlamentare costituitosi il 1\u00ba febbraio 1976 su iniziativa del Movimento Studentesco, quest'ultimo sorto nel 1968 all'Universit\u00e0 Statale di Milano.\nOrigine e ispirazione teorica.\nAll'origine l'Organizzazione tent\u00f2 una singolare unificazione di temi maoisti con una forte rivendicazione del ruolo autonomo dei movimenti di massa per la democrazia, pur rivendicando, almeno nei primi anni di attivit\u00e0, il ruolo di Stalin e l'intera tradizione comunista.&lt;br&gt;\nRappresent\u00f2 un tentativo di unire elementi ideologici e politici tratti dalla storia del movimento operaio e della sinistra, specie del periodo della politica antifascista di Fronte popolare, con una forte presenza nella vita politica di base tipica di quegli anni.\nL'adesione di alcune prestigiose figure della Resistenza come Giuseppe Alberganti ed il critico d'arte Raffaele De Grada ne accrebbe ulteriormente la notoriet\u00e0. &lt;br&gt;\nIl MLS fu sempre caratterizzato da una costante attivit\u00e0 culturale e di ricerca.\nPromosse la nascita del settimanale Fronte Popolare, del quotidiano La Sinistra, di diverse case editrici e discografiche e di una catena di librerie.\nRadicamento Territoriale.\nL'ispirazione teorica di fondo, che si rifaceva a una visione integrale dell'idea socialista e comunista capace per\u00f2, con originalit\u00e0, di privilegiare e in qualche misura dare rilievo storico al protagonismo degli studenti, raccolse l'adesione di molti giovani provenienti dalle scuole superiori e dalle Universit\u00e0 di diversi territori Italiani.\nL'organizzazione giunse a contare su qualche migliaio di militanti.\nEpicentro della sua azione furono il milanese e il bresciano.\nSi radic\u00f2 inoltre, sia pure con consistenze numeriche molto differenti, in Sicilia conflu\u00ec tutta la formazione di Avanguardia Comunista presente su buona parte del territorio regionale (Palermo, Catania, Siracusa, Agrigento, Termini Imerese) ed in Puglia, raccogliendo la diffusa rete del Circolo Lenin, a Napoli, Catania, Reggio Calabria, Bologna e Firenze. Il MLS fu invece poco presente a Roma anche dopo la confluenza nelle sue file, nel 1976, del gruppo intellettuale di Avanguardia Comunista.\nLe contrapposizioni con Autonomia Operaia e il rifiuto del terrorismo.\nIl supposto stalinismo e l'accusa di svolgere un'attivit\u00e0 di servizio d'ordine ai limiti della legalit\u00e0, legate alla costante presenza al suo interno di un servizio d'ordine particolarmente organizzato, ereditato dai Katanghesi, portarono per\u00f2 pi\u00f9 volte all'isolamento il partito.\nNel 1977 il MLS che aveva all'inizio partecipato al vasto Movimento giovanile che si svolse in quell'anno, ebbe frequenti contrapposizioni con le ali pi\u00f9 dure del movimento, legate all'esperienza dell'Autonomia Operaia.\nIn particolare al Convegno sulla Repressione tenuto a Bologna nel settembre del 1977 ci furono scontri violenti nel Palazzo dello sport tra militanti dell'Autonomia Operaia organizzata e militanti del MLS.\nNello stesso anno, dopo incidenti al festival di Parco Lambro a Milano, i terroristi di Prima Linea, (si legge nei verbali di Donat Cattin e Sandalo) dopo uno scontro tra MLS e gli autonomi dei COCORI (Comitati Comunisti Rivoluzionari) di Oreste Scalzone, tentarono materialmente il sequestro/gogna di William Sisti, allora responsabile del Servizio d'Ordine del MLS. Il progetto prevedeva il sequestro di Sisti, l'allestimento di un \"processo proletario\". Gli aderenti a Prima Linea, che avrebbero dovuto compiere l'azione vennero arrestati la sera prima del sequestro durante il furto di un furgone a Milano.\nIl MLS fu probabilmente l'unico gruppo della sinistra cosiddetta extra-parlamentare a non contribuire con propri ex-militanti al terrorismo, questo anche in virt\u00f9 di una posizione ferma contro il \"guevarismo\" (mito del Che Guevara) e dell'\"ora X\" e una radicata valutazione del pensiero di Gramsci sull'egemonia.\nRapporti con i partiti costituzionali della Sinistra e approdo al PdUP per il Comunismo.\nDal 1975 il MLS partecip\u00f2 con altri gruppi della sinistra all'esperienza elettorale di Democrazia Proletaria.\nIl MLS tent\u00f2 di superare l'immagine settaria guardando con grande attenzione alla sinistra del PSI e poi, in seguito al chiarirsi degli orientamenti di Craxi, al PdUP per il comunismo, al PCI e al movimento sindacale.&lt;br&gt;\nIn seguito a questa maturazione si unific\u00f2 con il PdUP per il comunismo di Lucio Magri e Luciana Castellina nel congresso di Roma del 1981."}
{"id": "391880", "revid": "599013", "url": "https://it.wikipedia.org/wiki?curid=391880", "title": "Abac\u00f9c", "text": ""}
{"id": "391893", "revid": "124123", "url": "https://it.wikipedia.org/wiki?curid=391893", "title": "Aethelwald di Deira", "text": "Era figlio di Oswald, monarca sia di Bernicia sia di Deira, unificati nel regno di Northumbria. Dopo l'uccisione di re Oswine di Deira da parte di Oswiu di Northumbria, fratello del padre Oswald, nel 651 Aethelwald fu inizialmente posto sul trono di Deira.\nL'anno seguente (652/653) si alle\u00f2 con il nemico di Oswiu, re Penda di Mercia e, secondo il san Beda il Venerabile, fece da guida al sovrano merciano quando questi invase la Northumbria nel 655. Ma quando il 15 novembre\nPenda e Oswiu si scontrarono nella battaglia di Winwaed, Aethelwald si ritir\u00f2 con le sue truppe e Penda fu sconfitto e ucciso, forse anche a causa di questa defezione. Subito dopo, sembra che Aethelwald abbia perso il potere a favore di Alchfrith, che fu messo sul trono di Deira dallo stesso Oswiu. Non si sa cosa sia accaduto a Aethelwald.\nSebbene si fosse alleato con il pagano Penda, Aethelwald fu un cristiano devoto, ricordato per la generosit\u00e0 dimostrata verso san Chad, a cui diede delle terre per costruire un monastero."}
{"id": "391894", "revid": "6923", "url": "https://it.wikipedia.org/wiki?curid=391894", "title": "Kit Carson (Tex)", "text": "Kit Carson \u00e8 un personaggio immaginario della serie a fumetti di genere western \"Tex\", edito in Italia dalla Sergio Bonelli Editore, ideato da Giovanni Luigi Bonelli e realizzato graficamente da Galep. \u00c8 uno dei \"Pards\" (compagni) del protagonista pi\u00f9 frequenti. Tra i pellerossa Navajo, presso i quali vive assieme a Tex, gode di grande rispetto ed \u00e8 soprannominato \"Capelli d'Argento\".\nIl suo nome si ispira ad una celebre figura storica del West, Kit Carson (1809-1868).\nEsiste un altro personaggio dei fumetti omonimo di questo, creato da Rino Albertarelli nel 1937.\nBiografia del personaggio.\n\u00c8 l'amico pi\u00f9 fidato e esperto di Tex Willer, con il quale ha vissuto pi\u00f9 avventure, tanto che questi chiamer\u00e0 il figlio con lo stesso nome e, bench\u00e9 sia raffigurato come un uomo maturo, \u00e8 in grado di affrontare scontri fisici e sparatorie; nonostante sia un inguaribile pessimista non esita a seguire Tex nelle situazioni pi\u00f9 pericolose e ad assecondare i suoi piani pi\u00f9 temerari. Anche se \u00e8 apparentemente un brontolone che si lamenta sempre di tutto, \u00e8 un uomo estremamente coraggioso: egli stesso afferma di non avere paura di nulla (n. 334), e l'unica cosa che si rifiuta categoricamente di fare \u00e8 scommettere con Tex.\n\u00c8 un ottimo tiratore, molto abile con le pistole, anche se esprime il massimo delle sue capacit\u00e0 con il fucile Winchester. Poco si sa del suo passato e in particolare del periodo precedente all'incontro con Tex, tranne che ha vissuto per un certo periodo di tempo nella citt\u00e0 di Bannock, nel Montana (nell'albo n. 407: \"Il passato di Carson\"); Carson \u00e8, probabilmente, il padre naturale di Donna, figlia della locandiera ed ex cantante e ballerina Lena Parker. Di questa relazione \u00e8 rimasto all'oscuro Ray Clemmons (ufficialmente il padre di Donna), e la paternit\u00e0 di Carson, se reale, sarebbe ignota sia alla figlia (\"Tex\" n. 407-408-409), a cui Carson rivela comunque di considerarla sua figlioccia (n. 465), sia allo stesso Carson. La sua canzone preferita, come ribadito da lui stesso e dai suoi compagni in molti episodi, \u00e8 la ballata \"The girl I left behind me\".\nQuando gli viene presentato Tex, Carson \u00e8 gi\u00e0 un celebre Ranger del Texas; i due, e un altro ranger di nome Arkansas Joe, si conoscono in occasione dell'arruolamento nello stesso corpo armato di Tex, che fino ad allora era stato un fuorilegge, reclutamento che avviene grazie all'opera di convincimento fatta dal capo del \"West Department\", il maggiore Herbert Marshall. La scena, immortalata in uno dei primi albi a striscia, \u00e8 ora presente nel numero 1 del formato attuale (\"La mano rossa\").\nFisicamente Carson viene disegnato come uomo ben piantato, nato intorno al 1827, come corporatura \u00e8 molto simile a Tex nonostante sia pi\u00f9 vecchio di una decina d'anni, dunque ipoteticamente alto circa 180\u00a0cm per 75\u00a0kg di peso, forte e muscoloso, con un'elevata resistenza ed un fisico eccezionale.\nL'inossidabile amicizia tra i due si cementa nell'albo \"Fuorilegge\": in questo episodio Tex viene ingiustamente accusato a causa delle trame poste in essere della sua nemesi Mefisto. Carson \u00e8 l'unico a credere nella sua innocenza, tanto che l'aiuta a fuggire, contribuendo non solo alla sua riabilitazione, ma anche al rientro dell'amico nelle file dei Texas Rangers.\nPur restando formalmente inquadrato tra i Rangers col grado di Maggiore (anche se nell'episodio \"Grido di Guerra\", n 287, viene chiamato \"Colonnello\"), da quel momento Carson sar\u00e0 sempre al fianco di Tex nelle sue missioni e assieme ad altri due personaggi, Kit Willer, figlio di Tex, e Tiger Jack, un nativo Navajo fratello di sangue di Tex, formeranno un imbattibile quartetto. L'importanza della figura di Carson nell'economia del fumetto \u00e8 testimoniata dal fatto che \u00e8, dopo Tex, il co-protagonista pi\u00f9 presente negli albi rispetto a Kit Willer e Tiger Jack, e come gerarchia della squadra \u00e8 il secondo dopo Tex.\nIn un'occasione si \u00e8 ritrovato, insieme a Kit, dalla parte opposta dalla barricata rispetto all'amico e precisamente nel n. 40 intitolato \"Il ponte tragico\". Tutto ci\u00f2 avviene per opera delle arti ipnotiche dell'infernale Mefisto, il quale li scaglia prima contro i Navajos e poi li trasforma in feroci rapinatori. Il ferimento di Mefisto da parte di Tiger e la perdita di coscienza del diabolico individuo in seguito alla caduta su di una roccia libera i due dal giogo del nemico.\nVero gentleman con le signore, Kit Carson \u00e8 considerato, a dispetto dei suoi caratteristici capelli, baffi e pizzetto grigio-bianchi, un donnaiolo inveterato. Malgrado sia solito lamentarsi delle magagne dell'et\u00e0 e delle scomodit\u00e0 cui Tex lo costringe, non sopporta di venire chiamato \"vecchietto\", anche se talvolta ironicamente \u00e8 lui stesso a autodefinirsi in tal modo. Non gradisce particolarmente i viaggi in treno a causa dei duri schienali dei sedili e, se possibile, preferisce sempre viaggiare a cavallo.\nCarson \u00e8 anche noto per avere un debole per le bistecche \"alte tre dita\" contornate da \"una montagna\" di patatine fritte e accompagnate da un boccale di birra fresca e talvolta da una torta di mele. Inoltre, a detta di Tex e compagni, \u00e8 in grado di preparare un ottimo caff\u00e8 (\"nero e bollente\").\nI nomignoli con cui i \"pards\" sono soliti canzonarlo bonariamente (Tex soprattutto) sono: \"Vecchio cammello\" e/o \"Vecchio gufo\". \u00c8 solito usare espressioni caratteristiche quali: \"Che mi prenda un accidente!\", \"Gran Putifarre!\", \"Per la barba di Giosafatte!\" o \"Per la barba di Belzeb\u00f9!\", in situazioni critiche. Spesso si rivolge a Tex con l'attributo di \"Tizzone d'inferno\" e regala autentiche perle di imprecazioni fantasiose, fra le tante riportiamo: \"Corna di centomila diavoli!\" oppure \"Barba di Matusalemme ballerino!\"."}
{"id": "391907", "revid": "42274", "url": "https://it.wikipedia.org/wiki?curid=391907", "title": "Hammurapi", "text": ""}
{"id": "391963", "revid": "1922834", "url": "https://it.wikipedia.org/wiki?curid=391963", "title": "Numero della Bestia", "text": "Il Numero della Bestia, indicato anche col numero 666 (ma \u00e8 attestato anche come 616 e in un codice compare come 665) \u00e8 un simbolo che nel cristianesimo indica un personaggio satanico.\nAppare in un solo passo del Nuovo Testamento nella \"Apocalisse di Giovanni\" ed \u00e8 riferito a una bestia che sale dal mare e devasta la Terra:\nIl numero 666 appare, senza alcun collegamento con la bestia, anche in due passi dell'Antico Testamento:\nIl numero 6 \u00e8 indirettamente ripreso per tre volte nei versi successivi che parlano del trono con sei gradini e dodici leoni ai due lati, quindi sei per parte.\nSono state proposte numerose altre interpretazioni simboliche, molte delle quali non riferite al contesto storico del Libro dell'Apocalisse.\nNella cultura satanica chi nasce in uno di questi giorni (17, 8, 6, ecc.) con il mese multiplo del numero dell'anno di nascita (o viceversa), viene considerato come una figura ammirevole per il popolo \"satanico\".\nNel Sistema di numerazione greco, il numero 666 \u00e8 rappresentato con le tre lettere greche \u03c7 (chi) = 600, \u03be (csi) = 60 e \u03dd (digamma) o \u03db (stigma) = 6.\nLe ipotesi.\nInterpretazione storica.\nL'apocalisse del Nuovo Testamento, attribuibile alla scuola evangelica giovannea (cio\u00e8 associata a Giovanni) fu ipoteticamente scritta in esilio, nell'isola greca di Patmos, durante una delle persecuzioni dei cristiani, probabilmente quella di Domiziano (intorno al 95-100 d.C.) o, meno probabilmente, quella precedente di Nerone. Secondo molti studiosi infatti, la persona rappresentata dal citato \"Numero della Bestia\" altri non \u00e8 che il multi-gramma di gematria ebraica attribuibile all'imperatore Nerone, autore della persecuzione nella quale si ritiene siano morti Pietro e Paolo.\nCome in greco antico, cos\u00ec anche in alfabeto ebraico i numeri venivano scritti usando le lettere, secondo, appunto la cabala ebraica. Se quindi si utilizzano le consonanti ebraiche del nome QeSaR NeRON (\u05e7\u05e1\u05e8 \u05e0\u05e8\u05d5\u05df) si ha:\nche sommate, danno appunto 666. Una sola nota merita la vocale O che \u00e8 in realt\u00e0 legata alla consonante W che \u00e8 una \"mater lectionis\", cio\u00e8 una consonante che serviva a evitare equivoci nella lettura.\nCritiche a questa interpretazione arrivano dal fatto che tutti gli scritti di Giovanni sono in greco antico, non in ebraico e notoriamente in questa lingua si scrivono solo le consonanti, mentre le vocali vengono solo pronunciate: la o (waw) dovrebbe essere esclusa dal computo. Inoltre, la lettera \"S\" (sigma, in greco) di \"Caesar\" (\u039a\u03b1\u03af\u03c3\u03b1\u03c1, \"Ka\u00edsar\") va tradotta con la lettera ebraica \u0160in = 300, che invece viene sostituita in questa interpretazione con Samekh = 60: nel sistema di numerazione greco la lettera csi equivale anch'essa al valore 60, e normalmente \u00e8 fatta corrispondere all'ebraico Samekh. Per cui:\nDato, per\u00f2, che l'Apocalisse sembra essere stata scritta al tempo di Domiziano (95 d.C. circa), un'altra corrente di pensiero punta a interpretare il numero 666 come un riferimento allo stesso Domiziano. Si osservi, tuttavia, che la gematria, cio\u00e8 l'utilizzo della corrispondenza fra numeri e lettere dell'alfabeto ebraico, greco o latino pu\u00f2 produrre molti risultati diversi e costituisce pi\u00f9 un gioco intellettuale utilizzato spesso a scopo polemico (nei secoli ognuno ha cercato di trovarvi il nome del proprio avversario), che uno strumento d'indagine.\nPochi decenni dopo la scrittura dell'Apocalisse, il vescovo teologo e padre della chiesa S. Ireneo di Lione battezz\u00f2 il 666 come il \"Numero della Bestia\" e cio\u00e8 il Numero dell'\"anti-Cristo\", simbolo del male e del disordine, attraverso tre ipotesi teologiche:\nDa allora, l'interpretazione del 666 fu attribuito, in generale, al simbolo del male.\nAltra interpretazione secondo la Qabbalah.\nSecondo altre interpretazioni di stampo filo-ebraico e tradizione semitica, il numero corrisponderebbe al nome Sorat \u2013 un demone di tipo solare \u2013 contrapposto allo spirito solare di \"Cristo\" e quindi Anti-Cristo. Secondo uno studio basato sulla Qabbalah (cabala), \u00e8 l'espressione in parole del numero 666, attraverso:\nSi osservi che 666 \u00e8 la somma di tutti i numeri da 1 a 36, che compongono il quadrato magico di ordine 6, che nella tradizione astrologica corrisponde al Sole.\nInterpretazione allegorica.\nSenza avventurarci troppo nella Ghematriah e nella cabala, si osservi che i numeri della Bibbia hanno sempre un valore simbolico. Ad esempio il sette indica la completezza (anche il mondo fu creato in 7 giorni). Il numero 6 si avvicina al numero 7, senza raggiungerlo. Cos\u00ec il triplo sei potrebbe indicare la suprema imperfezione, l'arroganza e la malvagit\u00e0 umana contrapposte alla perfezione divina.\nInterpretazione numerologica.\nLa numerologia cristiana, derivata da quella pitagorica, vede il 3 come numero perfetto, legato al concetto della Trinit\u00e0. Tre volte tre fa 9, quindi il nove era la quintessenza di questa perfezione, a maggior ragione se ripetuto tre volte, 999. Il nove rovesciato \u00e8 il 6, numero dell'anti-dio, quindi di Satana, e il sei ripetuto tre volte ne \u00e8 l'emblema. Tuttavia questa interpretazione presuppone l'adozione dei numeri arabi in occidente, che avvenne solo nel X secolo ed \u00e8 quindi impensabile per l\"'Apocalisse\".\nL'Apocalisse, scritta intorno al 95 d.C. da Giovanni, in si riferisce a una Bestia che era comparsa, non \u00e8 pi\u00f9, riapparir\u00e0 dopo secoli. Il Regno di Israele (e il tempio di Gerusalemme) era stato distrutto una prima volta nel 587 a.C. da re Nabucodonosr, ristabilito nel 37 a.C. da Erode il Grande sotto i Romani, distrutto una seconda volta dall'imperatore romano Tito nell'anno 70 d.C.\nSotto re Salomone, Israele aveva raggiunto l'apice della sua ricchezza, estensione geografica, potenza: il peso dell'oro, pari a 666 talenti, che entravano ogni anno nelle casse del re, \u00e8 il simbolo del Grande Israele, che si pone in continuit\u00e0 con il regno distrutto. Il 666 \u00e8 un \"numero d'uomo\" (), a significare che questa Bestia \u00e8 il simbolo di un gruppo umano.\nInterpretazione escatologica.\nSono state fatte varie ipotesi nel corso dei secoli.\nTolstoj.\nIl grande scrittore russo indica nel suo capolavoro \"Guerra e pace\" un metodo per identificare la Bestia con Napoleone.\nNe \"Il Regno di Dio \u00e8 in voi\" e \"La confessione\", Tolstoj rigetta con forza la mistica cristiana e il pensiero di Vladimir Sergeevi\u010d Solov'\u00ebv, filosofo e scrittore russo cristiano, autore de \"I tre dialoghi e il racconto dell'Anticristo\".\nChiesa cristiana avventista del settimo giorno.\nEllen Gould White, tra i fondatori della Chiesa cristiana avventista del settimo giorno, indicava nel Papato la \"Bestia\", usando i numeri romani nella formula \"Vicarius filii Dei\" (V + I + C + I + V + I + L + I + I + D + I = 666), dato che nel latino classico non c'era distinzione tra \"U\" e \"V\".\nIpotesi d'interpretazione letterale.\nPoich\u00e9 in greco antico, cio\u00e8 nella lingua con cui ha scritto Giovanni, prima dell'introduzione dei numeri arabi, venivano usate le lettere dell'alfabeto, il numero 666 (hexakosioi hexekonta hex) apparirebbe come \u03c7\u03be\u03dd\u02b9 chi xi digamma oppure \u03c7\u03be\u03db\u02b9 chi xi stigma (in caratteri latini Ch X V oppure Ch X ST), che potrebbero corrispondere alle iniziali di un personaggio noto. Considerando poi che la prima e terza lettera sono tradizionalmente abbreviazione di Christos mentre la lettera di mezzo somiglia a un serpente, altri hanno scorto nella forma greca del numero 666 una raffigurazione dell'assalto del dragone () a Cristo.\nCodici a barre e carta Visa.\nSecondo una leggenda metropolitana, nei codici a barre che si trovano sui prodotti sarebbe nascosto il \"Numero della Bestia\". E da questo alcuni vedrebbero il compiersi della profezia dell'Apocalisse di San Giovanni () secondo cui \"Nessuno poteva comprare o vendere se non portava il marchio, cio\u00e8 il nome della Bestia o il numero che corrisponde al suo nome\".\nIl numero \"666\" si anniderebbe, secondo i sostenitori di tale teoria, nelle coppie di righe sottili all'estrema destra, all'estrema sinistra e al centro di ogni codice esistente. Difatti, la cifra 6 \u00e8 indicata in questo sistema di codifica da due righe sottili che sono per l'appunto simili alle righe estreme e centrali; tuttavia, queste ultime non rappresenterebbero alcuna cifra all'interno del codice stesso, in quanto sono semplicemente linee di riferimento utilizzate dai dispositivi di lettura per capire dove incomincia e dove finisce lo stesso.\nUna teoria analoga a quella riguardante i codici a barre afferma che la carta di credito del circuito \"Visa\", diffusa in moltissimi paesi del mondo, sarebbe altres\u00ec una forma cifrata per rendere il numero 666, cos\u00ec composta:\nVI \u00e8 infatti notoriamente il sei romano, mentre l'S rappresenta lo stigma greco, sempre corrispondente al numero 6; infine l'A finale rappresenta il 60 nel sistema cuneiforme babilonese.\nVarianti: 616 e 665.\nNei manoscritti che riportano il testo dell'Apocalisse si possono trovare due varianti per il Numero della Bestia, il 616 (con attestazioni significative) e il 665.\n616.\nNel Papiro 115 (uno dei papiri di Ossirinco) e nel codice C (Codex Ephraemi Rescriptus) compare il numero 616 al posto del 666.\nNel II secolo Ireneo di Lione, che gi\u00e0 conosceva questa variante, la attribuiva a un errore dei copisti. Federico de Luca ha mostrato che questa variante nasce dalla traduzione in latino del gioco enigmistico sottostante al numero 666. Sulle monete latine, infatti, il nome dell'imperatore Nerone al caso grammaticale nominativo si indica come \"Nero\", mentre su quelle circolanti in Asia, con dicitura in greco, compare anche una enne (\u03bd, \"ni\") finale, il cui valore \u00e8 appunto 50 e determina la differenza fra 616 e 666. Proprio questa variante, quindi, assieme ad altri importanti indizi induce ad affermare che il numero della bestia indichi con grandissima probabilit\u00e0 Nerone.\n665.\nNel codice 2344 (datato all'XI secolo) il Numero della Bestia \u00e8 indicato come 665."}
{"id": "392022", "revid": "7336", "url": "https://it.wikipedia.org/wiki?curid=392022", "title": "Farhat Abbas", "text": ""}
{"id": "392029", "revid": "1543377", "url": "https://it.wikipedia.org/wiki?curid=392029", "title": "Orbita areosincrona", "text": "Si dice orbita areosincrona una qualsiasi orbita sincrona attorno a Marte, potenzialmente utilizzabile da satelliti naturali o artificiali del pianeta. I satelliti in orbita areosincrona sono caratterizzati da un periodo orbitale pari al giorno siderale marziano. \u00c8 importante osservare che questi satelliti non mantengono sempre necessariamente la medesima posizione nel cielo di Marte.\nUn'orbita areosincrona che sia equatoriale (complanare all'equatore del pianeta), circolare e prograda (ovvero che ruoti nella stessa direzione della superficie di Marte) \u00e8 detta areostazionaria; i satelliti in orbita areostazionaria, analogamente a quelli in orbita geostazionaria, mantengono sempre la stessa posizione relativa rispetto alla superficie planetaria.\nParametri orbitali.\nIl raggio dell'orbita areosincrona \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale marziana, data dal raggio di Hill secondo la formula"}
{"id": "392030", "revid": "767487", "url": "https://it.wikipedia.org/wiki?curid=392030", "title": "Fantasia in do minore K 475", "text": "La fantasia in Do minore K 475 fu completata da Wolfgang Amadeus Mozart nel maggio del 1785 e viene di norma proposta come introduzione alla \"sonata per pianoforte K 457\".\nDiversamente da precedenti composizioni dell'autore questa fantasia \u00e8 stata espressamente concepita per il fortepiano e non per clavicembalo come molte altre composizioni precedenti che poi per questo strumento venivano trascritte: ne consegue che le sonorit\u00e0 sono specificatamente pianistiche. Mozart sfrutta le variet\u00e0 timbriche dello strumento e vi inserisce particolari effetti cromatici.\nLa fantasia K 475 e la sonata K 457, ambedue in Do minore, vennero dedicate (secondo quanto rifer\u00ec la vedova Constanze Weber), alla signora Therese von Trattner, allieva del maestro sin dal 1782. Pare che in una lettera andata perduta il compositore suggerisse l'esecuzione della fantasia quale prologo della anzidetta sonata. Entrambi i lavori hanno infatti uno stretto legame costituito non solo dalla tonalit\u00e0 ma dall'atmosfera, dalla inquietudine e dalla sofferenza che li accomuna.\nLa fantasia si articola in cinque tempi riconoscibili all'ascoltatore e che alternano tempi lenti a veloci (adagio, allegro, andantino, pi\u00f9 allegro, adagio) mentre la conclusione riprende il materiale iniziale con variazioni minime. Tutta composizione ha di conseguenza un andamento ciclico. Il motivo iniziale (adagio) \u00e8 basato sull'accordo fondamentale e ricorda il tema presente nel \"Kyrie\" della \"Missa solemnis K 139\" scritto quando Mozart aveva dodici anni e continua su temi la cui tonalit\u00e0 si allontana sempre pi\u00f9 da quella di base per soffermarsi su un lungo episodio lirico in Re maggiore. Segue un allegro dai toni drammatici e una andantino ad un tempo lirico e scuro con repentini cambiamenti di dinamica. Il \"pi\u00f9 allegro\" continua il materiale dell'andantino in una atmosfera diversa sino a proporre frasi brevi e spezzate che conducono al secondo adagio. Il materiale iniziale \u00e8 ripreso con armonie che conferiscono al pezzo toni tetri. Quando lo svolgimento sembra concludersi in modo rassegnato si ha un guizzo finale che rinvia la risoluzione delle tensioni (lasciandone forse il prosieguo alla sonata)."}
{"id": "392031", "revid": "599013", "url": "https://it.wikipedia.org/wiki?curid=392031", "title": "Encephalartos ferox", "text": "Encephalartos ferox \u00e8 una cicade della famiglia delle Zamiacee, diffusa in Sudafrica e Mozambico.\nStoria.\nLa scoperta di questa specie si deve ad un appassionato di botanica italiano, Carlo Antonio Fornasini, che raccolse un campione della pianta in Mozambico. Nella sua descrizione Fornasini ne parla come di \"una bella pianta... con parecchi frutti simili all'ananas ...ma non molto buoni da mangiare\". I campioni furono inviati al botanico bolognese Giuseppe Bertoloni, che descrisse per primo la specie nel 1851, in una dissertazione intitolata \"Illustrazione di Piante Mozambicesi\", pubblicata su \"Memorie della Accademia delle Scienze dell'Istituto di Bologna\". Nel 1932 John Hutchinson, un botanico dei Royal Botanic Gardens di Kew descrisse alcuni esemplari trovati nella zona di Durban e ritenendo si trattasse di una specie sconosciuta le attribu\u00ec la denominazione di \"E. kosiensis\".\nDescrizione.\nLa pianta si presenta in genere con un tronco molto tozzo, non ramificato, che tuttavia in condizioni favorevoli pu\u00f2 raggiungere i 2 m di altezza e i 25\u201330\u00a0cm di diametro.\nLe foglie, pennate, sono disposte a rosetta all'apice del fusto e sono lunghe da 100 a 200\u00a0cm. Sono di colore verde scuro, brillanti, e sono composte da svariate paia di foglioline dal caratteristico margine spinoso, inserite a 45-80\u00b0 su un rachide centrale, verde e leggermente curvato, dotato di un picciolo anch'esso spinoso.\nGli esemplari maschili hanno usualmente da 1 a 3 coni ma in alcuni esemplari maturi se ne possono presentare sino a 10 contemporaneamente. Sono fusiformi, lunghi 40\u201350\u00a0cm, in genere di colore rosso scarlatto; in alcune localit\u00e0 del Mozambico, sono state descritte colonie di \"E. ferox\" che producono coni color giallo oro; esistono tuttavia fondati dubbi che si tratti di un taxon molto somigliante, ancora non correttamente classificato. I coni femminili, presenti in numero da 1 a 5, sono ovoidali, lunghi da 25\u00a0cm a 50\u00a0cm e con un diametro di 20\u201340\u00a0cm. Ogni cono pu\u00f2 contenere sino a 500 semi, lunghi circa 4\u00a0cm, con sarcotesta rossa.\nDistribuzione e habitat.\nL'habitat naturale di \"E. ferox\" comprende una stretta fascia costiera che si estende dalla parte settentrionale del Kwazulu-Natal (Sudafrica) alla parte meridionale del Mozambico. Non \u00e8 raro comunque il rinvenimento di esemplari isolati anche al di fuori di questa area, la cui presenza \u00e8 verosimilmente legata all'opera di disseminazione di un uccello, il bucero trombettiere (\"Bycanistes bucinator\"), molto comune in quest'area.\nPredilige i terreni sabbiosi, ben drenati.\nConservazione.\nLa \"IUCN Red List\" classifica \"E. ferox\" come specie prossima alla minaccia (\"Near Threatened \").\nLa deforestazione, la crescente antropizzazione dei suoi habitat naturali, e la raccolta indiscriminata ad opera di collezionisti con pochi scrupoli, ne stanno progressivamente riducendo la diffusione.\nLa specie \u00e8 inserita nella Appendice I della \"Convention on International Trade of Endangered Species\" (CITES).\nColtivazione.\n\"E. ferox\" \u00e8 una pianta di facile coltivazione, specie in aree geografiche con clima caldo e ricco di precipitazioni. Preferisce le esposizioni parzialmente ombreggiate e necessita di terreni ben drenati. Ha una crescita abbastanza rapida e raggiunge la maturit\u00e0 sessuale nell'arco di una decina di anni. Si propaga per germinazione dei semi o per separazione dei polloni, che si sviluppano alla base del fusto."}
{"id": "392039", "revid": "767487", "url": "https://it.wikipedia.org/wiki?curid=392039", "title": "Franklin Buchanan", "text": "Ufficiale nell'US Navy divenne ammiraglio nella marina degli Stati Confederati durante la guerra di secessione. Fu l'unico ufficiale della Marina Confederata a raggiungere il massimo grado.\nNato a Baltimora, Maryland, entr\u00f2 in marina come mozzo all'et\u00e0 di 14 anni a bordo della fregata \"Java\" nel 1815. Fu promosso tenente nel 1825.\nOrganizz\u00f2 l'Accademia Navale USA come suo primo soprintendente (1845-1847). Comand\u00f2 poi lo sloop \"Germantown\" nella guerra messicana e lo sloop \"Susquehanna\", nave ammiraglia dello Squadrone di Perry, nella spedizione in Giappone del 1852. La mattina del 14 luglio 1853 fu il primo americano a porre il piede sul suolo giapponese guidando lo sbarco nei pressi del villaggio di Kurihama.\nFu promosso capitano nel 1855.\nNel 1859 divenne Comandante del Deposito Navale di Washington. Rassegn\u00f2 le dimissioni da capitano il 22 aprile 1861, quando sembrava che il Maryland volesse secedere dall'Unione. I suoi punti di vista non erano quelli di un secessionista, ma egli sentiva giusto combattere per il bene della sua famiglia in quello Stato. Il Maryland rimase nell'Unione, ma quando Buchanan cerc\u00f2 di ritirare le sue dimissioni il Segretario della Marina Gideon Welles gli scrisse dicendo che il Presidente aveva cancellato il suo nome dal ruolo della Marina.\nDopo un breve periodo, nel quale volle rimanere neutrale, il trattamento ricevuto, unito alla sua simpatia per il Sud, convinsero Buchanan a unirsi alla Marina Confederata con il grado di capitano. Dopo aver prestato servizio come Capo dell'Ufficio Ordini e Dettagli fino al febbraio 1862, lasci\u00f2 l'amministrazione e torn\u00f2 al servizio combattente.\nAssegnato al comando della difesa navale del fiume James a bordo della corazzata CSS \"Virginia\" (ex USS \"Merrimack\", catturata a Norfolk e convertita in corazzata), Buchanan fu capace di distruggere la fregata unionista \"Cumberland\" e a catturare la \"Congress\". Fu gravemente ferito e sostituito nel comando, cos\u00ec non pot\u00e9 partecipare alla prima battaglia fra corazzate il giorno successivo (battaglia di Hampton Roads - USS \"Monitor\" contro CSS \"Virginia\").\nIl successo di queste operazioni portarono alla promozione di Buchanan ad ammiraglio, il massimo grado della Marina Confederata, il 26 agosto 1862. Fu posto al comando della Forza Navale a Mobile, Alabama. Comand\u00f2 la corazzata \"Tennessee\" alla battaglia di Mobile Bay, dove fu ferito gravemente altre due volte e fu preso prigioniero di guerra il 5 agosto 1864.\nTenuto prigioniero fino al febbraio 1865, fu nuovamente assegnato a Mobile, arrivando in tempo per la resa della citt\u00e0.\nDopo la guerra fu fatto Presidente del Collegio Agricolo del Maryland (1868-1869) e lavor\u00f2 negli uffici di un'assicurazione a Mobile.\nMor\u00ec nella sua dimora \"The Rest\" nella Contea di Talbot, Maryland."}
{"id": "392040", "revid": "20787", "url": "https://it.wikipedia.org/wiki?curid=392040", "title": "Davide Lazzeretti", "text": ""}
{"id": "392041", "revid": "181699", "url": "https://it.wikipedia.org/wiki?curid=392041", "title": "K 475", "text": ""}
{"id": "392042", "revid": "2033069", "url": "https://it.wikipedia.org/wiki?curid=392042", "title": "Dimensione Alfa", "text": "Dimensione Alfa (\"Otherworld\") \u00e8 una serie televisiva statunitense di fantascienza ideata da Bruce A. Taylor, Coleman Luck e Roderick Taylor.\nLa serie \u00e8 ambientata in un universo parallelo.\nLa serie non ha avuto molto successo e venne prodotta una sola stagione di 8 episodi, anche se ne erano previsti 13, lasciando cos\u00ec la serie senza un finale.\n\u00c8 stata trasmessa in Italia dal 1986 al 1989 su Italia 1.\nTrama.\nGli Sterling, tipica famiglia americana, sono in Egitto, in vacanza.\nDurante l'esplorazione di una piramide i protagonisti a seguito di un tentativo di ricatto da parte della loro guida vengono abbandonati all'interno, quando si verifica un inconsueto allineamento di pianeti che li proietta in un universo parallelo. La Terra non \u00e8 pi\u00f9 il pianeta che conosciamo, ma si chiama Thel ed \u00e8 governata da una Chiesa dell'Intelligenza Artificiale e dal suo braccio armato, un esercito che semina il terrore. Gli Sterling viaggiano attraverso le varie regioni del pianeta alla ricerca di un modo per tornare a casa braccati dall'esercito al comando del comandante Kroll.\nEpisodi.\nSegue il titolo degli episodi secondo la traduzione italiana, con la data di prima trasmissione negli USA:\nLa famiglia Sterling si trova in vacanza in Egitto. Durante l'esplorazione di una piramide a seguito di un tentativo di ricatto da parte della loro guida vengono abbandonati all'interno, quando si verifica un inconsueto allineamento di pianeti che li proietta in un universo parallelo. Per sbaglio colpiscono il capo dei pattuglianti, il comandante Kroll. Scappano inseguiti da questi che d'ora in poi non dar\u00e0 loro tregua. Si ritrovano in una citt\u00e0 molto simile alle classiche cittadine con villettine e giardino americane ma i suoi abitanti sono degli androidi.\nLa famiglia Sterling si ritrova in una citt\u00e0 normale. I ragazzi vanno a scuola. Il figlio maggiore, per\u00f2, va sotto nella valutazione scolastica e quindi, invece di essere bocciato, viene prelevato dai pattuglianti a casa che lo portano a fare l'addestramento, chi infatti va sotto con i voti viene avviato alla carriera militare. Alla fine riesce a fuggire. Tra le comparse Mark Lenard.\nLa famiglia Sterling, dopo una tempesta, finisce in una specie di villaggio vacanze gestito da una bellissima e affascinante signora. Tutto sembra bello e perfetto, peccaminoso, lussurioso, patinato e ricco. In realt\u00e0 il villaggio nasconde ben altri scopi.\nLa famiglia Sterling capita in una citt\u00e0 simile a una grande comunit\u00e0 religiosa teocratica, infatti l'autorit\u00e0 pi\u00f9 importante \u00e8 il sacerdote della chiesa ufficiale della dimensione dove sono capitati. Ragion per cui i ragazzi non sanno cosa sia il rock, il divertimento, ecc. I figli dei protagonisti allora mettono su una rock band spacciando per propri brani famosi del nostro mondo e cominciano a guadagnare soldi e piacciono tantissimo ai giovani che non avevano mai sentito una musica cos\u00ec ma dovranno vedersela con le autorit\u00e0 religiose.\nLa famiglia Sterling, dopo aver chiesto un passaggio a un camion di robivecchi nel deserto, capita in una zona gestita dai \"diavoli neri\": motociclisti ribelli che vengono comandati da un capo che li domina grazie al \"gesso\", una potente droga che si ricava da alcune rocce. Tra le comparse Vincent Schiavelli.\nLa famiglia Sterling capita in una citt\u00e0 dove le donne hanno il potere assoluto e gli uomini sono solo schiavi e non possono nemmeno andare a scuola. I problemi arriveranno quando i figli maschi, per ignoranza, andranno in luoghi riservati solo alle donne, come la scuola, l'ascensore, ecc. e quando il ragazzo si metter\u00e0 a petto nudo sar\u00e0 arrestato dalla polizia femminista e venduto all'asta.\nNell'episodio alcune scene si svolgono nella stessa casa che verr\u00e0 usata, molti anni pi\u00f9 tardi, per il famosissimo serial Streghe.\nIspirato a \"La bella e la bestia\", un mostro solitario s'innamora della moglie del protagonista, la rapisce e la chiude nel suo castello incantato. Ad aiutarli a liberare la moglie sar\u00e0 uno strano tizio, che possiede delle strane armi, le sole a poter uccidere il mostro, ma questo strano cacciatore sa molto di pi\u00f9 sul mostro. Tra le comparse John Astin.\nLa famiglia Sterling capita in una citt\u00e0 dove un popolo superiore tiene in schiavit\u00f9 uno inferiore, il quale ha il compito solo di produrre. La figlia del protagonista viene dopo alcune prove eletta e scambiata per la profetizzata principessa Metra che dovrebbe portare pace e giustizia. Ci\u00f2 non piacer\u00e0 per\u00f2 alle autorit\u00e0 dominanti, le quali, saputo che costei potrebbe liberare gli schiavi e renderli \"uguali\" tenteranno di ucciderla."}
{"id": "392043", "revid": "729019", "url": "https://it.wikipedia.org/wiki?curid=392043", "title": "Orbita citerosincrona", "text": "A livello puramente teorico, si potrebbe definire orbita citerosincrona, per analogia con l'orbita geosincrona, una qualsiasi orbita sincrona attorno a Venere, potenzialmente utilizzabile da eventuali satelliti artificiali in fase di esplorazione del pianeta, oppure allo scopo di stabilire una rete di telecomunicazioni satellitari. I satelliti in orbita citerosincrona sono caratterizzati da un periodo orbitale pari al giorno siderale venusiano.\nUn'orbita citerosincrona che fosse anche equatoriale (complanare all'equatore del pianeta), circolare e prograda (ovvero che ruoti nella stessa direzione della superficie di Venere) sarebbe detta citerostazionaria; i satelliti in orbita citerostazionaria, analogamente a quelli in orbita geostazionaria, manterrebbero sempre la stessa posizione relativa rispetto alla superficie planetaria.\nParametri orbitali.\nStanti gli attuali parametri orbitali di Venere, un'orbita citerosincrona \u00e8 impossibile da realizzare. Il suo raggio teorico sarebbe infatti dato dalla formula\nIl valore \u00e8 reso particolarmente elevato dall'altissimo periodo di rotazione del pianeta su s\u00e9 stesso. Ad una simile distanza, tuttavia, il moto del potenziale satellite verrebbe irrimediabilmente perturbato dall'attrazione gravitazionale del Sole, che rende impossibile orbitare attorno a Venere ad una distanza maggiore del suo raggio di Hill. Questo valore \u00e8 dato da\nCome si vede, l'eventuale orbita citerosincrona si troverebbe ben al di l\u00e0 della sfera d'influenza gravitazionale venusiana."}
{"id": "392046", "revid": "413187", "url": "https://it.wikipedia.org/wiki?curid=392046", "title": "Il rancore e le nuvole", "text": ""}
{"id": "392052", "revid": "124808290", "url": "https://it.wikipedia.org/wiki?curid=392052", "title": "Armia Krajowa", "text": "L'Armia Krajowa o AK (\"Armata Nazionale\") fu il principale movimento di resistenza nella Polonia occupata dalla Germania nazista; ha operato in tutto il territorio dello Stato dal settembre 1939, sotto altre denominazioni, e con la definitiva Armia Krajowa dalla riorganizzazione del 14 febbraio 1942 fino alla sua disgregazione nel gennaio 1945. L'Armia Krajowa, una delle pi\u00f9 grandi organizzazioni di resistenza durante la seconda guerra mondiale, costituiva il braccio armato di quello che successivamente fu definito lo \"Stato segreto polacco\" (\"pa\u0144stwo podziemne\").\nStoria.\nL'AK deriva dall'organizzazione \"S\u0142u\u017cba Zwyci\u0119stwu Polski\" (Servizio Polacco per la Vittoria), fondata il 27 settembre 1939 dal Generale Micha\u0142 Karaszewicz-Tokarzewski. Il 17 novembre 1939 il Generale W\u0142adys\u0142aw Sikorski sostitu\u00ec questa organizzazione con la \"Zwi\u0105zek Walki Zbrojnej\" (Unione per la Lotta Armata), che, il 14 febbraio 1942, si affianc\u00f2, per iniziativa del governo in esilio di Londra, la \"Polski Zwi\u0105zek Powstanczy\" (Unione della Resistenza Polacca) dando cos\u00ec vita all'Armia Krajowa.\nStefan Rowecki (conosciuto come \"Grot\", o \"punta di freccia\") fu il primo comandante dell'organizzazione fino al suo arresto avvenuto nel 1943; gli succedette Tadeusz Bor Komorowski anch'egli poi arrestato nel settembre 1944. Leopold Okulicki, conosciuto con il nome di battaglia di \"Niedzwiadek\" (\"orsacchiotto\"), guid\u00f2 il movimento fino ai suoi ultimi giorni. L'AK si sciolse definitivamente il 19 gennaio 1945 per evitare un conflitto armato con i sovietici ed una guerra civile. Molte unit\u00e0, comunque, continuarono la loro lotta anche dopo lo scioglimento.\nOperazioni.\nMentre l'AK non era ancora in grado di creare un sollevamento generale le sue forze furono impegnate in intensive campagne di sabotaggio. Nella primavera del 1944, l'Armia Krajowa si scontr\u00f2 con i nazionalisti ucraini dell'Esercito insurrezionale ucraino (OUN-UPA), lungo la linea Curzon. Durante il conflitto, l'unit\u00e0 \"Divisione Hrubieszow\" dell'AK effettu\u00f2 operazioni di pulizia etnica nel villaggio di Sahryn, uccidendo circa 700 civili ucraini, in quello che verr\u00e0 ricordato come \"Massacro di Sahryn\".\nIl 1\u00ba agosto 1944 diede inizio alla rivolta di Varsavia. Il sollevamento aveva l'obiettivo di liberare Varsavia prima dell'arrivo dell'Armata Rossa. Gli insorti liberarono alcune centinaia di prigionieri politici e attaccarono i tedeschi in accaniti combattimenti per le strade della citt\u00e0, i tedeschi riuscirono a sopprimere la rivolta solo il 2 ottobre 1944, dopo avere quasi completamente raso al suolo e bruciato la citt\u00e0.\nLe unit\u00e0 dell'AK effettuarono migliaia di attacchi armati e audaci operazioni di \"intelligence\", fecero esplodere centinaia di convogli ferroviari, e parteciparono a molti scontri contro \nla polizia tedesca e unit\u00e0 della Wehrmacht. L'AK conduceva anche operazioni di \"vendetta\" in cui assassinava ufficiali della Gestapo in risposta alle tattiche di terrore adottate dai nazisti nei confronti dei civili polacchi. I gruppi Wachlarz e Kedyw in particolare si occupavano soprattutto di sabotaggio e azioni contro ufficiali tedeschi.\nMaggiori operazioni militari e di sabotaggio:\nL'Armia Krajowa forn\u00ec anche importanti informazioni di intelligence agli Alleati, per esempio sui missili tedeschi V1 e V2.\nRelazioni con gli ebrei.\nLa maggior parte dei sopravvissuti all'Olocausto, in un'analisi di Joshua D. Zimmerman, ha riportato interazioni negative con l'Armia Krajowa. Tradizionalmente, la storiografia polacca ha presentato le relazioni tra AK ed ebrei in una luce positiva, mentre la storiografia ebraica \u00e8 stata per lo pi\u00f9 negativa. Altri studi hanno presentato una visione mista e ambivalente dei rapporti tra l'AK e gli ebrei, sono stati riportati sia \"atti di violenza profondamente inquietanti\" sia \"atti straordinari di aiuto e compassione\". L'atteggiamento dei membri dell'Armia Krajowa nei confronti degli ebrei variava ampiamente da unit\u00e0 a unit\u00e0 e l'argomento rimane controverso. Tadeusz Piotrowski riporta casi di antisemitismo da parte dell'AK e alcuni suoi membri vengono ritenuti responsabili di crimini contro gli ebrei durante la seconda guerra mondiale.\nLa rivolta di Varsavia.\nNell'agosto del 1944, con l'avvicinarsi delle forze sovietiche a Varsavia, il governo in esilio sollecit\u00f2 la rivolta della citt\u00e0, cosicch\u00e9 potesse reinstallarsi nella capitale e cercare di prevenire la presa del potere dei comunisti. L'AK, comandata da Tadeusz Komorowski, diede il via alla rivolta. Le truppe sovietiche si trovavano a meno di 20\u00a0km dalla capitale ma su ordine dell'Alto Comando Sovietico non fornirono assistenza. I polacchi chiesero aiuto agli Alleati occidentali e la Royal Air Force e la Forza Aerea Polacca, di base in Italia, paracadutarono alcuni quantitativi di armi ma, come nel 1939, fu quasi impossibile per gli Alleati aiutare i polacchi senza l'assistenza sovietica.\nI combattimenti a Varsavia furono disperati, con un gran valore mostrato nella lotta strada per strada. L'AK aveva tra i 12.000 e i 20.000 uomini, la maggior parte dei quali con armi leggere, contro una forza ben armata di 20.000 SS e unit\u00e0 dell'esercito regolare. La speranza di B\u00f3r-Komorowski di prendere e tenere Varsavia fino al ritorno da Londra del governo in esilio non ebbe mai alcuna seria possibilit\u00e0 di realizzarsi. Dopo 63 giorni di lotta selvaggia la citt\u00e0 fu ridotta ad un cumulo di macerie e la vendetta fu dura. Le SS e le unit\u00e0 ausiliarie reclutate tra i disertori sovietici furono particolarmente brutali. La rivolta di Varsavia permise ai tedeschi di distruggere l'AK come forza combattente, ma il maggior beneficiato fu Stalin, che ne approfitt\u00f2 per imporre un governo comunista alla Polonia del dopoguerra con poco timore di eventuali resistenze armate.\nStruttura.\nLe stime sulla dimensione dell'AK durante la prima met\u00e0 del 1944 variano dai 250.000 ai 350.000 membri, di cui pi\u00f9 di 10.000 erano ufficiali. Molte altre organizzazioni armate segrete polacche furono incorporate nell'AK, fra le quali:\nLa struttura dell'AK era composta da 16 branche regionali, suddivise a loro volta in 89 ispettorati, composti da 278 distretti. In vista dell'Operazione Tempesta le formazioni furono riorganizzate in divisioni con gli stessi nomi di quelle del 1939 del disciolto esercito regolare. Il comando supremo definiva i compiti principali dell'AK come la preparazione delle rivolte e la preparazione della rivolta generale armata, fino alla vittoria, avvenuta la quale una delegazione dell'AK si sarebbe insediata facendo le veci del governo in esilio della Polonia a Londra, in attesa di un suo rientro.\nArmi ed equipaggiamento.\nDato che era un esercito clandestino che operava in un paese occupato dal nemico, distante migliaia di chilometri da qualsiasi territorio alleato, l'AK si trov\u00f2 in seria difficolt\u00e0 a reperire armamenti ed equipaggiamenti. Nonostante questi ostacoli l'organizzazione riusc\u00ec comunque ad armare decine di migliaia di uomini. Le difficili condizioni consentivano l'uso della sola fanteria equipaggiata con armi leggere. Qualsiasi utilizzo dell'artiglieria, mezzi corazzati o dell'aviazione era ovviamente fuori discussione (ad eccezione di alcuni casi durante la rivolta di Varsavia). Queste unit\u00e0 di fanteria erano armate con armi di vario tipo che comunque erano sufficienti solo per una frazione di tutti i soldati.\nLa schiacciante superiorit\u00e0 tedesca dal punto di vista dell'armamento limit\u00f2 di molto e restrinse il campo delle operazioni che l'AK poteva intraprendere.\nLe armi e l'equipaggiamento dell'Armia Krajowa provenivano principalmente da quattro fonti: armi che erano state nascoste dall'esercito regolare polacco alla fine dell'invasione tedesca e russa del 1939: armi acquistate o catturate ai tedeschi ed ai loro alleati; armi costruite clandestinamente dall'organizzazione stessa e armi ricevute tramite aviolanci degli Alleati.\nDalle scorte nascoste nel 1939, l'AK ottenne: 614 mitragliatrici pesanti, 1.193 mitragliatrici leggere, 33.052 fucili, 6.732 pistole, 28 cannoni anticarro leggeri, 25 fucili anticarro e 43.154 bombe a mano. Comunque, a causa degli inadeguati metodi di conservazione, approntati in fretta durante il caos del settembre 1939, molte armi erano in cattive condizioni. Di quelle seppellite sotto terra che furono estratte nel 1944 durante la preparazione dell'Operazione Tempesta, solo il 30% era utilizzabile.\nGli acquisti di armi tra i soldati tedeschi erano condotti a livello di unit\u00e0 e singoli soldati. Con il diminuire delle prospettive di una vittoria della Germania e il calo del morale delle truppe tedesche, aument\u00f2 il numero dei soldati disponibili a vendere le proprie armi. Tali acquisti erano altamente rischiosi dato che la Gestapo era a conoscenza di questo mercato nero delle armi e cercava di limitarlo con operazioni mirate. Per la maggior parte questo commercio era limitato alle armi personali ma occasionalmente furono acquistate anche mitragliatrici. Era molto pi\u00f9 facile invece l'acquisto di armi dalle truppe Italiane ed ungheresi di stanza in Polonia, che spesso vendevano volontariamente le loro armi alla resistenza polacca.\nI tentativi di cattura di armi tedesche furono altamente fruttuosi. Venivano compiuti assalti ai treni che trasportavano equipaggiamento al fronte, ed anche a posti di guardia e di gendarmeria. Talvolta le armi venivano sottratte a singoli soldati tedeschi che venivano avvicinati nelle strade. Durante l'insurrezione di Varsavia, l'AK riusc\u00ec addirittura a catturare alcuni veicoli corazzati tedeschi.\nArmi venivano prodotte clandestinamente dall'AK nelle sue officine segrete, ma anche da membri dell'organizzazione infiltrati nelle fabbriche tedesche di armamenti. In questo modo l'AK si dot\u00f2 di pistole mitragliatrici (copie dello Sten britannico e della B\u0142yskawica polacca), pistole (Vis), lanciafiamme, ordigni, mine anticarro e bombe a mano (vedere Filipinka e Sidol\u00f3wka). Centinaia di persone erano coinvolte in questo sforzo produttivo.\nUn'altra fonte erano i lanci effettuati dagli aerei alleati. Questo era l'unico modo per ottenere armi rare ma altamente necessarie come esplosivi al plastico o armi anticarro come il PIAT. Durante la guerra 485 aerei Alleati effettuarono lanci destinati all'AK, consegnando 600,9 tonnellate di materiale. Durante queste operazioni andarono persi 70 velivoli e morirono 62 aviatori (di cui 28 polacchi). Oltre all'equipaggiamento gli aerei paracadutarono anche istruttori qualificati, i \"Cichociemni\", 346 di loro furono inviati in Polonia durante il conflitto. A causa della grande distanza dalle basi nel Regno Unito e nel Mediterraneo, e del tiepido supporto politico i lanci effettuati furono solo una frazione di quelli effettuati in supporto della Resistenza francese o di quella iugoslava."}
{"id": "392059", "revid": "298055", "url": "https://it.wikipedia.org/wiki?curid=392059", "title": "Orbita selenosincrona", "text": "L'orbita selenosincrona \u00e8 una qualsiasi orbita sincrona attorno alla Luna, potenzialmente utilizzabile da eventuali satelliti artificiali in fase di esplorazione del satellite, oppure allo scopo di stabilire una rete di telecomunicazioni satellitari. I satelliti in orbita selenosincrona sono caratterizzati da un periodo orbitale pari al giorno siderale lunare. \u00c8 importante osservare che questi satelliti non mantengono sempre necessariamente la medesima posizione nel cielo della Luna.\nUn'orbita selenosincrona che sia equatoriale (complanare all'equatore lunare), circolare e prograda (ovvero che ruoti nella stessa direzione della superficie della Luna) \u00e8 detta selenostazionaria; i satelliti in orbita selenostazionaria, analogamente a quelli in orbita geostazionaria, mantengono sempre la stessa posizione relativa rispetto alla superficie lunare."}
{"id": "392074", "revid": "729019", "url": "https://it.wikipedia.org/wiki?curid=392074", "title": "Alfabeto armeno", "text": "Lalfabeto armeno () \u00e8 utilizzato per scrivere la lingua armena dall'inizio del V secolo.\nLa parola armena per \u00abalfabeto\u00bb \u00e8 , ' (IPA in armeno orientale; in armeno occidentale), composto delle sue due prime lettere \u0531 (') e \u0532 (\"\").\nStoria.\nL'alfabeto armeno fu creato dal chierico Mesrop Mashtots nel 405 per tradurre la Bibbia in armeno.\nLe fonti medievali armene affermano inoltre che Ma\u0161to\u00e7 avrebbe inventato anche l'alfabeto georgiano e l'alfabeto dell'albanese caucasico allo stesso tempo. Vari sistemi di scrittura sono stati proposti come il prototipo dell'alfabeto armeno. Il pahlavi era la scrittura liturgica in Armenia prima dell'introduzione del cristianesimo, e l'alfabeto siriaco, insieme a quello greco, era uno degli alfabeti della scrittura cristiana. L'alfabeto armeno mostra delle somiglianze con entrambi.\nAd ogni modo l'idea generale \u00e8 che l'alfabeto armeno sia modellato sull'alfabeto greco, con l'aggiunta di lettere supplementari da una fonte differente per i suoni armeni sconosciuti al greco. La prova principale \u00e8 l'ordine delle lettere che segue in linea di massima quello greco, la legatura ow per esprimere la vocale [u], come in greco, e la forma di alcune lettere che sembrano derivate da una variet\u00e0 di corsivo greco.\nCi sono quattro forme di scrittura:\nCi\u00f2 vale per le seguenti lettere:\nIl numero e l'ordine delle lettere \u00e8 cambiato varie volte nel corso del tempo.\nNel medioevo vennero aggiunte due nuove lettere (\u0585 , \u0586 ) per meglio rappresentare i suoni delle lingue straniere; ci\u00f2 increment\u00f2 il numero delle lettere da 36 a 38. In seguito, il dittongo \u0561\u0582 seguito da una consonante, fino ad allora pronunciato [au] in armeno classico, ad esempio \u0561\u0582\u0580 (awr, , \"giorno\"), cominci\u00f2 ad essere pronunciato , e dal XIII secolo venne scritto \u0585\u0580 (\u014dr). In armeno classico, \u0561\u0582 seguito da una consonante rappresenta il dittongo au; es. hawr (del padre), arawr (aratro), oggi scritti h\u014dr, ar\u014dr; una sola parola ha mantenuto aw, oggi pronunciato av: \u0561\u0572\u0561\u0582\u0576\u056b (piccione); ci sono inoltre alcuni nomi propri che hanno conservato aw prima di una consonante: \u054f\u0561\u0582\u0580\u057c\u057d (Taurusn), \u0553\u0561\u0582\u057d\u057f\u0578\u057d (Faustus), ecc.\nPer questo motivo oggi ci sono parole armene originali che iniziano con la lettera \u0585 (\u014d) anche se questa lettera \u00e8 stata presa in prestito dall'alfabeto greco per esprimere la pronuncia delle parole straniere che iniziavano con \"o\" .\nDal 1922 al 1924, la Repubblica Socialista Sovietica Armena adott\u00f2 una riforma dell'ortografia della lingua armena. In generale ci\u00f2 non cambi\u00f2 la pronuncia delle singole parole, con qualche eccezione. Gli armeni della diaspora rifiutarono la riforma ortografica e continuarono ad usare l'ortografia mesrobiana: essi ne criticano alcuni aspetti e adducono motivi politici alla base della riforma.\nLegature.\nI manoscritti antico-armeni utilizzavano molte legature tra le lettere per risparmiare spazio. Alcune delle legature pi\u00f9 utilizzate erano:\nL'ultima di questo elenco (\"\u0587\") non \u00e8 pi\u00f9 una legatura di due caratteri distinti, perch\u00e9 ora \u00e8 una lettera a s\u00e9 stante che ha il suo posto nella nuova sequenza alfabetica.Dopo l'invenzione dei caratteri da stampa per la lingua armena, si fece ugualmente un largo uso di legature.\nSegni di punteggiatura.\nDa questo elenco si osserva come la punteggiaura armena ha ben poco in comune con la nostra:\nTraslitterazione.\nL'ISO 9985 (1996) traslittera l'alfabeto armeno per l'uso moderno orientale nel seguente modo:\nNella letteratura linguistica dell'armeno classico, vengono utilizzati sistemi leggermente differenti (da notare in particolare che la \u010d ha un significato diverso). H\u00fcbschmann-Meillet (1913) usa:\nCodificazione dei caratteri.\nUnicode.\nL'alfabeto armeno \u00e8 uno dei cinque moderni sistemi alfabetici europei identificati nella versione Unicode standard 4.0. (gli altri alfabeti europei moderni sono quello latino, il cirillico, il greco, ed il georgiano.) \nGli \u00e8 stata assegnata la serie U+0530\u2013058F.\nCinque legature armene sono state codificate nel blocco \"Alphabetic presentation forms\" (estensione dei punti codice U+FB13\u2013FB17)\nTipi di carattere.\nL'alfabeto armeno \u00e8 disponibile per l'uso sui personal computer in una buona variet\u00e0 di sistemi operativi come tipi di carattere installabili. Il tipo di carattere originale di Windows XP \"Sylfaen\" include l'intero set di caratteri dell'armeno. Il pacchetto open source \"DejaVu fonts\" include il set di caratteri dell'armeno ed \u00e8 popolare su Linux.\nCollegamenti esterni.\nTraslitterazione dell'armeno\nSupporto Unicode per l'armeno\nDizionari armeni online"}
{"id": "392093", "revid": "267046", "url": "https://it.wikipedia.org/wiki?curid=392093", "title": "Simbolo astronomico", "text": "I simboli astronomici sono simboli convenzionalmente utilizzati in astronomia per rappresentare i vari corpi e fenomeni celesti. Alcuni simboli e loro varianti sono adottati inoltre dall'astrologia occidentale.\nSimboli per il sole e la luna.\nL'uso di simboli astronomici per il Sole e la Luna risale all'antichit\u00e0. Le forme dei simboli che appaiono nei testi originali in papiro degli oroscopi greci sono un cerchio con un raggio () per il Sole e una mezzaluna per la Luna. Il moderno simbolo del Sole, un cerchio con un punto (\u2609), apparve per la prima volta in Europa nel Rinascimento.\nNella letteratura accademica contemporanea, il simbolo del Sole \u00e8 usato per le costanti astronomiche relative al Sole. Teff\u2609 rappresenta la temperatura efficace solare, e la luminosit\u00e0, la massa e il raggio delle stelle sono spesso rappresentati usando le corrispondenti costanti solari (L\u2609, M\u2609 e R\u2609, rispettivamente) come unit\u00e0 di misura."}
{"id": "392106", "revid": "3535", "url": "https://it.wikipedia.org/wiki?curid=392106", "title": "Brogli elettorali", "text": ""}
{"id": "392109", "revid": "1652635", "url": "https://it.wikipedia.org/wiki?curid=392109", "title": "Tempio egizio", "text": "Nell'antico Egitto il tempio, \"hwt-netjer\", era considerato la \"casa del dio\", ovvero il luogo nel quale il sacerdote interpretava la parola del dio a cui era adibito il tempio, perci\u00f2 si professava il culto, da cui partivano anche le celebrazioni in suo onore ed era per questo chiamato tempio divino.\nI templi egizi erano di due tipi: templi solari e templi a cella.\nTempio a cella.\nLa struttura architettonica del tempio a cella riflette la cosmogonia egizia, ed il tempio stesso, indipendentemente dalla divinit\u00e0 principale ospitata ma che poteva essere pi\u00f9 di una come nelle triadi, rappresenta la metafora dell'origine del mondo.\nVeniva generalmente edificato sulla sponda orientale del Nilo, verso il sole nascente e non deve essere confuso con il tempio funerario dedicato al culto del sovrano ed edificato sulla sponda occidentale del fiume, dove il sole tramonta.\nIl percorso templare si sviluppa cos\u00ec \"a cannocchiale\" (o ad imbuto), con ci\u00f2 si intende che il soffitto si abbassa gradualmente a mano a mano che ci si addentra verso il fondo del tempio mentre, contemporaneamente, il pavimento si innalza (mediante gradini o percorsi in salita) tanto che, dall'imponenza del \"Pilone\" di ingresso, si giunge alla cella della divinit\u00e0 spesso poco pi\u00f9 alta di un uomo. Si assiste, inoltre al passaggio progressivo dalla luce della Corte Colonnata alla penombra della Sala Ipostila, al buio totale del Naos, la cella, che ospita la statua del Dio.\nTipologia.\nIl modello canonico del tempio egizio, ben individuabile nel tempio di Khonsu che si trova nel recinto del tempio di Amon a Karnak, presenta la seguente tipologia:\nLe pareti del tempio erano decorate con dipinti e iscrizioni geroglifiche in onore del Dio e del sovrano che lo aveva edificato.\nIl tempio veniva dipinto con figure pittografiche.\nLe colonne dei templi sono di diverso tipo. I tipi pi\u00f9 ricorrenti sono: la palmiforme (fusto circolare, capitello a forma di palma); la lotiforme (fusto a fascio e capitello conformato all'ombrello del papiro chiuso); la campaniforme (fusto cilindrico, capitello a forma di papiro aperto); la monostila (fusto cilindrico e capitello a tronco di cono); l'hathorica (il fusto o il capitello \u00e8 ornato dal volto della dea Hathor). All'epoca tolemaica e romana appartengono i capitelli compositi, realizzati inserendo sul modello papiriforme motivi floreali.\nTempio rupestre.\nIl tempio rupestre era un tipo di tempio a cella che veniva scavato del tutto o parzialmente nella roccia di un rilievo gi\u00e0 presente in natura.\nMammisi.\nMammisi significa \"Luogo della nascita\". Era un piccolo tempio annesso ai grandi templi dell'et\u00e0 tarda e del periodo greco-romano era il luogo in cui nasceva il dio del tempio principale; se il tempio principale era dedicato a una dea, era una camera annessa al tempio, in cui la dea si ritirava una volta all'anno per partorire il figlio con il quale lei e il marito erano venerati."}
{"id": "392111", "revid": "78273", "url": "https://it.wikipedia.org/wiki?curid=392111", "title": "Joe King Oliver", "text": ""}
{"id": "392113", "revid": "23226", "url": "https://it.wikipedia.org/wiki?curid=392113", "title": "Thomas Malthus", "text": ""}
{"id": "392114", "revid": "486946", "url": "https://it.wikipedia.org/wiki?curid=392114", "title": "San Marco di Firenze", "text": ""}
{"id": "392115", "revid": "36426", "url": "https://it.wikipedia.org/wiki?curid=392115", "title": "Badia Fiorentina", "text": "LAbbazia di Santa Maria a Firenze, meglio conosciuta come Badia Fiorentina, \u00e8 un importante luogo di culto cattolico di Firenze, situato nel cuore della citt\u00e0 antica davanti al Bargello e intitolato alla Vergine Maria.\n\"Badia\" \u00e8 una contrazione popolare della parola abbazia. A Firenze e dintorni sono esistite cinque abbazie, situate come ai punti cardinali della citt\u00e0: a nord la Badia Fiesolana, a ovest la Badia a Settimo, a sud l'abbazia di San Miniato, a est la Badia a Ripoli e al centro la Badia fiorentina.\nLa storia dell'edificio.\nL'alto medioevo.\nAntichissima esisteva in questo luogo la chiesa di Santo Stefano detta \"del popolo\", che \u00e8 ricordata gi\u00e0 nel 960, quando venne venduta da un privato a Willa di Toscana, madre del marchese Ugo, per costruirvi attorno l'abbazia benedettina detta poi Badia Fiorentina (badia significa abbazia). La primitiva chiesa si trova dove oggi sorge la cappella Pandolfini, a fianco della chiesa principale, ricostruita nel Rinascimento su disegno di Benedetto da Rovezzano.\nL'abbazia fu fondata invece nel 978. Ugo, divenuto marchese di Toscana, accrebbe con grande munificenza le donazioni della madre e il suo ricordo \u00e8 stato perpetuato nei secoli, tanto che ogni 21 dicembre viene ancora celebrata una messa per il nobile benefattore, detto da Dante il \"Gran barone\": sulla sua tomba posto un cuscino di fiori bianchi e rossi (i colori del suo stemma) e celebrata all'altar maggiore una messa solenne di suffragio con la partecipazione di popolo e autorit\u00e0.\nGrazie ad altre ingenti donazioni ed anche ai privilegi concessi da papi e da imperatori, l'abbazia acquist\u00f2 o eredit\u00f2 varie propriet\u00e0 ad essa circostanti, ove aprirono le loro attivit\u00e0 cartolai, miniatori, legatori, librai, che connotarono la zona con una produzione legata alla realizzazione di libri e pergamene.\nBonifacio di Canossa insedi\u00f2 come abate della badia il monaco eremita benedettino San Maurilio, che lasci\u00f2 l'incarico nel 1055 per essere eletto da Guglielmo I d'Inghilterra vescovo di Rouen.\nNel 1071 fu annesso un ospedale al monastero. Fra le attivit\u00e0 dei monaci c'era anche la viticoltura, come suggeritoci anche dal nome della vicina via della Vigna Vecchia.\nIl Duecento: Arnolfo di Cambio.\nNel 1285 la chiesa sub\u00ec un radicale rifacimento in stile gotico ad opera di Arnolfo di Cambio, che ne cambi\u00f2 l'orientamento con l'abside verso via del Proconsolo. L'orientamento era quello pi\u00f9 tradizionale, con le finestre del retro a oriente per ricevere la luce solare ogni mattina. Ancora sono chiaramente visibili su via del Proconsolo i profili delle finestre gotiche, ormai cieche, e la parete absidale esterna, sulla quale \u00e8 stato appoggiato, con una strettissima intercapedine, la struttura della chiesa odierna.\nAnche una parte dell'antica facciata gotica, sopravvissuta solo per la parte superiore con timpano e rosone, \u00e8 visibile dal cortile della Pretura in via de' Magazzini: si possono notare ancora gli inserimenti di materiale ceramico a decorazione. La chiesa aveva tre navate ed il suo aspetto era molto colorato: aveva un pavimento in materiale ceramico colorato, pi\u00f9 antico di quello odierno del battistero, del quale \u00e8 stata trovata qualche traccia durante alcuni scavi; era coperta da capriate anch'esse coperte di motivi ornamentali, le quali sopravvivono ancora oltre il soffitto a cassettoni odierno; inoltre si era iniziato a istoriare le sue pareti di affreschi.\nLa chiesa \u00e8 legata anche a memorie dantesche. Qui, secondo la Vita Nuova, Dante Alighieri vide Beatrice Portinari per la prima volta, durante una messa. In seguito Boccaccio tenne in questa chiesa le celebri letture della Divina Commedia.\nIl Trecento.\nIl campanile (1310-30) cuspidato e a base esagonale \u00e8 un punto celebre del profilo cittadino e si staglia fra le torri di Palazzo Vecchio e del Bargello (ultimo restauro terminato nel 2001). Per secoli le sue campane hanno scandito le ore in tutta la citt\u00e0. Fu costruito a base esagonale al posto di un vecchio campanile a base circolare.\nNel 1307 il campanile fu abbattuto a met\u00e0 per punire i monaci riluttanti a pagare una tassa cittadina, ma fu comunque restaurato presto nel 1330. La sua altezza attuale \u00e8 di circa 70 metri.\nRisalivano per lo pi\u00f9 a questo secolo gli affreschi che istoriavano le pareti. Sotto l'intonaco bianco seicentesco sono state ritrovate ampie porzioni di pittura, soprattutto parti di una rappresentazione della \"Tebaide\" nella controfacciata odierna e nella cosiddetta \"cappella di San Bernardo\", che un tempo era alla testata della navata sinistra. Anche nell'intercapedine della parte posteriore della chiesa sono stati trovati affreschi nascosti. Tra gli esecutori sono stati fatti i nomi di Nardo di Cione e Maso di Banco. Sull'altare campeggiava un bellissimo polittico di Giotto che oggi si trova agli Uffizi.\nIl Rinascimento.\nNei secoli successivi, l'abbazia benedettina vide alternarsi periodi di decadenza a periodi di rinnovato splendore. Nel Quattrocento fu un centro di cultura umanistica sostenuto dall'abate portoghese Dom Gomes Eanes (OSB) (\"il Beato Gomezio\"); a quel periodo risale la costruzione e la decorazione del chiostro degli Aranci, opera di Bernardo Rossellino per l'architettura e di Giovanni da Consalvo per la maggior parte degli affreschi (1432-38). Numerose opere d'arte in stile rinascimentale la abbellivano: oltre alle sculture di Mino da Fiesole e di Bernardo Rossellino, l'Arte dei Giudici e Notai che aveva la sua sede proprio nel vicino palazzo in via del Proconsolo ed usava talvolta la badia per riunioni e funzioni pubbliche, aveva commissionato al grande Masaccio, tra l'altro egli stesso era figlio di un notaio, la realizzazione su un pilastro della badia di un \"Sant'Ivo\" affrescato, in quanto protettore dell'arte.\nPare che Cosimo il Vecchio si fosse offerto di finanziare la ristrutturazione della chiesa, ma il rifiuto dei padri benedettini di apporre il suo stemma lo fece ripiegare sulla chiesa di San Marco. Alla badia campeggia da secoli solo lo stemma del marchese Ugo di Toscana, visibile sia sul portale di via Ghibellina, sia al di sopra dell'altare maggiore.\nSempre al Quattrocento risale il preziosissimo parato di seta rossa ed oro con il classico motivo a \"S\", che nelle occasioni pi\u00f9 importanti poteva coprire l'intera superficie interna della chiesa, cambiandone radicalmente l'aspetto. Quest'enorme quantit\u00e0 di tessuto prezioso ci \u00e8 provvidenzialmente pervenuta e fu sorprendente quando questo apparato, il pi\u00f9 antico del genere a Firenze e tra i pi\u00f9 notevoli per antichit\u00e0 e preziosit\u00e0 in Europa, venne casualmente scoperto e riconosciuto nel suo valore durante un sopralluogo casuale di poche decine di anni fa, effettuato dalla professoressa dell'Universit\u00e0 di Firenze Dora Liscia. Il tessuto, che ricopriva anche il soffitto, le pale d'altare, eccetera, \u00e8 ovviamente tagliato sulle dimensioni della chiesa di Arnolfo, e per la sua inutilizzabilit\u00e0 venne relegato ad un armadio per circa tre secoli.\nAi primi del Cinquecento Giovan Battista Pandolfini fece ristrutturare a Benedetto da Rovezzano la parte del monastero all'angolo fra via del Proconsolo e via Dante Alighieri: vennero cos\u00ec costruiti la cappella Pandolfini e la loggia nord, che oggi si attraversa per entrare in chiesa.\nLa ristrutturazione seicentesca.\nIl senese Serafino Casolani, divenuto abate nel 1624, volle infatti trasformare completamente la chiesa arnolfiana, probabilmente suggerendo lui stesso il progetto di ristrutturazione all'architetto Matteo Segaloni che dette inizio ai lavori; fra il 1627 e il 1631 mutarono di nuovo l'orientamento dell'altare, ora posto a sud in direzione dell'Arno, realizzando un tempio a croce greca.\nSoppresso nel 1810 il monastero venne frazionato e manomesso per essere occupato da abitazioni, negozi, magazzini, uffici.\nNel 1998 parte del complesso ha ripreso la funzione di monastero con l'arrivo della comunit\u00e0 religiosa delle Fraternit\u00e0 monastiche di Gerusalemme.\nDescrizione.\nInterno.\nL'interno della chiesa, ulteriormente trasformata anche nel Settecento, presenta una sovrapposizione di stili e strutture. L'aula \u00e8 dominata da un sontuoso soffitto ligneo intagliato, realizzato da Felice Gamberai entro il 1631, che nasconde le capriate gotiche. Il presbiterio, con un coro cinquecentesco di Francesco e Marco Del Tasso, presenta notevoli affreschi di Gian Domenico Ferretti (1734) e del quadraturista Pietro Anderlini.\nSubito a sinistra dopo l'ingresso, spicca la grande pala di Filippino Lippi \"Apparizione della Vergine a san Bernardo\", di altissima qualit\u00e0 pittorica (1482-1486). Commissionato da Piero di Francesco del Pugliese, il dipinto fu trasferito dalla chiesa di Santa Maria del Santo Sepolcro, nel monastero delle Campora, alla Badia nel 1530 per salvarlo dai danni dell'assedio di Firenze. Un particolare curioso \u00e8 la raffigurazione di un demonio coperto di pelliccia e con minacciose zanne nascosto nella roccia sotto al santo, il quale \u00e8 raffigurato in estasi per la visione mariana.\nTracce di affreschi trecenteschi si trovano sia sulla controfacciata, sia nella Cappella di San Bernardo, dove era presente un ciclo con \"Storie di Cristo\" attribuito a Nardo di Cione.\nLa barocca Cappella di San Mauro, a destra, anticamente la seconda campata della navata, \u00e8 completamente stata affrescata da Vincenzo Meucci (1717), mentre sull'altare \u00e8 presente una tela di Onorio Marinari con \"San Mauro risana gli storpi\". Sopra la cappella si trova un grande organo in legno intagliato e dorato risalente al 1717.\nLe due cappelle a fianco dell'altare ospitano le tele della \"Pentecoste\" di Mirabello Cavalori (a destra) e della \"Salita al Calvario\" di Giovan Battista Naldini (1570 circa, a sinistra).\nSulla parete sinistra, sopra il monumento a Ugo di Toscana, nella cantoria \u00e8 conservata la pregevole tela dell\"Assunta e santi\" di Giorgio Vasari (1568).\nCorredo scultoreo.\nNumerosi sono i monumenti sepolcrali, fra i quali i pi\u00f9 importanti sono quelli quattrocenteschi: il \"sepolcro di Giannozzo Pandolfini\" (morto nel 1456) della bottega di Bernardo Rossellino, la \"tomba di Bernardo Giugni\" di Mino da Fiesole, un celebre avvocato e diplomatico morto nel 1456, posta vicino all'ingresso, e soprattutto, dello stesso Mino, la \"tomba del marchese Ugo di Toscana\" (1466-1481), rifacimento della sepoltura del primo benefattore della Badia, morto nel 1001, in marmo e porfido, sormontata dalla personificazione della \"Carit\u00e0\" e posta sotto la cantoria del braccio sinistro.\nDi Mino da Fiesole \u00e8 anche il \"dossale Neroni\" con la \"Madonna con Bambino fra i santi Leonardo e Lorenzo\".\nOrgano a canne.\nSulla cantoria del braccio destro del transetto, si trova l'organo a canne, costruito nel 1558 da Onofrio Zeffirini e restaurato tra il 1979 e il 1981 da Pier Paolo Donati.\nLo strumento \u00e8 a trasmissione meccanica ed \u00e8 racchiuso all'interno di una cassa lignea riccamente decorata. La consolle \u00e8 a finestra ed ha un'unica tastiera e pedaliera a leggio di 20 note, e dispone di 6 registri.\nIl chiostro degli aranci.\nNonostante le trasformazioni subite nei secoli, la Badia ha mantenuto integro all'interno del complesso il suggestivo \"Chiostro degli Aranci\" realizzato tra il 1432 e il 1438 da Bernardo Rossellino. Al piano superiore del chiostro \u00e8 presente un ciclo di affreschi sulla vita di San Benedetto dipinto dal 1436 al 1439 da un autore a lungo tempo considerato ignoto, ma che recentemente \u00e8 stato finalmente identificato come il portoghese Giovanni da Consalvo (Jo\u00e2o Gonsalves). Lo stile delle scene attinge dal meglio delle novit\u00e0 contemporanee, quali Beato Angelico e Filippo Lippi, mentre l'iconografia ha numerosi esempi coevi: uno dei pi\u00f9 a portata di mano fu la sagrestia di San Miniato al Monte.\nUna lunetta fu aggiunta in seguito dal giovane Agnolo Bronzino, mentre due lunette (angolo sud-est) hanno uno stile pi\u00f9 tardo-gotico e forse appartengono a un periodo antecedente. Gli affreschi furono staccati nel Novecento ed oggi sono visibili in loco anche le sinopie delle opere.\nConfraternite.\nNella badia e nei suoi annessi si riunirono nel tempo molte Compagnie o confraternite. Tra le pi\u00f9 importanti ci furono:"}
{"id": "392118", "revid": "324090", "url": "https://it.wikipedia.org/wiki?curid=392118", "title": "Regola benedettina", "text": "La Regola dell'Ordine di san Benedetto, o Regola benedettina, in latino denominata \"Regula monachorum\" o \"Sancta Regula\", dettata da San Benedetto da Norcia nel 534, consta di un \"Prologo\" e di settantatr\u00e9 \"capitoli\".\nI principi ispiratori.\nNella \"Regola\" San Benedetto fa tesoro anche di una breve esperienza personale di vita eremitica che gli fece capire quanto le debolezze umane allontanino di pi\u00f9 dalla contemplazione di Dio. Per questa ragione propone di vincere l'accidia (una certa \"noia\" spirituale), con il cenobitismo, cio\u00e8 una vita comunitaria che prevede un tempo per la preghiera e uno per il lavoro e lo studio (\"Ora et labora\"), lontana dalle privazioni e mortificazioni estreme imposte dalla vita in solitudine scelta dagli asceti e, quindi, attuabile anche da persone comuni.\nL'attivit\u00e0 primaria divenne in diversi monasteri la copiatura di testi antichi, specie di quelli biblici. A tal proposito si \u00e8 fatto notare che \u00abil monaco che ricopia e medita e rivolve e commenta e diffonde la parola biblica aperse la via alle nuove scienze linguistiche\".\nIn particolare, per i Benedettini la \"Preghiera\" \u00e8 intesa come la contemplazione del Cristo alla luce della Parola Sacra ed \u00e8 praticata sia comunitariamente attraverso i canti (sono i canti gregoriani), la partecipazione a funzioni e l'ascolto delle letture in diversi momenti della giornata (ad es. durante i pasti), sia nel chiuso della propria cella, nei luoghi inospitali e disabitati dove erigevano le loro abbazie, ma anche lo studio e, un tempo, la trascrizione di testi antichi (non solo religiosi ma anche letterari o scientifici). Del resto per loro un'altra forma di preghiera \u00e8 anche il proprio atteggiamento verso il lavoro.\nCos\u00ec San Benedetto organizza la vita monastica intorno a tre grandi assi portanti che permettono di fare fronte alle tentazioni, impegnando continuamente e in modo vario il monaco:\nLo studio non era compreso in quanto, almeno inizialmente, la maggior parte dei monaci benedettini era analfabeta.\nCompito del monaco \u00e8, con l'aiuto della comunit\u00e0 monastica di cui fa parte, di adempiere a questi tre obblighi con il giusto equilibrio, perch\u00e9 quando uno prende il sopravvento sugli altri il monachesimo cessa di essere benedettino. I monaci che seguono la regola di San Benedetto, infatti, non devono essere n\u00e9 dei contemplativi dediti unicamente all'orazione, n\u00e9 dei liturgisti che sacrificano tutto all'Ufficio, n\u00e9 degli studiosi, n\u00e9 dei tecnici o degli imprenditori di qualsivoglia genere di lavoro.\nIl Prologo e i settantatr\u00e9 capitoli.\nIl Prologo definisce i principi della vita religiosa (soprattutto la rinuncia alla propria volont\u00e0 e il proprio affidamento a Cristo) e paragona il monastero a una \"scuola\" che insegna la scienza della salvezza, cosicch\u00e9 perseverando nel monastero fino alla morte, i discepoli possono \"meritare di divenire parte del regno di Cristo\".\nDei settantatr\u00e9 capitoli che seguono il prologo, nove trattano i doveri dell'Abate, tredici regolano l'adorazione di Dio, ventinove sono relativi alla disciplina e al codice penale, dieci regolano l'amministrazione interna del monastero, i rimanenti dodici riguardano provvedimenti diversi."}
{"id": "392121", "revid": "1305772", "url": "https://it.wikipedia.org/wiki?curid=392121", "title": "Santa Felicita", "text": ""}
{"id": "392123", "revid": "79968", "url": "https://it.wikipedia.org/wiki?curid=392123", "title": "Disastro del Moby Prince", "text": "Il disastro del Moby Prince \u00e8 stato un sinistro marittimo avvenuto la sera del 10 aprile 1991, quando il traghetto Moby Prince, di propriet\u00e0 della Nav.Ar.Ma., entr\u00f2 in collisione con la petroliera \"Agip Abruzzo\" nella rada del porto di Livorno.\nIn seguito all'urto si svilupp\u00f2 un vasto incendio, alimentato dal petrolio fuoriuscito dalla petroliera, che caus\u00f2 la morte di tutte le 140 persone a bordo del \"Moby Prince\", equipaggio e passeggeri, eccetto che del giovane mozzo napoletano Alessio Bertrand. Non \u00e8 mai strato possibile stabilire esattamente quanto greggio sia stato versato sul Moby; secondo l'ing. Del Bene, nominato come consulente di parte civile nel processo, si tratt\u00f2 di una quantit\u00e0 compresa tra le 100 e le 300 tonnellate.\nIl 28 maggio 1998 la nave, posta sotto sequestro probatorio, affond\u00f2 nelle acque del porto di Livorno mentre era ormeggiata alla banchina; fu poi recuperata e avviata alla demolizione in Turchia. Solo nel gennaio 2018 \u00e8 stata pubblicata la relazione finale della Commissione parlamentare d'inchiesta su quella che \u00e8 stata, in termini di perdita di vite umane, la pi\u00f9 grave tragedia che abbia colpito la Marina mercantile italiana dal secondo dopoguerra.\nCronologie dell'accaduto.\nAlle ore 22:03 del 10 aprile 1991, il traghetto \"Moby Prince\", in servizio di linea tra Livorno e Olbia, moll\u00f2 gli ormeggi per la traversata. A bordo era presente l'intero equipaggio, formato da 65 persone agli ordini del comandante Ugo Chessa, e 75 passeggeri.\nIl traghetto, durante la percorrenza del cono di uscita del porto, colp\u00ec con la prua la petroliera \"Agip Abruzzo\", penetrando all'interno della cisterna numero 7, contenente circa 2700 tonnellate di petrolio Iranian Light.\nAlle ore 22:25, il marconista di bordo lanci\u00f2 il \"Mayday\" dal \"VHF portatile\", e non dalla postazione radio, dato che, come stabilito anche dal punto in cui fu ritrovato il cadavere, al momento dell'impatto non si trovava in sala radio.\nParte del petrolio che fuoriusc\u00ec dalla cisterna n. 7 della petroliera \"Agip Abruzzo\" si rivers\u00f2 in mare, parte invece invest\u00ec in pieno la prua del traghetto. A causa delle scintille prodotte dallo sfregamento delle lamiere delle due navi al momento dell'impatto, il petrolio prese rapidamente fuoco, circondando e incendiando il traghetto. L'incendio sprigionatosi all'esterno della nave probabilmente penetr\u00f2 all'interno del traghetto a causa della rottura di due coperchi che separavano la coperta prodiera dal garage superiore (probabilmente fino al locale eliche di prua).\nTuttavia l'incendio non si propag\u00f2 subito a tutta la nave, in quanto il \"Moby Prince\" era provvisto di paratie tagliafuoco per impedire la propagazione delle fiamme. Si stima che le fiamme siano arrivate all'altezza del salone \"De Luxe\" (dove sono state ritrovate gran parte delle 140 vittime) in un tempo sicuramente superiore alla mezz'ora. I soccorsi partirono in mare solo dopo le ripetute richieste di aiuto da parte dell\"Agip Abruzzo\". Lo scafo in fiamme della Moby Prince non venne individuato fino alle ore 23:35.\nIl Moby Prince, con i motori ancora in funzione, percorse ancora alcune migliaia di metri, allontanandosi dal punto d'impatto e iniziando a girare in senso circolare, rendendo cos\u00ec ancora pi\u00f9 difficoltosa la sua individuazione.\nSi appur\u00f2, in seguito, che l'equipaggio fece sistemare, in attesa dei soccorsi (attesi in brevissimo tempo, vista la vicinanza delle banchine del porto), gran parte dei passeggeri nel salone \"De Luxe\" posto a prua della nave e dotato di pareti e porte tagliafuoco. Le fiamme provenivano appunto dalla parte anteriore della nave e, raggiunto il salone, lo \"scavalcarono\", passando intorno e infiammando tutti gli arredi e le strutture circostanti al suo perimetro. In questo modo il salone \"De Luxe\" si trov\u00f2 esattamente al centro dell'incendio e, quando l'equipaggio si accorse del ritardo dei soccorsi, non fu pi\u00f9 possibile evacuare le persone dall'uscita posteriore del salone, tanto meno da quella anteriore, gi\u00e0 luogo di provenienza delle fiamme.\nGli esami tossicologici rilevarono inoltre un elevatissimo tasso di monossido di carbonio nel sangue delle vittime, sintomo del fatto che in molti sopravvissero per ore (anche in stato di incoscienza) all'incendio, e non tutti quindi morirono a causa delle fiamme nel giro di pochi minuti dall'impatto.\nUn fattore che ha contribuito in maniera importante alla mortalit\u00e0 sul traghetto fu di sicuro il fumo nero e denso originato dalla combustione del petrolio e dei materiali plastici, e in misura minore i gas prodotti dall'evaporazione del petrolio che, concentrati in ambienti ridotti come quelli di un traghetto, hanno aumentato il loro potere soffocante.\nAd aggravare la presenza dei fumi e dei gas fu anche il sistema di aria condizionata e di aria forzata del traghetto, rimasto acceso durante tutto l'evolversi dell'incendio (fu trovato ancora in funzione il giorno dopo l'incidente), che distribu\u00ec il fumo e i gas tossici anche negli ambienti della nave non direttamente interessati dall'incendio.\nTredici salme (tutte, con una eccezione, di membri dell'equipaggio) vennero rinvenute sul ponte imbarcazioni, otto delle quali nell'area scoperta di poppa (ponte sole), due nell'atrio abbandono nave di prua (nei pressi della plancia; una delle due era quella del comandante Chessa), una nell'atrio tra il ristorante e la discoteca \"Moby Club\" e due nelle cucine.\nLa maggior parte delle vittime fu ritrovata nel ponte di coperta. La salma di un membro dell'equipaggio fu rinvenuta nel corridoio che dalle cabine di II classe portava sul ponte scoperto di poppa, altre tre (tutte di membri dell'equipaggio) sulle scale che portavano al garage, 30 (9 passeggeri e 21 membri dell'equipaggio) nella zona cabine di II classe (principalmente nei corridoi, tranne i resti di 6 persone trovati in un locale adiacente adibito a bar/ripostiglio), 28 (21 passeggeri e 7 membri dell'equipaggio) nel vestibolo abbandono nave (l'atrio tra la zona cabine di II classe ed il salone De Luxe), 60 nel salone De Luxe (43 passeggeri e 17 membri dell'equipaggio) e due, un passeggero ed un motorista, in un bagno a destra del vestibolo abbandono nave.\nI corpi di un motorista e di un passeggero vennero invece trovati in sala macchine, mentre quello di un altro motorista fu trovato negli alloggi dell'equipaggio, vicino ad una manichetta antincendio. Un'unica salma, quella del barista Francesco Esposito, venne ritrovata in mare, unica vittima deceduta per annegamento.\nI familiari delle vittime del Moby Prince si sono costituiti in due associazioni. La prima denominata \"140\" \u00e8 presieduta da Loris Rispoli il quale, nel rogo del traghetto, ha perso la sorella. Tale associazione raccoglie la maggioranza dei familiari. La seconda, quella pi\u00f9 recente, denominata \"10 aprile\" \u00e8 presieduta da Angelo Chessa, figlio del comandante del Moby Prince, il com.te CSLC Ugo Chessa. Entrambe le associazioni continuano a chiedere alle autorit\u00e0 competenti che sia fatta luce e giustizia su questo terribile avvenimento.\nDinamiche accertate in sede giudiziaria.\nL'errore umano.\nUn aspetto pi\u00f9 volte indicato come possibile causa dello scontro, fu quello dell'errore umano da parte dell'equipaggio del Moby: tutte le commissioni d'inchiesta e tutti i processi, fino all'ultima archiviazione disposta dalla Procura di Livorno nel 2010, censurano il comportamento della plancia del traghetto, comandata da Ugo Chessa, defunto anch'egli nella tragedia. L'imprudenza del Comandante Chessa, secondo i giudici non ha certo determinato la tragedia nei suoi mortali sviluppi, tuttavia ha contribuito a non evitarla.\nTra le accuse rivolte all'equipaggio del Moby Prince si elencano: il malfunzionamento di alcuni apparati di sicurezza a bordo della nave; l'aver fatto scendere prima del dovuto il pilota del porto Federico Sgherri; la mancata dovuta attenzione nelle procedure di uscita dal porto; la velocit\u00e0 troppo elevata in fase di uscita; l'aver lasciato aperto il portellone prodiero di seconda difesa del traghetto in fase di navigazione.\nTra le cause della disattenzione \u00e8 stato indicato pi\u00f9 volte erroneamente, anche dagli organi di stampa dell'epoca, il fatto che l'equipaggio potesse essere distratto dalla gara di andata della semifinale di Coppa delle Coppe tra la e il Barcellona. Questa ipotesi \u00e8 stata per\u00f2 decisamente respinta dalla testimonianza del superstite Bertrand, il quale, durante vari interrogatori, ha pi\u00f9 volte dichiarato di aver personalmente portato alcuni panini in plancia comandi e che il personale di guardia si trovava al proprio posto nella gestione del traghetto.\nI presunti problemi tecnici del \"Moby Prince\".\nL'avaria al timone di navigazione \u00e8 stata smentita dalle perizie richieste dal tribunale di Livorno.\n\u00c8 stato inoltre appurato in sede giudiziaria che il traghetto \"Moby Prince\" navigava con gli impianti sprinkler non in funzione e con gli altri in attivazione manuale. Della questione si \u00e8 occupato il Tribunale di Livorno nel processo di primo grado, conferendo ai periti uno specifico quesito. Tale questione infatti risultava cruciale per determinare se i soccorsi fossero stati tempestivi e adeguati, considerato che il mancato funzionamento dell'impianto antincendio poteva determinare una sostanziale riduzione del tempo di sopravvivenza delle vittime.\nL'impianto sprinkler \u00e8 il sistema antincendio di cui le navi devono essere obbligatoriamente dotate secondo le normative nazionali ed internazionali: esso deve entrare automaticamente in funzione al superamento della soglia della temperatura critica (74\u00a0\u00b0C). \u00c8 dato acquisito dagli accertamenti tecnici (v. in particolare la perizia dibattimentale) che l'intero impianto sprinkler non \u00e8 mai entrato in funzione durante l'incendio. \u00c8 stato accertato che le valvole manuali di comando dell'impianto di acqua spruzzata alloggiate nell'apposito vano di comando del piano garage erano in posizione di chiusura e che la valvola di presa a mare dell'impianto sprinkler era in posizione di chiusura e l'elettropompa era in posizione di comando manuale e non automatico.\nAspetti dibattuti.\nLa presenza della nebbia.\nTra le cause ufficiali del disastro \u00e8 attribuito un ruolo significativo alla nebbia che quella sera secondo alcuni gravava sulla zona. I magistrati si sono espressi in favore del cosiddetto fenomeno della nebbia da avvezione, che pu\u00f2 provocare la formazione repentina di un banco, anche molto fitto e localizzato, a causa della discesa di aria calda e umida sulla superficie fredda del mare. Il banco di nebbia sarebbe calato all'improvviso sul tratto di mare circostante all'Agip Abruzzo, impedendo al Moby Prince di individuare correttamente la petroliera. La testimonianza dell'unico sopravvissuto nel corso del processo di I grado viene assunta, unitamente al parere della maggior parte dei consulenti tecnici, dai giudici del Tribunale di Livorno, che scrivono:\nSecondo i figli del comandante Chessa, costituitisi in associazione, esistono tuttavia alcuni elementi che fanno dubitare sulla effettiva presenza di condizioni di scarsa visibilit\u00e0. In un filmato amatoriale trasmesso dal Tg1 all'epoca dei fatti, sembra evidente che la visibilit\u00e0 nel porto fosse quantomeno buona.\nL'ipotesi della nebbia \u00e8 stata comunque smentita da varie testimonianze tra cui quella rilasciata in tribunale dal capitano della Guardia di Finanza Cesare Gentile. A capo di una motovedetta dei soccorritori uscita dal porto di Livorno intorno alle 22:35 ha dichiarato che \"in quel momento c'era bellissimo tempo, il mare calmissimo e una visibilit\u00e0 meravigliosa\".\nLa posizione dell\"Agip Abruzzo\".\nSulla posizione della \"Agip Abruzzo\" al momento dell'incidente esistono delle controversie. Il comandante della nave dichiar\u00f2, subito dopo l'incidente, di essere orientato con la prua rivolta a sud, ma successivamente ritratter\u00e0 questa affermazione.\nLa nave apparve rivolta a sud nelle ore successive alla collisione, tesi avvalorata da un video emerso nei mesi successivi all'incidente.\nMai chiarito infine il punto cruciale, che dovrebbe determinare se fu il traghetto passeggeri, sbagliando rotta o a causa di una distrazione, che and\u00f2 a colpire la petroliera, o se viceversa la petroliera si trovasse all'interno del \"cono\". Da sottolineare che, nella sentenza di primo grado del 31 ottobre 1998, la posizione attribuita alla petroliera \u00e8 43\u00b029'.8 NORD e 10\u00b015'.3 EST. Questa posizione \u00e8 stata ricavata dalle comunicazioni radio registrate dal canale 16 VHF ed \u00e8 stata trasmessa direttamente dal comandante dell'Agip Abruzzo Renato Superina nei minuti successivi alla collisione. Andando a riportare la posizione sulla carta nautica, \u00e8 facile notare come il punto riportato rientri senza alcun dubbio all'interno del triangolo di divieto di ancoraggio e pesca nel quale era proibito alle imbarcazioni di restare alla fonda o di pescare proprio perch\u00e9 utilizzato dalle altre imbarcazioni per l'uscita dal porto.\nIl ritardo nei soccorsi.\nI soccorsi tardarono in maniera decisiva negli interventi di salvataggio dei passeggeri del \"Moby Prince\", anche perch\u00e9 in un primo momento tutti i mezzi di soccorso partiti dal porto di Livorno si concentrano sull'Agip Abruzzo (che viene raggiunta intorno alle 23:00, e sul quale nessun membro dell'equipaggio perder\u00e0 la vita), anche perch\u00e9 il Mayday del Moby Prince giunse via radio debolissimo e disturbato a causa di un improvviso calo di volume nelle comunicazioni tra Moby Prince e la Capitaneria di porto.\nInoltre il comandante dell'Agip Abruzzo Renato Superina, in una comunicazione via radio ai soccorritori alle 22:36, fa riferimento ad un impatto con una \"bettolina\" (una imbarcazione molto pi\u00f9 piccola usata prevalentemente nei porti) e non con un traghetto passeggeri, urlando ai soccorritori di recarsi con urgenza verso l'Agip Abruzzo, e soprattutto di \"non scambiare loro per noi\".\nTale indicazione venne ripetuta dall'ufficiale Rt dell'Agip Abruzzo, in una comunicazione radio:\nI primi a raggiungere il Moby Prince verso le 23:35 sono due ormeggiatori su una piccola imbarcazione: Mauro Valli e Walter Mattei, i quali raccolsero anche l'unico superstite, il mozzo napoletano Alessio Bertrand. Si salv\u00f2 rimanendo attaccato al parapetto della poppa, evitando l'incendio e lanciandosi poi in mare dopo le sollecitazioni della CP 232 e raccolto dagli ormeggiatori.\nGli ormeggiatori chiesero il nome della nave direttamente al mozzo Bertrand; continuarono a seguire la nave nella speranza comunque che qualche altro superstite si lanciasse in mare. Successivamente affiancarono la CP 232 e le trasferirono il naufrago perch\u00e9 fosse condotto a terra.\nIn seguito rimorchiatori e mezzi dei Vigili del Fuoco cercarono di raffreddare le lamiere del Moby con potenti getti d'acqua. Alle 3:30 circa un marinaio della ditta di rimorchio \"Fratelli Neri\" riusc\u00ec a salire sul traghetto per il tempo necessario ad agganciare un cavo di traino. \u00c8 in assoluto il primo soccorritore a salire sulla nave dopo la tragedia. Dopo di lui, la nave verr\u00e0 di nuovo visitata dai soccorritori soltanto a mattina inoltrata, una volta spento l'incendio.\nL'episodio del cadavere sul ponte.\nIn un filmato girato da un elicottero dei Carabinieri la mattina presto dell'11 aprile si vede chiaramente un cadavere disteso sulla schiena a poppa, sulle lamiere bruciate. Al momento delle riprese aeree del cadavere, si pot\u00e9 notare chiaramente come l'uomo non fosse carbonizzato, ma, al contrario, il cadavere fosse stranamente integro per trovarsi sul ponte distrutto dalle fiamme. All'ingresso nel porto di Livorno, nei video girati dai Vigili del fuoco lo stesso uomo risulta completamente bruciato, avvalorando cos\u00ec l'ipotesi secondo cui molti dei passeggeri non morirono in breve tempo, ma a causa del monossido di carbonio sprigionato dall'incendio.\nL'ipotesi, smentita in fase processuale da alcune perizie, ma accettata da altre, \u00e8 quella che il passeggero, sopravvissuto durante la notte all'incendio e ai fumi tossici, sia uscito alle prime luci dell'alba per raggiungere i soccorritori e a causa dell'enorme calore ancora sprigionato dalle lamiere del ponte, sia morto successivamente.\nLa tesi che alcuni passeggeri abbiano resistito a lungo all'interno del traghetto, e che all'interno dello stesso, almeno in alcune zone, le temperature non fossero eccessivamente elevate, parve trovare conferma quando, nel settembre del 1992, venne trasmesso dai telegiornali un video amatoriale, girato da uno dei passeggeri nei minuti precedenti lo scontro. Il fatto che la cassetta, trovata in una borsa nel salone \"De Luxe\", abbia resistito integra all'incendio dimostrerebbe che questo, almeno in quella zona della nave, non avrebbe provocato temperature tali da fondere neanche la plastica.\nCommissioni di inchiesta, processi e condanne.\nIl processo di I grado (Livorno).\nImmediatamente dopo la collisione, la Procura di Livorno apre un fascicolo per omissione di soccorso e omicidio colposo; le indagini, coordinate dal procuratore capo Antonino Costanzo, furono assegnate prima a Luigi De Franco e poi a Carlo Cardi, che sostenne l'accusa in giudizio. \nIl processo di primo grado inizia il 29 novembre 1995. Gli imputati sono 4: il terzo ufficiale di coperta dell'Agip Abruzzo Valentino Rolla, accusato di omicidio colposo plurimo e incendio colposo; Angelo Cedro, comandante in seconda della Capitaneria di Porto e l'ufficiale di guardia Lorenzo Checcacci, accusati di omicidio colposo plurimo per non avere attivato i soccorsi con tempestivit\u00e0; Gianluigi Spartano, marinaio di leva, imputato per omicidio colposo per non aver trasmesso la richiesta di soccorso.\nIn istruttoria il giudice per le indagini preliminari, Roberto Urgese, decide di archiviare le posizioni dell'armatore di Navarma, Achille Onorato, e del comandante dell\"Agip Abruzzo\", Renato Superina.\nIl processo, pieno di momenti di tensione, si conclude due anni dopo: la sentenza viene pronunciata nella notte tra il 31 ottobre e il 1\u00ba novembre 1997. In un'aula piena di polizia e carabinieri, chiamati dal tribunale per la tutela dell'ordine pubblico, il presidente Germano Lamberti lesse il dispositivo della sentenza con cui furono assolti tutti gli imputati perch\u00e9 \u00ab\"il fatto non sussiste\"\u00bb. La sentenza verr\u00e0 per\u00f2 parzialmente riformata in appello: la terza sezione penale della Corte d'Appello di Firenze dichiara il non doversi procedere per intervenuta prescrizione del reato.\nNel 2013, susciter\u00e0 ampia eco la condanna dell'allora presidente del collegio, Lamberti, a 4 anni e 9 mesi di reclusione per corruzione in atti giudiziari, in ordine ad alcune vicende legate alla commissione di illeciti ambientali all'isola d'Elba (Cass. pen., sez II, n. 7793/2013, CED).\nIl processo di II grado (Firenze).\nIl 5 febbraio 1999 la III Sezione della Corte d'Appello di Firenze dichiara di \"non doversi procedere nei confronti del Rolla in ordine ai reati ascrittigli perch\u00e9 estinti per intervenuta prescrizione\". I giudici di Firenze aggiungono tuttavia in sentenza \"(...) non si pu\u00f2 non rilevare, che l'inchiesta sommaria della Capitaneria, che per alcuni versi \u00e8 la pi\u00f9 importante perch\u00e9 interviene nell'immediatezza del fatto ed \u00e8 in qualche modo in grado di indirizzare i successivi accertamenti e di influire sulle stesse indagini penali, pu\u00f2 essere condotta da alcuni dei possibili responsabili del disastro\".\nIl processo parallelo contro le manomissioni a bordo (pretore di Firenze).\nContemporaneamente al processo principale, nell'allora pretura vennero giudicate due posizioni stralciate: quella del nostromo Ciro Di Lauro, che si autoaccus\u00f2 della manomissione, sulla carcassa del traghetto, di un pezzo del timone, e quella del tecnico alle manutenzioni di Navarma, Pasquale D'Orsi, chiamato in causa da Di Lauro. I due erano accusati di frode processuale, per aver modificato le condizioni del luogo del delitto, ovvero per aver orientato diversamente la leva del timone in sala macchine da manuale ad automatico, nel tentativo di addossare l'intera responsabilit\u00e0 della vicenda al comando del Moby Prince.\nNel corso di una udienza, Ciro Di Lauro confess\u00f2 di aver manomesso il timone. Ma il pretore di Livorno assolse entrambi gli imputati perch\u00e9 si sarebbe trattato di un \u00abfalso grossolano\u00bb, ossia di un tentativo inidoneo a trarre in errore i consulenti tecnici e i periti: il fatto fu cos\u00ec qualificato come \u00abreato impossibile\u00bb. La sentenza verr\u00e0 confermata sia dal processo di appello sia in Cassazione.\nVerso un terzo processo.\nNel 2006 la Procura di Livorno, su richiesta dei figli del comandante Chessa, decise di riaprire un'inchiesta sul disastro del traghetto (RGNR 9726/2006 mod. 44).\nNel 2009, l'associazione dei familiari delle vittime presieduta dai Chessa, in una lettera indirizzata al Presidente della Repubblica, Giorgio Napolitano, chiede a questi di farsi portavoce presso il Presidente degli Stati Uniti, Barack Obama, della richiesta di rendere pubblici i tracciati radar, le immagini satellitari, o altro materiale in possesso delle autorit\u00e0 statunitensi della rada del porto di Livorno durante le ore del disastro del Moby Prince.\nNell'aprile 2009, l'onorevole Ermete Realacci ha presentato una nuova interrogazione parlamentare riguardo al coinvolgimento di altre navi, in particolar modo imbarcazioni militari statunitensi presenti la notte della tragedia nel porto di Livorno e riguardo alla presenza mai accertata definitivamente dei tracciati radar e delle comunicazioni radio registrate a Camp Darby.\nL'istanza di riapertura delle indagini per appurare le reali responsabilit\u00e0, con motivazioni non condivise da tutti i familiari delle vittime, \u00e8 stata presentata dal legale dei figli del Comandante Chessa nel 2006.\nCon maggiore attenzione era stato chiesto di occuparsi della questione del traffico illecito di armi e della presenza di navi militari o comunque navi al di fuori del controllo della Capitaneria di Porto, che possano essere causa o una delle concause del disastro.\nNel 2006, l'ipotesi di trovare immagini satellitari della sciagura prese di nuovo corpo dopo il ritrovamento di alcune bobine di immagini negli uffici della Procura di Livorno.\nNel giugno del 2009, a seguito delle indagini riaperte dalla procura, viene sentito nuovamente come persona informata sui fatti il mozzo di bordo Alessio Bertrand, unico sopravvissuto al rogo.\nNel luglio del 2009, su richiesta della magistratura, sono state eseguite scandagliature della zona di porto in cui \u00e8 avvenuto lo scontro, e stando alle prime indiscrezioni, sarebbero emersi alcuni reperti utili alle indagini.\nIl 5 maggio 2010 il PM Antonio Giaconi presenta richiesta di archiviazione, accolta dal GIP di Livorno. Secondo la procura labronica, le ricostruzioni prospettate dai Chessa non troverebbero alcun riscontro nelle risultanze probatorie acquisite. A pagina 140 della richiesta di archiviazione si legge inoltre:\nLa Commissione parlamentare d'inchiesta.\nAntefatto.\nDal 5 maggio 2013 ha preso avvio una campagna permanente per sostenere la lotta civile dei familiari delle vittime del Moby Prince per ottenere verit\u00e0 e giustizia. La campagna, chiamata #IoSono141 e ispirata al Movimento Yo Soy 132, \u00e8 sostenuta dalle associazioni familiari delle vittime del Moby Prince e mira soprattutto a creare una forte spinta popolare di sostegno alla creazione di una Commissione parlamentare d'inchiesta sul Moby Prince. Giova peraltro ricordare che gi\u00e0 tra il giugno 1996 ed il novembre 1997 diversi parlamentari dei vari gruppi politici ne proposero a pi\u00f9 riprese l'istituzione sia alla Camera che al Senato, ma senza ottenere successo.\nCreazione della Commissione.\nIl 31 gennaio 2014, a seguito di un incontro a Sassari tra i familiari delle vittime del Moby e l'allora ministro della Giustizia Annamaria Cancellieri, viene consegnata a quest'ultima una sintesi di un dossier tecnico di 4000 pagine: tale dossier, frutto del lavoro condotto negli ultimi anni dallo studio di ingegneria forense Bardazza di Milano su richiesta degli stessi familiari delle vittime, \u00e8 teso a sconfessare punto per punto le motivazioni alla base delle conclusioni addotte dalla Procura di Livorno nel maggio del 2010 in merito alla richiesta di archiviazione dell'inchiesta-bis.\nIl 27 marzo 2014 sono stati depositati in Senato due disegni di legge da parte di M5S e Sel per l'istituzione della Commissione parlamentare d'inchiesta per fare luce sulla vicenda, accogliendo la richiesta dei parenti delle vittime. A questi segue poi un terzo disegno di legge analogo, presentato questa volta dal PD il 14 luglio: in questo caso il testo proposto dai senatori democratici viene considerato insoddisfacente sia dai familiari delle vittime che dai loro periti in quanto, a differenza degli altri due, si mira ad ottenere una Commissione d'inchiesta limitata sia temporalmente che dal punto di vista del budget di cui la stessa potr\u00e0 disporre, nonch\u00e9 monocamerale (anzich\u00e9 bicamerale, come fortemente voluto dai familiari delle vittime) e, pertanto, soggetta al rischio di decadere nel caso di interruzione anticipata della legislatura.\nIl 9 aprile 2015, proprio alla vigilia del 24\u00ba anniversario della tragedia, col via libera all'unanimit\u00e0 in commissione Lavori Pubblici del Senato viene mosso il primo decisivo passo all'istituzione della Commissione d'inchiesta, sulla cui approvazione definitiva \u00e8 dunque atteso il pronunciamento dell'Aula. La calendarizzazione del voto in Senato non avviene tuttavia nell'immediato, venendo anzi rimandata di svariati mesi, mesi durante i quali, in risposta a tale nuovo silenzio delle Istituzioni, Loris Rispoli ed Angelo Chessa, in qualit\u00e0 di rappresentanti delle rispettive associazioni dei familiari, lanciano il loro appello al Presidente del Senato Pietro Grasso affinch\u00e9 proceda all'immediata calendarizzazione del testo: l'appello viene raccolto e diffuso in maniera incessante sui social network, in particolare per mezzo della pagina Twitter ufficiale dedicata al Moby Prince, allo scopo di coinvolgere quante pi\u00f9 persone possibili che contribuiscano a fare pressione sullo stesso Presidente Grasso, a cui vengono inviate centinaia di email in sostegno alla richiesta dei due familiari.\nTrascorsi oltre tre mesi, il 4 luglio prima ed il 15 luglio poi viene avanzata da parte del Movimento Cinque Stelle e di Sel la richiesta di calendarizzazione d'urgenza del testo votato all'unanimit\u00e0 in commissione il 9 aprile, richiesta su cui l'assemblea di Palazzo Madama si pronuncia tuttavia in entrambi i casi con voto contrario, suscitando rabbia e indignazione tra i parenti delle vittime. Finalmente viene fissata al 22 luglio la votazione del testo: al termine delle dichiarazioni di voto di alcuni esponenti di tutti i gruppi politici, il Senato si esprime all'unanimit\u00e0 sull'istituzione della Commissione parlamentare d'inchiesta sul Moby Prince e Luchino Chessa, figlio del Comandante perito sul traghetto, dice al riguardo:\nRelazione finale.\nIl 22 gennaio 2018 la Commissione parlamentare d'inchiesta pubblica la relazione finale di 492 pagine. Queste le principali conclusioni della relazione:\nAltre ipotesi del disastro escluse in sede giudiziaria.\nL'ipotesi dell'attentato.\nAl vaglio della magistratura pass\u00f2 anche l'ipotesi di un ordigno collocato all'interno del traghetto, che con l'esplosione avesse mandato fuori rotta il traghetto.\nTale ipotesi, inizialmente molto accreditata, venne definitivamente scartata, durante lo svolgimento del processo, grazie a perizie e testimonianze, in particolare quella dell'unico superstite, che in sede processuale ribad\u00ec che a bordo non vi fu alcuna esplosione, ma che dopo la collisione il mare intorno al traghetto fosse letteralmente in fiamme a causa del petrolio fuoriuscito dall'Agip Abruzzo.\nIl traffico in rada.\nL'ipotesi che si potessero trovare immagini e dati sullo scontro tra le due imbarcazioni negli archivi satellitari statunitensi e in quelli delle basi NATO ebbe per qualche tempo una certa risonanza, ma fu successivamente categoricamente smentita.\nLa presenza di eventuali bettoline, invece, non \u00e8 mai stata confermata.\nIl comandante della petroliera, nei messaggi iniziali inviati ai soccorritori, indic\u00f2 pi\u00f9 volte in una bettolina la nave coinvolta nello scontro, inconsapevole della reale natura, cio\u00e8 del fatto che lo scontro avvenne con Moby Prince.\nI primi messaggi radio del comandante della Agip Abruzzo potrebbero essere attribuiti alla concitazione del momento e alla scarsa visibilit\u00e0 provocata dal fumo dell'incendio. Del resto alcuni marinai della Agip Abruzzo dichiararono di avere intravisto la sagoma della nave investitrice tra il fumo e le fiamme nei minuti successivi all'incidente, ma solo alcuni di loro riconobbero in essa un traghetto.\nA sostegno della tesi della presenza di almeno una bettolina sono essenzialmente tre elementi:\nContro l'ipotesi della bettolina incidono pesantemente le testimonianze verbalizzate durante il processo, in cui pi\u00f9 persone tra cui l'avvisatore marittimo Romeo Ricci e il pilota di porto Federico Sgherri oltre a molti altri ufficiali dell'Agip Abruzzo e ormeggiatori del porto. \nSulla posizione delle navi, almeno due dei mercantili statunitensi (presumibilmente la Cape Breton e la Gallant II) compaiono alla fonda assieme alla Agip Abruzzo in una fotografia scattata dal lungomare di Livorno durante il pomeriggio antecedente la tragedia.\nInoltre, sempre il capitano Gentile chiarisce nella sua testimonianza la posizione di alcune delle navi in rada poco dopo il disastro:\nResta inoltre da valutare il ruolo della famosa nave \"Theresa\", la cui reale esistenza \u00e8 stata accertata nel gennaio del 2008, ma di cui restava una misteriosa traccia audio registrata alle 22,45 della notte dello scontro:\nNei registri del porto di Livorno di quella notte non risulta essere mai stata presente Theresa, n\u00e9 si chiar\u00ec mai a chi comunic\u00f2 l'imminente abbandono (\"la nave uno\") del porto in tutta fretta.\nLa questione delle navi militari.\nUn punto mai chiarito, a causa dello stretto riserbo da parte delle autorit\u00e0 italiane e statunitensi in merito, \u00e8 quello dell'eventuale presenza in rada (all'interno cio\u00e8 della zona di porto teatro della sciagura) di navi militari statunitensi o di altre nazioni e delle loro eventuali attivit\u00e0.\nAppurato da verbali e registri che molte navi statunitensi transitavano e sostavano nel Porto di Livorno nella notte dell'incidente, esistono alcune zone d'ombra mai chiarite, in merito ad un'eventuale responsabilit\u00e0 di queste ultime o dei loro carichi nella dinamica dello scontro.\nLa vicinanza della base statunitense di Camp Darby di fatto rendeva frequente la presenza di navi statunitensi nel porto.\nMa nella notte in questione, molte navi militari erano ferme in rada sotto falso nome o con nomi di copertura, si presume eseguendo attivit\u00e0 militari che non risultarono autorizzate dalla prefettura come previsto dalla legge italiana.\nL'ipotesi del traffico d'armi nel porto di Livorno.\nSecondo alcune ipotesi, la dinamica dell'incidente si legherebbe ai traffici illeciti di armi e di rifiuti tossici tra Italia e Somalia. Tale ricostruzione si basa principalmente sulla circostanza secondo cui nel Porto di Livorno si trovava ormeggiato, la sera stessa dell'incidente, il peschereccio \"21 Oktoobar II\", destinato alla commercializzazione di prodotti ittici ma asseritamente adibito al trasporto illecito di armi tra La Spezia, Marina di Carrara, Livorno e Gaeta, reso possibile dalla complicit\u00e0 di alcuni funzionari; la nave, appartenente alla \"Somali High Seas Fishing Company\" (Shifco), era stata donata dall'Italia nell'ambito della cooperazione allo sviluppo.\nInoltre, la nave \"21 Oktoobar II\" e la Shifco, divennero poi soggetti d'interesse di Ilaria Alpi e Miran Hrovatin nella loro inchiesta giornalistica sui traffici di armi e rifiuti, prima di essere uccisi a Mogadiscio.\nAnomalie nella ricostruzione dei fatti.\nUn'ulteriore anomalia \u00e8 data dalla circostanza secondo cui il traghetto, ancorch\u00e9 contabilizzato, nel bilancio dello stesso 1991, per un valore pari a circa 7 miliardi di lire, era assicurato per 20 miliardi, somma liquidata da Unione Mediterranea di Sicurt\u00e0 (poi Generali) nel febbraio 1992, quando le indagini preliminari non si erano ancora concluse. \nUn altro elemento connotato da forte opacit\u00e0 riguarda la navigazione della petroliera: secondo Snam, Agip Abruzzo sarebbe giunta direttamente dall'Egitto dopo 5 giorni di viaggio; il sistema di controllo della Lloyd List Intelligence evidenzia invece che, prima di Livorno, la petroliera avrebbe effettuato soste a Fiumicino e a Genova. La relazione finale della Commissione parlamentare a pagina 63 conferma che l'Agip Abruzzo era proveniente da Genova e non da Sidi El Kedir, in Egitto.\nElenco delle vittime.\nIl seguente elenco riporta i nomi e l'et\u00e0 delle vittime.\nMemoria.\nAlle vittime della sciagura, il comune di Livorno ha dedicato una piazza e diverse manifestazioni.\nNell'arte.\nNel 2006 \u00e8 andato in scena lo spettacolo teatrale \"M/T Moby Prince\", con la prima svoltasi al teatro Goldoni di Livorno.\nLo spettacolo, recitato da due attori, \u00e8 composto in gran parte da spezzoni audio e video dei soccorsi e della tragedia e dagli atti processuali che hanno portato alle assoluzioni.\nNell'aprile 2012, in occasione del 21\u00ba anniversario, presso la Fortezza Vecchia di Livorno, \u00e8 andato in scena lo spettacolo \"1991 Il fatto non sussiste\" della compagnia Effetto Collaterale. Un gruppo di attori e cittadini livornesi ha raccontato la vicenda intrecciando i propri ricordi di quella notte con gli atti processuali e le testimonianze dei familiari delle vittime.\nIl 10 aprile 2012, il giorno del 21\u00ba anniversario, \u00e8 stato presentato in anteprima a Livorno (Cinema 4 Mori) il film-documentario \"Ventanni. Storia privata del Moby Prince\" (Mediaxion, 2012) che racconta l'incontro di quattro familiari delle vittime (Loris Rispoli, Angelo Chessa, Giacomo Sini e Mauro Filippeddu) a vent'anni dalla strage che sconvolse le loro vite."}
{"id": "392125", "revid": "125626242", "url": "https://it.wikipedia.org/wiki?curid=392125", "title": "Bayer 04 Leverkusen Fu\u00dfball", "text": "Il Bayer 04 Leverkusen Fu\u00dfball, noto semplicemente come Bayer Leverkusen, \u00e8 una societ\u00e0 calcistica tedesca con sede nella citt\u00e0 di Leverkusen, nella Renania Settentrionale-Vestfalia, militante in Bundesliga (massima serie tedesca) dal 1979.\nIl club fu fondato il 1\u00ba luglio 1904 come polisportiva dal nome \"Turn- und Spielverein Bayer 04 Leverkusen\", la cui sezione calcistica fu creata nel 1907. Gioca le proprie partite casalinghe alla BayArena di Leverkusen.\nVanta nel proprio palmar\u00e8s una Coppa di Germania (1992-1993) ed una Coppa UEFA (1987-1988), il che la rende una delle sole cinque squadre europee ad avere conquistato titoli internazionali pur senza avere mai vinto il campionato del proprio Paese. Inoltre \u00e8 l'unica societ\u00e0 ad aver raggiunto la finale di UEFA Champions League (2001-2002) senza aver mai primeggiato a livello nazionale.\nStoria.\nFondazione della polisportiva.\nLa storia del club pu\u00f2 iniziare il 27 novembre 1903, quando un impiegato della Bayer, Wilhelm Hauschild, scrive una lettera al proprio datore di lavoro. Con questa lettera, che \u00e8 firmata anche da altri 170 suoi colleghi, Hauschild chiede alla dirigenza un supporto finanziario per fondare una societ\u00e0 sportiva. Questa richiesta \u00e8 accettata, cos\u00ec il 1\u00ba luglio 1904 viene fondata la societ\u00e0 polisportiva \"Turn- und Spielverein Bayer 04 Leverkusen\". Il 3 maggio 1907 viene aggiunta la sezione calcistica, che in seguito ha dei dissidi con quella di ginnastica. L'8 giugno 1928 nascono quindi due distinte societ\u00e0: la sezione di ginnastica fonda il \"TuS Bayer 04 Leverkusen\", che adotta come colori sociali il giallo ed il blu, mentre quelle di pallamano, di atletica, di pugilato e di calcio fondano lo \"Sportvereinigung Bayer 04 Leverkusen\", che adotta invece gli attuali colori, il rosso e il nero.\nSeparazione della sezione calcistica.\nLa sezione calcistica milita dalla fine degli anni venti fino ai primi anni trenta tra la terza e la quarta divisione tedesca, mentre nel 1936 avviene la promozione in seconda divisione. Bisogna aspettare per\u00f2 il dopoguerra per trovare la squadra in massima divisione, esattamente nel 1951: in questo anno i rosso-neri raggiungono la Oberliga West, una delle massime divisioni di questo periodo. Qui terminano alcuni campionati a met\u00e0 classifica, ed ottengono il miglior risultato di questo periodo, il terzo posto, nella stagione 1954-1955, tuttavia il campionato seguente segna il ritorno del club al secondo livello.\nNel 1963 nasce la Bundesliga, ma il Bayer Leverkusen milita in questo periodo nella Regionalliga, il campionato di seconda divisione. Nel 1968 il club vince il proprio girone, ma \u00e8 sconfitto nei play-off e non ottiene la promozione; nel 1973 arriva invece la retrocessione in terza divisione. La squadra rimane in questo livello per due stagioni prima di venir promossa nella neonata Zweite Bundesliga; finalmente, dopo tre stagioni in cui arrivano risultati non troppo positivi arriva la storica promozione in Bundesliga, datata 1979.\nEsordio nella Bundesliga.\nL'adattamento alla nuova categoria sembra procedere lentamente: nei primi campionati il Leverkusen si mantiene lontano dal vertice, e nella stagione 1981-1982 si classifica al sedicesimo posto; \u00e8 pertanto necessario affrontare uno spareggio per mantenere la categoria. Questo si disputa contro il Kickers Offenbach, e viene comunque vinto. Nel 1984 avviene poi la riunificazione della sezione di calcio con quella di ginnastica; viene quindi fondato il \"TSV Bayer 04 Leverkusen e.V.\".\nEsordio nelle competizioni europee e vittoria della Coppa UEFA 1987.\nNel 1985 viene assunto come allenatore Erich Ribbeck, e la squadra si piazza subito al sesto posto in campionato. Questo risultato segna l'esordio del club nelle competizioni europee nella stagione successiva: i tedeschi partecipano infatti alla Coppa UEFA 1986-1987, ma sono eliminati nel secondo turno dal Dukla Praha. A fine stagione arriva un altro sesto posto in campionato, ed una nuova partecipazione alla Coppa UEFA: qui i tedeschi eliminano squadre come Feyenoord, Barcellona (andando a vincere il ritorno al Camp Nou), e i connazionali del Werder Brema prima di giungere alla doppia finale, che si gioca contro l'Espanyol. La partita di andata si disputa allo Stadio di Sarri\u00e1, e vede prevalere nettamente i padroni di casa che vincono 3-0. Tuttavia nella gara di ritorno all'Ulrich-Haberland-Stadion i tedeschi, grazie i gol di Tita, Falko G\u00f6tz e Cha Bum-Kun riescono a pareggiare il conto durante i tempi regolamentari, e infine, dopo aver affrontato i tempi supplementari in cui il risultato non cambia, sono i rossoneri a conquistare il trofeo ai rigori.\nDopo la vittoria della coppa Ribbeck lascia la squadra, e viene sostituito da Rinus Michels, allenatore capace di conquistare molti titoli in carriera, l'ultimo dei quali \u00e8 la vittoria del campionato europeo con la nazionale olandese.\nPrimi successi nazionali.\nLa stagione inizia tuttavia con l'eliminazione al primo turno in Coppa UEFA, e viene conclusa con un ottavo posto in campionato. In seguito, senza pi\u00f9 Michels, arrivano due quinti posti nelle stagioni 1989-1990 e 1992-1993, migliori piazzamenti di sempre fino a questo momento. In questa stagione viene anche vinto il primo trofeo nazionale, la DFB-Pokal, vinta battendo in finale l'Hertha Berlino Amateure. Grazie a questo successo i tedeschi ottengono la loro prima ed unica partecipazione alla Coppa delle Coppe nell'edizione 1993-1994; sono qui eliminati dal Benfica nei quarti. Un'altra buona prova in campo europeo avviene nella stagione successiva, nella Coppa UEFA 1994-1995, quando i tedeschi sono eliminati dal in semifinale; il capocannoniere di questa manifestazione \u00e8 tuttavia un giocatore rossonero, Ulf Kirsten, che \u00e8 stato miglior marcatore anche nella passata edizione di Coppa delle Coppe, sempre nel Leverkusen.\nI rossoneri ottengono per la prima volta il secondo posto finale in campionato nel 1996-1997, quando alla guida c'\u00e8 Christoph Daum e in campo ci sono giocatori come Jens Nowotny, Carsten Ramelow, Christian W\u00f6rns, Paulo S\u00e9rgio e Z\u00e9 Elias. Grazie a questo risultato i tedeschi partecipano per la prima volta alla Champions League nell'edizione 1997-1998; qui concludono il gruppo alle spalle del Monaco pur se a pari punti, ed avanzano ai quarti, dove sono eliminati dai futuri campioni del Real Madrid. In seguito arrivano altri due secondi posti in Bundesliga, nelle stagioni 1998-1999 e 1999-2000; in quest'ultima stagione le \"aspirine\" scendono in campo nella giornata conclusiva con tre punti di vantaggio sul , perci\u00f2 per aggiudicarsi il titolo sarebbe sufficiente un pareggio contro il gi\u00e0 salvo Unterhaching. Tuttavia gli avversari vincono l'incontro, e lo stesso fanno i bavaresi, che vincono il titolo grazie alla miglior differenza reti. Ad ogni modo i due secondi posto garantiscono al Leverkusen altrettante partecipazioni alla UEFA Champions League, tuttavia il club si classifica terzo nel girone entrambe le volte e prosegue il cammino internazionale in Coppa UEFA. Qui \u00e8 eliminato per due anni di fila ai sedicesimi di finale, rispettivamente da e .\nAnni duemila: la finale di Champions League del 2002.\nNella stagione 2001-2002, quando alla guida della squadra c'\u00e8 Klaus Toppm\u00f6ller e in campo ci sono anche Michael Ballack e Z\u00e9 Roberto, il Leverkusen arriva a disputare la finale della UEFA Champions League. Nella prima fase a gruppi del torneo il Bayer si piazza secondo nel proprio girone, alle spalle del Barcellona, mentre nella seconda fase vince un gruppo comprendente anche la Juventus. Avanza quindi alla fase ad eliminazione diretta, dove ha la meglio prima sul Liverpool ai quarti e poi sul Manchester United in semifinale; a questo punto rimane da affrontare solo il Real Madrid. Nella partita conclusiva, che si disputa il 15 maggio 2002 a Glasgow, i \"Blancos\" si portano presto in vantaggio con Ra\u00fal, anche se i rossoneri pareggiano subito con L\u00facio; alla fine sono, per\u00f2, gli spagnoli a conquistare la coppa, grazie al gol decisivo di Zin\u00e9dine Zidane. Intanto, all'inizio del mese, la squadra si era classificata seconda in campionato dopo aver dilapidato un vantaggio che ammontava a ben cinque punti a quattro giornate dalla fine, e successivamente perde anche la finale della coppa nazionale. Tutti questi mancati successi, uniti a quelli degli anni precedenti, danno alla squadra il soprannome di \"Neverkusen\".\nPersi Ballack e Z\u00e9 Roberto, ceduti al , il Bayer Leverkusen partecipa anche nel 2002-2003 alla UEFA Champions League, ma, dopo aver affrontato Barcellona, Inter e Newcastle, chiude la seconda fase a gruppi a zero punti ed \u00e8 eliminato. In campionato la stagione \u00e8 travagliata e segnata dall'esonero di Toppm\u00f6ller nel febbraio 2003, con la squadra che staziona pericolosamente in zona retrocessione, ma il club, passato sotto la guida dell'allenatore Klaus Augenthaler, alla fine riesce a evitare il peggio con due vittorie nelle ultime due partite. Sul fronte societario l'esercizio 2002-2003 si chiude con una perdita di 42 milioni di euro.\nNel 2003-2004 il Bayer torna a qualificarsi alla UEFA Champions League grazie a un ottimo terzo posto finale in campionato. Nella UEFA Champions League 2004-2005 vince il difficile girone con , e e raggiunge gli ottavi di finale, dove \u00e8 sconfitto con un doppio 3-1 dai futuri campioni del Liverpool. Nel 2005-2006, dopo una vittoria, un pareggio e due sconfitte nelle prime quattro partite stagionali, Augenthaler si dimette a met\u00e0 settembre, lasciando il posto al direttore sportivo Rudi V\u00f6ller, che ad ottobre fa spazio a Michael Skibbe.\nSotto la guida di Skibbe, in tre anni la squadra ottiene due quinti posti e poi il settimo posto in Bundesliga. Il Leverkusen rimane fuori dalla Champions League, ma in questo periodo riesce a qualificarsi spesso alla Coppa UEFA. Qui raggiunge i quarti per due volte, nel 2006-2007, quando \u00e8 sconfitto dall'Osasuna, e nel 2007-2008, quando \u00e8 invece battuto dai futuri vincitori del torneo, i russi dello .\nSotto la guida di Bruno Labbadia, nella stagione 2008-2009 la squadra si piazza nona in Bundesliga e raggiunge la terza finale della DFB-Pokal, ma \u00e8 sconfitta dal Werder Brema.\nAnni duemiladieci.\nLa stagione 2009-2010 inizia con l'ingaggio di Jupp Heynckes. In Bundesliga la squadra rimane per oltre met\u00e0 campionato in testa; si laurea anche campione d'inverno, ma in seguito una serie di risultati negativi allontana i rossoneri prima dal massimo alloro, poi anche dalla qualificazione alla Champions League. Il Leverkusen chiude infatti il campionato in quarta posizione, ottenendo comunque un posto nell'Europa League. Nella stagione 2010-2011 si assiste al ritorno di Michael Ballack e il Bayer gioca un gran campionato, che comincia con la vittoria per 2-0 in casa dei futuri campioni del e termina con il secondo posto. Il piazzamento segna il ritorno del Bayer in Champions, ma a questo punto Heynckes lascia il club.\nNella stagione 2011-2012 \u00e8 ingaggiato Robin Dutt, che guida la squadra nuovamente nella Champions League. Qui i tedeschi arrivano agli ottavi, dove sono sconfitti per 3-1 in casa dal Barcellona, mentre nella gara di ritorno Lionel Messi segna ben cinque gol al Camp Nou; la partita finisce 7-1 per i catalani ed \u00e8 la peggiore sconfitta nella storia del club tedesco nelle competizioni europee. Nella stagione 2012-2013 alla guida della squadra c'\u00e8 Sami Hyypi\u00e4, al quale viene successivamente affiancato Sascha Lewandowski nel finale di stagione; questa si conclude con il terzo posto in campionato, con Stefan Kie\u00dfling capocannoniere del torneo. Nella stagione successiva la guida del Bayer torna interamente nelle mani di Hyypi\u00e4. In Champions League i tedeschi concludono la fase a gruppi al secondo posto alle spalle del Manchester United, che tuttavia sconfigge i rossoneri per 5-0 sul proprio terreno. La squadra \u00e8 nettamente battuta agli ottavi di finale dal Paris Saint-Germain e in seguito, dopo la sconfitta contro l'Amburgo alla ventinovesima giornata, Hyypi\u00e4 \u00e8 esonerato; per il finale di stagione sar\u00e0 Lewandowski a guidare i rossoneri. Agli albori della stagione 2014-2015 la societ\u00e0 sceglie di puntare su Roger Schmidt come allenatore e su giovani promettenti in rosa, uno su tutti il turco Hakan \u00c7alhano\u011flu. La squadra disputa un ottimo campionato e in Champions \u00e8 eliminata ancora agli ottavi dai finalisti uscenti dell'Atl\u00e9tico Madrid ai tiri di rigore. Nel 2015-2016 la squadra di Leverkusen centra ancora una volta i gironi di Champions League con un terzo posto in Bundesliga, anche se in Europa le cose non andranno benissimo: dopo essere giunti terzi nel girone di Champions League con Barcellona, Roma e , in Europa League i ragazzi di Schmidt sono eliminati agli ottavi dal Villarreal di Marcelino, futuro semifinalista del torneo. La stagione 2016-2017, per\u00f2, si rivela un vero disastro: la squadra, complici anche molteplici infortuni, si classifica dodicesima, peggior piazzamento degli anni 2010: a nulla serve il cambio in panchina da Schmidt a Tayfun Korkut, mentre in Champions League la squadra esce ancora agli ottavi ancora contro l'Atletico Madrid. Alla fine della stagione Korkut non \u00e8 confermato: lascia il posto al giovane Heiko Herrlich.\nSotto la guida di Herrlich la squadra si piazza quinta nella Bundesliga 2017-2018, guadagnando l'accesso all'Europa League, e giunge in semifinale di Coppa di Germania, mentre nel corso della stagione seguente passa, a dicembre, nelle mani di Peter Bosz, che fa ancora meglio, portando i suoi al quarto posto finale, con eliminazione ai sedicesimi di finale nella coppa internazionale.\nCronistoria.\nPiazzamenti a partire dal 1947:\nStrutture.\nStadio.\nDal 1958 il club disputa le proprie gare interne nella BayArena, che sorge a Leverkusen e che pu\u00f2 ospitare 30.210 spettatori. Ristrutturato nel 1990 e nel 2009, l'impianto era conosciuto anche come \"Ulrich-Haberland-Stadion\", assumendo l'attuale denominazione dal 2008.\nNella sua storia ha ospitato anche quattro partite della FIFA Women's World Cup 2011, incluso un quarto di finale.\nAllenatori e presidenti.\nTutti gli allenatori a partire dal 1948:\nCalciatori.\nFormazione del Secolo.\nIl 21 maggio 2004 il Bayer Leverkusen ha annunciato la \"Formazione del Secolo\", secondo i voti via internet di oltre 4.000 tifosi, che hanno scelto i giocatori da una lista di 51 glorie antiche e recenti del club. Ecco la formazione votata:\nVincitori di titoli.\nI seguenti giocatori hanno ottenuto risultati di prestigio nel periodo di militanza nella societ\u00e0:\nStatistiche e record.\nPartecipazione ai campionati e ai tornei internazionali.\nCampionati nazionali.\nDal dopoguerra il club ha giocato in massima divisione nell'Oberliga West soprattutto nella prima met\u00e0 degli anni Cinquanta, prima di tornarvi stabilmente dalla Bundesliga 1979-1980. Qui ha ottenuto cinque secondi posto, l'ultimo dei quali nell'edizione 2010-2011, ed altrettanti terzi posto.\nDalla stagione 1949-1950 alla stagione 2021-2022 compresa, la squadra ha partecipato a:\nPartecipazione alle coppe europee.\nIl Bayer Leverkusen ha vinto la Coppa UEFA 1987-1988 dopo aver battuto l' nel doppio confronto: i tedeschi erano stati sconfitti per 3-0 in Spagna, avevano prevalso nell'incontro casalingo con identico punteggio al termine dei tempi regolamentari e lo avevano poi vinto ai calci di rigore. Un altro risultato prestigioso raggiunto dal club \u00e8 stato la disputa della finale della Champions League 2001-2002, persa per 2-1 contro il . Buono anche il raggiungimento della semifinale della Coppa UEFA 1994-1995: ad avanzare \u00e8 stato il poi vincitore.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nPer quanto riguarda le competizioni internazionali, Bernd Schneider \u00e8 il giocatore con pi\u00f9 presenze totali, 262, mentre Ulf Kirsten \u00e8 il miglior marcatore, avendo realizzato 181 reti durante tutta la sua militanza nel club.\nStatistiche di squadra.\nNelle competizioni europee il Bayer Leverkusen ha ottenuto contro i georgiani della la miglior vittoria in assoluto, un 6-1 nel secondo turno preliminare della UEFA Champions League 1997-1998, mentre la peggior sconfitta, un 7-1, \u00e8 avvenuta contro gli spagnoli del nel ritorno degli ottavi della UEFA Champions League 2011-2012.\nOrganico.\nRosa 2021-2022.\n\"Rosa e numerazione aggiornate al 6 Settembre 2021.\"\nStaff tecnico.\n\"Aggiornato al 27 gennaio 2021.\"\nBayer Giants Leverkusen.\nLa sezione cestistica, fondata nel 1961, nel settembre 2008 ha dovuto ripartire dalle serie inferiori a causa di gravi problemi finanziari. Attualmente gioca in ProA, seconda divisione del campionato tedesco. Con 14 vittorie del campionato tedesco, di cui 7 consecutive tra il 1989 e il 1996 \u00e8 una delle squadre pi\u00f9 titolate di Germania. Con 10 titoli inoltre, detiene il record di coppe di Germania vinte."}
{"id": "392126", "revid": "46291", "url": "https://it.wikipedia.org/wiki?curid=392126", "title": "Lappula", "text": "Lappula \u00e8 un genere di piante della famiglia delle Boraginacee.\nDescrizione.\nIl genere comprende piante generalmente annuali o biennali con fusti pi\u00f9 o meno eretti e ispidi con peli che possono arrivare a circa 1mm di lunghezza.\nI fiori sono disposti in cime terminali lasse, bratteate e spesso ramose.\nI calici sono lobati fin quasi la base, accrescenti.\nLa corolla blu o bianca, con un corto tubo, ha un lembo che va da infundibuliforme a quasi rotato, con cinque corte scaglie nella fauce.\nGli stami sono inclusi, variamente inseriti.\nLo stilo incluso ha lo stimma capitato.\nLe nucule, che possono essere ovoidi con sezione triangolare o oblunghe e appiattite, sono caratterizzate dalla presenza di 1-3 giri di spine, cilindriche, coniche o piatte, sui bordi e qualche volta anche sul dorso.\nDistribuzione e habitat.\nLa maggior parte delle specie sono distribuite nelle zone temperate dell'emisfero boreale, dalla Siberia fino al Canada e alle Montagne Rocciose, poche si rinvengono anche in Africa meridionale e in Australia. In Italia \u00e8 raro.\nTassonomia.\nIl genere comprende oltre 80 specie.\nSpecie in Italia.\n\u00c8 presente in Italia con due specie:"}
{"id": "392130", "revid": "2225", "url": "https://it.wikipedia.org/wiki?curid=392130", "title": "Time magazine top 100", "text": ""}
{"id": "392137", "revid": "111433", "url": "https://it.wikipedia.org/wiki?curid=392137", "title": "Nibelunghi", "text": "Nibelunghi (\"Popolo delle nebbie\", in norreno Nifl\u00fangar) \u00e8 il nome dato dalla tradizione germanica a una stirpe mitologica di nani che viveva sotto terra e conosceva i segreti della fusione del ferro. Secondo il Nibelungenlied tale popolo era detentore di un vastissimo tesoro, in seguito conquistato dall'eroe Sigfrido; di qui il nome Nibelunghi passa ad indicare tutti i possessori del leggendario tesoro e soprattutto i principi dei Burgundi, G\u00fcnther (anche conosciuto come Gunnarr o Gundicaro) e Hagen (H\u00f6gni), designati anche con il patronimico \"Gj\u00fakungar\" (figli di Gj\u00faki).\nNascita del mito.\nNon si sa chi abbia raccontato per primo le imprese dei Nibelunghi e da chi siano state trascritte. Il nucleo mitologico originario si \u00e8 probabilmente formato intorno agli eventi del V-VI secolo, in particolare alla guerra tra i Burgundi e gli Unni. Dai Nibelunghi sarebbe infatti derivata la stirpe regale dei Burgundi, la popolazione che nel V secolo form\u00f2 il primo nucleo di un regno romano-barbarico sulla riva sinistra del Reno. Le prime forme di narrazione scritta che raccontano le vicende dei Nibelunghi risalgono al XIII secolo.\nLa materia nibelungica \u00e8 trattata in numerosissime opere, ma se ne distinguono due filoni principali, la tradizione germanica e quella nordica, le cui fonti principali sono:\nAltre opere di minore importanza che trattano lo stesso mito sono:\nI personaggi sono noti con nomi diversi nelle differenti tradizioni e talvolta vi sono differenze anche nel ruolo che svolgono nella storia.\nRiproposizione in et\u00e0 moderna.\nIn et\u00e0 moderna i manoscritti contenenti le diverse versioni della materia nibelungica vengono riscoperti in Germania e riscritti ai fini dell'esaltazione del carattere germanico, tema proprio del nazionalismo tedesco. Nel 1755 Johann Jakob Bodmer trova un manoscritto del \"Nibelungenlied\" e, nel clima preromantico e in seguito romantico, il poema diventa il poema nazionale del popolo tedesco. Il \"Nibelungenlied\" subisce fin dall'inizio una serie di riscritture, mescolando le fonti tedesche e quelle nordiche, cercando di ricostruire un ipotetico originale perduto.\nLa pi\u00f9 celebre riscrittura del mito nibelungico \u00e8 quella effettuata da Richard Wagner, che scrive e mette in musica il ciclo \"L'anello del Nibelungo\", la cui composizione si svolge tra il 1848 e il 1874. \u00c8 da notare comunque che il capolavoro wagneriano (letterario oltre che musicale) \u00e8 sorto dalla fusione di vari miti ed elementi derivanti da numerose fonti pi\u00f9 antiche del \"Nibelungenlied\" e meno dipendenti di questo dal pensiero cristiano: le saghe islandesi e scandinave sono la pi\u00f9 vera e autentica fonte mitologica dell\"'Anello del Nibelungo\".\nQuest'opera immane nasce nel clima del '48: il ribelle Sigfrido che spezza la lancia del padre degli Dei, Wotan, simbolicamente accende la speranza di un cambiamento radicale. Lo scrittore irlandese George Bernard Shaw vide in Siegfried una trasposizione artistica del rivoluzionario anarchico russo Bakunin.\nJ. R. R. Tolkien ha riscritto la saga dei Nibelunghi durante i suoi anni di studi riguardanti la letteratura medievale Norrena, ispirandosi alle fonti Eddiche, cio\u00e8 alle versioni islandesi della saga. Suo figlio Christopher Tolkien ha raccolto questi suoi appunti in un libro, uscito nel 2009, chiamato \"La leggenda di Sigurd e Gudr\u00fan\".\nIl tentativo cinematografico pi\u00f9 riuscito di mettere in scena la saga dei Nibelunghi \u00e8 stato quello del regista tedesco Fritz Lang, che con il lungo film muto in due parti \"I nibelunghi\" (in tedesco \"Die Nibelungen\") ha creato un capolavoro del cinema..\nVengono inoltre citati nella canzone \"La Certa\" dell'album Exuvia di Caparezza\nNella cultura di massa.\nLa parola \"Nibelunghi\" compare anche nella serie dei \"Cavalieri dello zodiaco\", in particolare nella parte della serie ambientata ad Asgard. I cavalieri di Atena dovranno salvarla dalle grinfie di Hilda, sacerdotessa di Odino, che \u00e8 sotto l'influsso malefico dell'anello dei Nibelunghi.\nNella serie di videogiochi \"Valkyrie Profile\", incentrata sulla mitologia scandinava, le tre valchirie, Lenneth, Silmeria e Hrist, e la principessa Alicia utilizzano una tecnica d'attacco denominata \"Nibelung valesti\", esplicito richiamo alla stirpe mitologica.\nPer quanto riguarda il gioco \"World of Warcraft\", la parola \"Nibelunghi\" si riferisce chiaramente alla classe dei nani, locati ad Ironforge, una citt\u00e0 sotterranea dove \u00e8 presente un'enorme fornace. Ironforge \u00e8 il paradiso per il \"blacksmith\" principiante e medio. Il blacksmith \u00e8 colui che fa il mestiere del fabbro nel gioco, ovvero chi fonde i minerali per creare armi e oggetti non comuni. La citt\u00e0 sotterranea di Ironforge \u00e8 circondata da un terreno innevato, altro particolare in comune con le terre e le mitologie norrene.\nIl popolo dei \"Nibelunghi\" \u00e9 anche citato nella Harlock Saga - L'anello dei Nibelunghi ' e in Capitan Harlock (film) quali adattamenti in chiave fantascientifica dell'opera di Wagner.\nAnche nel film Army of Thieves l'anello dei Nibelunghi \u00e9 citato attraverso i nomi delle casseforti inespugnabili che il protagonista del film, calatosi nei panni di un rapinatore, \u00e8 chiamato a scassinare.\nAlla canzone dei Nibelunghi vengono anche fatti cenni in una scena del film Django Unchained, film scritto e diretto da Quentin Tarantino dove Brunilde, \u00e9 anche il nome della moglie dello stesso Django, della quale i due protagonisti sono alla ricerca fin dalle prime scene di questa epopea western."}
{"id": "392139", "revid": "1562734", "url": "https://it.wikipedia.org/wiki?curid=392139", "title": "Loggia del Mercato Nuovo", "text": "La loggia del Mercato Nuovo, detta pololarmente anche loggia del Porcellino, \u00e8 un edificio storico di Firenze, situato al centro dell'omonima piazza. Il nome deriva per distinzione col \"Mercato Vecchio\", situato nella zona dove oggi sorge piazza della Repubblica, mentre il riferimento popolare \u00e8 legato alla presenza della celeberrima fontana del Porcellino. \nL'edificio appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\nLa loggia fu eretta per volont\u00e0 del granduca Cosimo I de' Medici su progetto del legnaiolo Giovanni Battista del Tasso tra il 1547 e il 1551, in modo da creare un'area coperta e destinata alla mercatura della seta e di oggetti preziosi (e negli ambienti sovrastanti destinata ad archivio degli atti notarili). Su tale struttura intervenne successivamente Bernardo Buontalenti), sostituendo alle colonne angolari quattro pilastri di rinforzo, \"adattandovi otto nicchie da porvi statue di marmo alludenti alla Mercatura, e che la principale fosse Mercurio col caduceo\", e utilizzando uno di questi per ricavare una scala a chiocciola per l'accesso ad uno stanzone soprastante. \nA impreziosire il luogo era inoltre un tempo un orologio con un putto realizzato da Andrea del Verrocchio che batteva le ore, e la fontana del Porcellino di Pietro Tacca, originariamente collocata sul lato di via Calimala. Presso la loggia ebbero luogo varie tradizioni e feste popolari.\nLa loggia fu restaurata nel 1838 su progetto dell'architetto Paolo Veraci e successivamente fu oggetto di un progetto volto a collocare nelle nicchie - a imitazione di quanto nei decenni precedenti era accaduto al loggiato degli Uffizi - una serie di otto statue di illustri fiorentini, ben presto naufragato ma nell'ambito del quale si realizzarono comunque le attuali tre statue. In quegli anni la loggia era molto nota come mercato dei cappelli di paglia di Firenze.\nAl 1928-1931 - dopo un intervento di rifacimento delle tettoie condotto nel 1904 - \u00e8 documentato un altro importante cantiere volto a ricostruire i gradini di accesso, a rinnovare le basi di colonne e pilastri, le modanature di capitelli e cornici e ancora a ripristinare la tettoia e rinnovare le grondaie. \nNegli anni cinquanta del Novecento si intervenne negli stanzoni sotto tetto per dare migliore sistemazione all'archivio storico del Comune, che nel frattempo aveva preso il posto di quello notarile. Nel 1964-1965 fu interamente rifatta la pavimentazione e restaurata la ruota di marmo centrale. La loggia e le statue furono quindi restaurate nel corso di un intervento durato dal 1996 al 2003, su progetto dell'architetto Claudio Cestelli e del dottor Carlo Francini, con la direzione dei lavori di Claudio Cestelli (impresa esecutrice R.A.M.).\nDescrizione.\nVenti colonne composite e otto pilastri di pietra ornati di nicchie e tabernacoli s'innalzano sopra di un basamento di alcuni gradini, e vanno a sostenere degli archi a tutto sesto e le volte a vela ornate nel centro da una specie di rosone di pietra con l'insegna medicea degli anelli di diamante e il motto \"Semper\". Fra le volte e il tetto si trovano diversi stanzoni ai quali si ascende per delle scalette a chiocciola situate nei pilastroni angolari, che fino al tempo di Cosimo I furono destinati per Archivio degli Atti originali notariali, affinch\u00e9 fossero pi\u00f9 al sicuro dalle accidentalit\u00e0. \nAl centro della parte alta dei quattro lati sono grandi targhe con leggere varianti nel disegno della cornice, due delle quali (quelle sui lati lunghi) contenenti una iscrizione in latino in lettere capitali romane (segnalata e trascritta da Francesco Bigazzi) in ricordo della munificenza di Cosimo I, datata al 1548. \nNel lato fronteggiante il palazzo della Borsa Merci \u00e8 collocata la copia della fontana del Cinghiale di Pietro Tacca (1633 circa, l'originale attualmente conservato presso il Museo Bardini) nota come del Porcellino (gi\u00e0 posta davanti a quella che \u00e8 l'attuale farmacia del Cinghiale e qui trasferita in occasione del cantiere del 1928), a sua volta copia in bronzo dell'originale ellenistico in marmo oggi alla Galleria degli Uffizi. \nSul pilastro a sinistra della fonte \u00e8 una targa posta nel 2005 che ricorda come qui fosse nata l'ispirazione per la fiaba \"Il porcellino\", del novelliere danese Hans Christian Andersen. Sempre alle spalle dell'opera \u00e8 una targa in memoria di don Giulio Facibeni, con bassorilievo eseguito da Mario Moschi nel 1969. \nLe statue.\nA fine Ottocento nacque un progetto volto a ornare le nicchie della loggia con statue celebrative di personaggi illustri, in analogia e completamento ideale dell'impresa che aveva visto tra il 1842 e il 1858 popolarsi il loggiato degli Uffizi con le effigi dei grandi toscani, e, come chiarito dagli stessi promotori dell'impresa, anche in ragione delle polemiche suscitate negli anni seguenti in merito ai personaggi comunque celebri che erano stati esclusi dal ciclo. \nPer quanto delineatosi nei decenni precedenti, il progetto inizi\u00f2 a concretizzarsi solo negli anni ottanta dell'Ottocento, con la costituzione di un Comitato per le Statue nella Loggia del Mercato Nuovo, inizialmente presieduto da Gaetano Milanesi, che accoglieva quali membri della commissione esecutiva, tra i molti, Guido Carocci, Odoardo Corazzini, Isidoro Del Lungo, Luigi Del Moro ed Enrico Pazzi. Anche in questo caso le dispute circa l'individuazione dei personaggi da celebrare furono accese, alimentate dalla testimonianza di Leopoldo del Migliore che nel 1684 ricordava come mel progetto originario le otto nicchiedovessero contenere \"statue di marmo alludenti alla Mercatura\". \nPer quanto Pietro Franceschini avesse strenuamente sostenuto di conseguenza che le statue dovessero \"avere soggetti che fossero stati utili al Commercio e lo avessero onorato\" (anche perch\u00e9 l'insieme formasse cos\u00ec un monumento unico compensando le dimensioni ridotte delle singole figure da varie parti giudicate meschine) la commissione opt\u00f2 in realt\u00e0 per una interpretazione ampia di questo indirizzo. Cos\u00ec, oltre ai tre personaggi le cui statue furono inaugurate tra il 1892 e il 1895 e che ancora oggi occupano le nicchie (Giovanni Villani, Bernardo Cennini e Michele di Lando), si indicarono gli ulteriori nomi da omaggiare in Folco Portinari (statua che avrebbe dopvuto scolpire Cesare Zocchi), Giovanni Battista del Tasso o Francesco Talenti (da Arturo Calosci), Andrea del Sarto (da Dante Sodini), Lorenzo Ghiberti (da Paolo Testi) e Luca della Robbia (da Urbano Lucchesi), tutti legati alla storia di Firenze dal Medioevo al Rinascimento ma non direttamente riconducibili al tema della mercatura. \nIl fatto che il programma non venisse completato (per quanto non chiarito dalla letteratura rintracciata e consultata) \u00e8 presumibilmente da addebitare al mutare delle istanze storiche del periodo, oramai teso a valori sempre pi\u00f9 distanti dalle glorie municipali per il rafforzato nazionalismo, poi definitivamente consacrato con l'avvento della Prima Guerra Mondiale. \nLa \"pietra dello scandalo\" o \"dell'acculata\".\nUna curiosit\u00e0 del luogo \u00e8 la cosiddetta \"pietra dello scandalo\" o \"dell'acculata\", un tondo marmoreo bicolore posto al centro della loggia visibile solamente quando non ci sono bancarelle. Tale pietra (quella che si vede \u00e8 un rifacimento del 1838 e di nuovo restaurato nel 1885) riproduce a grandezza naturale una delle ruote del Carroccio, simbolo della Repubblica fiorentina, sul quale veniva issato il gonfalone della citt\u00e0: sul punto contrassegnato dalla pietra veniva infatti posizionato il Carroccio attorno al quale si riunivano le truppe fiorentine prima di ogni battaglia.\nLa pietra aveva anche un'altra funzione: era il punto esatto dove venivano puniti i mercanti disonesti e i debitori insolventi nella Firenze rinascimentale. La punizione consisteva nell'incatenare i malcapitati e una volta calate le braghe ne venivano battute le natiche ripetutamente sulla pietra, secondo l'\"acculata\". Da questa usanza umiliante sarebbero nati dei modi di dire popolari come \"essere con il culo a terra\" e, forse, l'espressione \"sculo\", inteso come sfortuna.\nLapidi.\nSulla loggia del Mercato Nuovo, in alto sui lati orientale e occidentale, si trovano due lapidi di dedica della costruzione dell'edificio, quasi identiche.\nTraduzione: \u00abCosimo de' Medici, secondo Duca di Firenze, innalz\u00f2 nel 1548, per pubblica magnificenza e salubrit\u00e0, un portico con una fila trasversale di colonne, accessibile da ogni parte, contro ogni offesa del cielo, a beneficio dei suoi cittadini che negoziavano nel mercato\u00bb. Sull'iscrizione davanti via Val di Lamona la data sembra corretta in seguito a un errore: su due II \u00e8 stata incisa una V. \nSu uno dei pilastri \u00e8 presente una lapide del 2005 che ricorda la fiaba \"Il Porcellino\" di Hans Christian Andersen, citato come \"Handersen\":\nSu uno dei pilastri nei pressi del Porcellino si trova una placca dedicata a don Giulio Facibeni, che lo ritrae a bassorilievo baciato amorevolmente da due bambini e la scritta \"Credidimus Charitati\". L'opera \u00e8 dello scultore Mario Moschi (1969).\nBibliografia.\nJames H. Beck, \"Brunelleschi, Ciuffagni and il Saggio\", Firenze, La Nuova Italia, 1978; "}
{"id": "392140", "revid": "287204", "url": "https://it.wikipedia.org/wiki?curid=392140", "title": "Amico Aspertini", "text": "Biografia.\n\u00c8 considerato tra i maggiori esponenti della Scuola bolognese. Nato a Bologna da una famiglia di pittori, fratello di Guido Aspertini e figlio di Giovanni Antonio Aspertini, aveva studiato con maestri quali Lorenzo Costa e Francesco Francia. Dipinse affreschi, decorazioni di facciate e pale d'altare.\nTra le sue opere non sono poche quelle bizzarre e Giorgio Vasari descrive Aspertini caratterizzato da una personalit\u00e0 eccentrica, capace di lavorare in modo talmente rapido e veloce da sembrare incredibile, applicando il chiaroscuro contemporaneamente, il colore chiaro in una mano, lo scuro nell'altra, dal momento che era ambidestro. \u00c8 da collocare agli inizi della carriera artistica di Amico e precisamente nel 1496 un viaggio a Roma, che il giovane intraprende in compagnia del padre. Giovanni Antonio ed il figlio furono spinti in quella direzione da diverse ragioni, tra cui l'opportunit\u00e0 economica infatti, il padre di Amico \u00e8 documentato nella citt\u00e0 il 12 febbraio del 1496, per la decorazione delle ante dell'organo della Basilica di San Pietro, raffiguranti la Storia di Simon Mago, ed il Martirio degli Apostoli Pietro e Paolo.\nSono questi gli anni in cui il giovane Amico percorre le strade di Roma, visitando antichi monumenti, chiese, grotte e collezioni, alla ricerca di sarcofagi, vasi, busti e frammenti di ogni genere, tutto ci\u00f2 insomma, che poteva chiamare alla sua mente, educata sui grandi esempi del quattrocento bolognese, e prima di tutto sulle opere di Giovanni da Modena, il fascino della citt\u00e0 antica.\nLa cultura dell'antico esercit\u00f2 sul giovane una forte influenza, e sollecit\u00f2 la visita alle rovine romane, ma anche i principali eventi che si stavano svolgendo nella citt\u00e0 non lo lasciarono indifferente.\nTra la fine degli anni ottanta e gli inizi del decennio seguente si registrava nell'Urbe la presenza di artisti umbri, toscani e fiorentini, ma il vero protagonista della pittura romana durante i pontificati di Innocenzo VIII e Alessandro VI Borgia, fu il Pinturicchio, che riusc\u00ec ad assicurarsi tutte le maggiori imprese decorative promosse dai due papi.\nAnalizzando la vita dell'Aspertini risulta evidente che il Pinturicchio costituisce nella sua formazione stilistica ed iconografica un importante punto di riferimento. L\"Adorazione dei Magi\" ora a Berlino infatti, rivela la conoscenza dell\"Adorazione dei Pastori\" dipinta dall'umbro nella Cappella della Rovere in Santa Maria del Popolo intorno al 1488-90.\nParticolare interesse desta la sua produzione grafica, legata proprio al primo soggiorno romano dell'artista. Tra le sue prime esperienze disegnative, un posto di rilievo spetta al Taccuino di Parma, ritenuto per molto tempo opera di un artista anonimo. L'identificazione dell'autore in Amico Aspertini \u00e8 stata resa possibile attraverso la ricostruzione del suo periodo giovanile trascorso a Roma ed a un insieme di disegni, di cui la maggior parte ricopiati dall'antico, dove si trovano le prime testimonianze della sua attivit\u00e0 romana, anteriori al Wolfegg Codex, considerato in precedenza come il primo libro di disegni dell'artista.\nIl Codice di Parma rappresenta la fase iniziale dell'attivit\u00e0 grafica di Amico, in cui l'artista non aveva ancora sviluppato quel linguaggio personale riconoscibile nel successivo Wolfegg Codex.\nNell'ultimo decennio del XV secolo \u00e8 attivo nel Castello di Gradara, dove, alla corte di Giovanni Sforza, affresca le \"Scene della Passione di Cristo\", una \"Battaglia\" (1493) e forse anche il \"Camerino di Lucrezia Borgia\".\nFece ritorno a Bologna nel 1504 e si un\u00ec al Francia e al Costa nella pittura degli affreschi dell'Oratorio di Santa Cecilia in San Giacomo Maggiore, un'opera commissionata da Giovanni II Bentivoglio.\nAmico Aspertini dipinse tra il 1508 e il 1509 gli splendidi affreschi della cappella di Sant'Agostino nella Basilica di San Frediano a Lucca. Aspertini fu anche uno degli artisti incaricato di dipingere un arco di trionfo per l'ingresso a Bologna di Papa Clemente VII e dell'Imperatore Carlo V nel 1529."}
{"id": "392143", "revid": "4", "url": "https://it.wikipedia.org/wiki?curid=392143", "title": "Canto dei Nibelunghi", "text": ""}
{"id": "392149", "revid": "59215995", "url": "https://it.wikipedia.org/wiki?curid=392149", "title": "Teoria scientifica", "text": ""}
{"id": "392154", "revid": "44638", "url": "https://it.wikipedia.org/wiki?curid=392154", "title": "Trovatori", "text": ""}
{"id": "392155", "revid": "1318658", "url": "https://it.wikipedia.org/wiki?curid=392155", "title": "Provenzale", "text": ""}
{"id": "392156", "revid": "33528", "url": "https://it.wikipedia.org/wiki?curid=392156", "title": "Extensible markup language", "text": ""}
{"id": "392157", "revid": "539155", "url": "https://it.wikipedia.org/wiki?curid=392157", "title": "Ys (isola)", "text": "Ys (pronunciato anche \"Is\" o \"Ker-Ys\" in bretone) \u00e8 un'isola mitica edificata nella baia di Douarnenez in Bretagna da Gradlon, re di Cornovaglia, per la figlia Dahut.\nLeggenda.\nL'isola governata da Gradlon si trovava sotto il livello del mare: proprio per questo motivo attorno all'isola era stato costruito un sistema di dighe che proteggevano la citt\u00e0 dai mari dell'oceano.\nIl re aveva una splendida figlia, di nome \"Dahud\", e il padre, come gesto d'amore nei confronti della figlia, le diede le chiavi che permettevano di aprire le dighe della citt\u00e0. La leggenda vuole che un giovane straniero giunto all'isola, innamorato di Dahud, venne in possesso delle chiavi delle dighe, e siccome in lui si nascondeva il Demonio, apr\u00ec le dighe della citt\u00e0 permettendo all'Oceano di sommergere l'isola, e quindi, distruggerla; re Gradlon riusc\u00ec a salvarsi raggiungendo la costa e portando con s\u00e9 Dahud, ma durante il tragitto Dio gli disse di gettare in mare la figlia perch\u00e9 posseduta dal Demonio. Cos\u00ec fece. La leggenda narra che proprio Dahud, per adattarsi alle acque dell'oceano, si trasform\u00f2 in una sirena, che con il suo dolce e ossessivo canto, riesce ad incantare i marinai."}
{"id": "392160", "revid": "1543377", "url": "https://it.wikipedia.org/wiki?curid=392160", "title": "Simple API for XML", "text": "Simple API for XML o SAX \u00e8 un'API per numerosi linguaggi di programmazione che permette di leggere ed elaborare dei documenti XML.\nContrariamente al DOM, il SAX processa i documenti linea per linea.\nIl flusso di dati XML \u00e8 unidirezionale, cos\u00ec che dati a cui si \u00e8 acceduto in precedenza non possono essere riletti senza la rielaborazione dell'intero documento."}
{"id": "392165", "revid": "287204", "url": "https://it.wikipedia.org/wiki?curid=392165", "title": "Citt\u00e0 dei Nibelunghi", "text": ""}
{"id": "392166", "revid": "869733", "url": "https://it.wikipedia.org/wiki?curid=392166", "title": "Trappola per topi (Christie)", "text": "Trappola per topi \u00e8 una commedia di genere poliziesco di Agatha Christie che l'autrice trasse dal proprio racconto \"Tre topolini ciechi\", a sua volta ricavato dall'omonimo radio-dramma: il debutto avvenne il 6 ottobre 1952 a Nottingham e, dopo una tourn\u00e9e in altre sei citt\u00e0 inglesi, l'allestimento giunse al New Ambassadors Theatre di Londra il 25 novembre seguente, giorno dal quale \u00e8 rimasto in cartellone ininterrottamente fino al 2020 \u2013 cosa per cui gi\u00e0 dagli anni settanta detiene il primato mondiale di spettacolo pi\u00f9 rappresentato nello stesso teatro.\n\u00c8 stato l'unico esempio di dramma rappresentato, ininterrottamente ogni giorno, a partire dal debutto (prima all'Ambassadors, dal 1974 nel teatro St Martin's).\nLe rappresentazioni sono state interrotte il 16 marzo 2020 a causa della Pandemia di COVID-19.\nTrama.\nIl dramma si svolge nella pensione familiare \u201cCastel del frate\u201d; questo ambiente \u00e8 una normale casa della campagna Inglese. Mollie e Giles Ralston ricevono i loro primi cinque ospiti. Ma \u00e8 in corso una bruttissima bufera di neve. La sera stessa la Radio trasmette la notizia di un omicidio avvenuto a Paddington, la vittima un'anziana donna e la polizia sembra che sia indifferente.\nNel frattempo nell'albergo arrivano degli strani clienti, ognuno sembra avere qualcosa da nascondere, qualche segreto forse legato ad un fatto di sangue avvenuto molti anni prima. Ad un certo punto la locanda resta isolata a causa della tormenta ed anche il telefono viene isolato, ma prima che ci\u00f2 avvenga arriva alla pensione il sergente Trotter della polizia di Scotland Yard, in missione per proteggere ospiti ed albergatori da un oscuro assassino psicopatico intenzionato a colpire nuovamente.\nPoco dopo viene ucciso uno degli ospiti, la signora Boyle. Trotter indaga sull'assassino e mette Mollie e Giles l'uno contro l'altro, facendo in entrambi sorgere il sospetto che l'altro abbia una relazione extra-coniugale.\nTrotter cos\u00ec fa ricostruire la scena del delitto con l'aiuto di tutti i clienti della pensione e, quando si trova da solo con Mollie, prova a ucciderla perch\u00e9 la ritiene la colpevole della morte prematura del fratello, morto per le privazioni subite dalla anziana donna che era morta a Paddington. Ma con l'intervento della signorina Casewell, che era la sorella di Trotter, e del maggiore Metcalf, inviato da Scotland Yard come cliente della pensione per proteggere i signori Ralston, Trotter sar\u00e0 disarmato ed infine arrestato.\nPersonaggi.\nIl dramma si svolge in un ambiente chiuso ed ha un ristretto numero di personaggi:"}
{"id": "392173", "revid": "729019", "url": "https://it.wikipedia.org/wiki?curid=392173", "title": "Percivalle Doria", "text": "Vicario generale di Re Manfredi per la marca di Ancona e il ducato di Spoleto e poi per la Romagna, fu infatti poeta sia in lingua occitana (per lo pi\u00f9 nella sua variante provenzale) sia in volgare siciliano. Componimenti attribuiti a \"Perceval Doria\" si conservano infatti in alcuni manoscritti provenzali; due canzoni contenute nei codici nella lirica italiana delle origini consentono invece di inserire \"Percivalle Doria\" tra i poeti della scuola siciliana, per la precisione tra i lirici che gravitarono attorno alla corte di Manfredi.\nBiografia.\nMolto probabilmente Percivalle faceva parte della ricca famiglia genovese dei Doria, anche se c'\u00e8 chi sostiene che il cognome fosse originariamente \"D'Oria\", cio\u00e8 \"da Otranto\". Tra il 1228 e il 1243 assunse la carica di podest\u00e0 in Avignone e, successivamente, Parma. Poi venne arruolato da re Manfredi, che nel 1255 lo nomin\u00f2 vicario generale di Ancona e Spoleto e nel 1258 della Romagna.\nIntanto, i rapporti tra il figlio di Federico II e papa Urbano IV si inasprirono. Percivalle dovette cos\u00ec mettere a ferro e fuoco Spoleto nel 1259 e cinque anni dopo, partito con un piccolo esercito di musulmani e tedeschi, accorse in aiuto del suo re contro le milizie del papa, che stava preparando la discesa in Italia di Carlo I d'Angi\u00f2. In quest'ultima occasione, mentre passava il fiume Nera presso Arrone, mor\u00ec annegato con il suo cavallo.\nOpere.\nGi\u00e0 prima di venire a contatto con Manfredi, Percivalle Doria scriveva canzoni in provenzale. Per quanto riguarda i testi in siciliano, rimangono solo \" \" e \" \", tramandati dal manoscritto Vaticano Latino 3793."}
{"id": "392176", "revid": "93556", "url": "https://it.wikipedia.org/wiki?curid=392176", "title": "Alberto Fujimori", "text": "Fujimori, ingegnere agrario all'epoca della sua ascesa politica quasi sconosciuto, giunse al potere in un momento delicato per il Per\u00f9, sconfiggendo alle elezioni un altro candidato neoliberista, lo scrittore Mario Vargas Llosa, in seguito alla crisi economica aggravatasi durante il governo del socialdemocratico \"aprista\" Alan Garc\u00eda P\u00e9rez, che port\u00f2 ad un'iperinflazione. Il suo governo economicamente liberista si contraddistinse per lo stile autoritario, specialmente dopo l\"autogolpe\" del 1992, con il quale furono cancellate le libert\u00e0 democratiche, perpetrato come risposta ad un golpe fallito di una parte ribelle dei militari.\nFujimori sar\u00e0 poi accusato e condannato, con prove, per la violazione dei diritti umani perpetrata con il commissionamento di omicidi, rapimenti, sterilizzazioni forzate, violenze e torture, specialmente durante la guerra civile contro il gruppo terrorista e guerrigliero Sendero Luminoso, di ispirazione marxista-leninista e maoista, e altri movimenti affini. In particolare fu accusato di crimini il Grupo Colina, un distaccamento dell'esercito peruviano formato dallo stesso governo Fujimori per combattere il gruppo terrorista, ma che uccise circa 60 persone, tra cui minorenni e semplici oppositori politici. Egli ha negato questi addebiti, asserendo di aver posto un argine ad una guerra che durava da decenni con migliaia di morti, circa 69.000. I principali leader catturati di Sendero Luminoso sono stati anch'essi in seguito condannati, anche dopo la restaurazione della democrazia, a lunghe pene detentive per omicidi, atti terroristici, sequestri, schiavit\u00f9, utilizzo di bambini soldato e traffico di droga.\nDurante gli ultimi mesi del suo terzo mandato, il governo fu travolto da una serie di scandali che videro accusati di corruzione personaggi di primo piano. In seguito a tali fatti, Fujimori fu costretto a dimettersi e decise di fuggire ed autoesiliarsi nel suo Paese di origine, il Giappone, che ne rifiut\u00f2 l'estradizione. Gli succedette Valent\u00edn Paniagua.\nLe sue candidature successive sono state invalidate per via giudiziale, e in seguito fu arrestato (2005) ed estradato mentre compiva una visita in Cile; il 7 aprile 2009 venne condannato a 25 anni di reclusione per 25 omicidi compiuti dai paramilitari legati ai servizi segreti durante il suo governo, divenuti 32 anni dopo la condanna per corruzione e uso di fondi pubblici a fini illeciti.\nNel 2017 Fujimori \u00e8 stato scarcerato con la grazia presidenziale e un indulto parziale dopo 12 anni di prigione, per motivi umanitari, essendo gravemente malato, ma dal 2018 \u00e8 nuovamente sotto processo per una strage in cui morirono 6 persone. Dall'ottobre 2018, dopo l'annullamento della grazia, fu messo brevemente in stato di detenzione domiciliare per finire di scontare la pena, ma dopo pochi mesi (gennaio 2019) \u00e8 stato arrestato in custodia cautelare, in attesa di sentenza, e attualmente (2020) si trova in carcere per i residui 13 anni, intervallando con brevi periodi di ricovero ospedaliero. \nLa figlia Keiko Fujimori ha tentato tre volte l'elezione presidenziale, con un partito \"fujimorista\" da lei fondato, Forza Popolare. Anche il figlio Kenji Fujimori \u00e8 un politico.\nBiografia.\nAlberto Fujimori nacque a Lima, da genitori immigrati giapponesi, originari del villaggio di Kawachi-Machi, nella Prefettura di Kumamoto. La famiglia emigr\u00f2 in Per\u00f9 nel 1934; nato Alberto, cittadino peruviano per \"ius soli\", i genitori chiesero all'ambasciata del paese nipponico che il loro figlio potesse mantenere la cittadinanza giapponese.\nI genitori erano di fede buddhista, ma battezzarono i figli alla religione cattolica romana perch\u00e9 potessero frequentare un collegio locale. Gli atti di nascita e battesimo ufficiali indicano che Fujimori nacque il giorno della Festa Nazionale del Per\u00f9, il 28 luglio 1938, anniversario dell'indipendenza. Alcuni suoi oppositori hanno sostenuto che in realt\u00e0 sia nato in Giappone e in un altro giorno, e che quindi i suoi certificati siano fasulli. In un'intervista il premio Nobel per la Letteratura e avversario politico Mario Vargas Llosa ha dichiarato: \"\u00abDopo il primo turno [delle elezioni del 1990] si presentarono tre ufficiali [della Marina militare] e mi informarono di una strana faccenda. Dissero: \"la Marina ha le prove che el Se\u00f1or Fujimori non \u00e8 peruviano. I suoi certificati di nascita sono falsi. In realt\u00e0 \u00e8 nato in Giappone [e non di certo nel Giorno della Patria] e possediamo i documenti per dimostrarlo\". Risposi: \"se li avete immagino che li renderete pubblici\". Dissero: \"Ovviamente\", e invece spar\u00ec tutto\u00bb\".\nFujimori fu un brillante studente e si laure\u00f2 in Ingegneria agraria nel 1961. Successivamente studi\u00f2 fisica pura a Strasburgo e matematica negli USA, conseguendo il master in scienze matematiche nel 1969. Ottenne una cattedra presso l'Universit\u00e0 Nazionale Agraria e successivamente, nel 1984, divenne rettore dell'ateneo, carica che occup\u00f2 fino al 1989. Inoltre nel 1987 diviene presidente dell\"Asamblea Nacional de Rectores.\" Fu anche conduttore di un programma televisivo chiamato \"Concertando\" (1987-1989), trasmesso dalla Televisione Nazionale del Per\u00f9.\nFujimori \u00e8 stato il fondatore di quattro raggruppamenti politici: il movimento Cambio 90, il partito Nueva Mayor\u00eda, l'alleanza Per\u00fa 2000 e il movimento S\u00ed Cumple. I suoi sostenitori hanno fondato Alianza por el Futuro e \"Fuerza 2011\", oggi Forza Popolare. Si \u00e8 sposato due volte, con due donne anch'esse di origine giapponese, Susana Higuchi (1950-2021), della quale \u00e8 stato marito dal 1974 al 1996, e Satomi Kataoka (1966), di 28 anni pi\u00f9 giovane, conosciuta nel 2002. Ha quattro figli: Keiko, Kenji, Sachi Marcela, Hiro Alberto, e diversi nipoti. Keiko e Kenji hanno seguito la carriera politica ma appartengono a formazioni diverse, Forza Popolare e Cambio 21, dopo che Kenji ha lasciato FP in polemica con la sorella.\nPrimo mandato presidenziale.\nNel 1987, di fronte agli intenti del governo dell\"Alleanza Popolare Rivoluzionaria Americana\" (APRA) di Alan Garc\u00eda P\u00e9rez di nazionalizzare le banche, la destra peruviana, fino ad allora moribonda, trov\u00f2 una causa e un candidato per il suo rinnovamento, aggregandosi al movimento di protesta lanciato dallo scrittore Mario Vargas Llosa e dal suo \"Movimiento Libertad\".\nPer rimediare all'iperinflazione, Vargas Llosa promise di applicare un piano shock di stabilizzazione dei prezzi, mentre Fujimori, che avrebbe attuato politiche simili, si mantenne sul vago. Al primo turno delle presidenziali, Vargas Llosa ottiene il 28,2% dei voti; Fujimori 24,3%; l'APRA, 19,6%. Fu chiaro che la sinistra e l'APRA avrebbero sostenuto Fujimori, per nessun'altra ragione che sconfiggere Vargas Llosa, candidato del centrodestra.\nLo scrittore peruviano era visto dagli \"apristi\" e dalla sinistra come un rappresentante dell'\u00e9lite conservatrice e tradizionale mentre Fujimori era percepito come un outsider estraneo all'establishment politico. La condotta dei candidati durante la campagna elettorale, in congiunzione con il prolungato periodo di divisione politica che la precedette, diminu\u00ec sensibilmente la fiducia dei peruviani nel sistema politico tradizionale e nei suoi partiti. Questa fu la principale ragione che condusse all'elezione di Fujimori al secondo turno. Vargas Llosa ottenne il 33,9% contro il 56,5% del suo rivale.\nIl risultato sorprendente di Fujimori e del suo movimento politico, Cambio 90, \u00e8 da ricercare nella capacit\u00e0 di capitalizzare il profondo malcontento nella popolazione per l'operato del precedente presidente, e per la diffidenza nei confronti dello stesso Vargas Llosa, considerato un uomo dell'establishment politico peruviano. Inoltre la vittoria di Fujimori fu determinata dal sostegno delle fasce povere della popolazione, spaventate dalle proposte economiche di austerit\u00e0 di Vargas Llosa.\nEgli fu la terza persona di origine asiatico-estremorientale a diventare presidente di una nazione sudamericana, preceduto da Arthur Chung, ex presidente della Guyana, e da Hendrick Chin A Sen del Suriname, di origini cinesi (sebbene anche il cubano Fulgencio Batista avesse degli antenati cinesi). Entr\u00f2 in carica il 28 luglio 1990, giorno del suo 52\u00ba compleanno e Festa Nazionale peruviana.\nIl \"fujishock\".\nFujimori eredit\u00f2 un paese in crisi economica e politica e le sue prime mosse furono volte a far ripartire l'economia del Per\u00f9 e a pacificare la nazione. Durante i primi mesi di governo Fujimori si persuase che per fare rientrare il Per\u00f9 nella comunit\u00e0 finanziaria internazionale occorressero non nuovi aiuti dai paesi esteri ma una strategia economica in rottura con il passato. Juan Carlos Hurtado Miller venne nominato sia ministro dell'economia che Premier del Per\u00f9, mentre molti dei consiglieri originali di Fujimori abbandonarono Cambio 90 in aperta polemica con il presidente.\nPer quanto concerne gli interventi in campo economico, il primo governo Fujimori attu\u00f2 drastiche misure per contenere i prezzi e superare la svalutazione della moneta. Tali misure finirono per\u00f2 per tradursi in una sostanziale svalutazione dei salari per ampie fasce della popolazione. Fujimori cambi\u00f2 anche la valuta ufficiale del paese, coniando il Nuevo sol peruviano.\nLa notte tra il 7 e l'8 agosto del 1990, Hurtado Miller annunci\u00f2 in televisione il piano economico di austerit\u00e0 e conservatorismo fiscale di Fujimori, che prese il nome di \"Fujishock\", con un famoso discorso che termin\u00f2 con le parole \"Che Dio ci aiuti\"; si trattava di un programma ben pi\u00f9 duro di quello supportato da Vargas Llosa in campagna elettorale e dallo stesso Fondo Monetario Internazionale, per poter concedere aiuti economici al Per\u00f9 indebitato e sull'orlo del fallimento economico.\nIl costo sociale del Fujishock, specie in una nazione dove il salario minimo mensile era di circa 15 dollari fu molto alto: il prezzo del latte e del pane triplic\u00f2, quello dei servizi (acqua, elettricit\u00e0, gas) aument\u00f2 di 20-30 volte e in 11 citt\u00e0 venne richiesto lo stato d'emergenza, con pattuglie di militari a presidiare le strade contro i saccheggiatori. Lima era diventata una citt\u00e0 che aveva, secondo diversi osservatori, \"\"salari del Bangladesh con prezzi di Tokyo\".\"\nTuttavia, il \"Fujishock\" riusc\u00ec a far ripartire l'economia del Per\u00f9: l'inflazione scese drasticamente e se nel 1990 il PIL segnava un -5,1% gi\u00e0 nel 1994, l'economia peruviana cresceva ad un tasso del 13% annuo, pi\u00f9 velocemente di qualsiasi altra economia al mondo. L'iperinflazione, che aveva toccato livelli record (superati poi da quella dello Zimbabwe e del Venezuela) e nel 1990 era del 7649,6 %, scese di colpo gi\u00e0 nel 1991; mentre nel 1994 era gi\u00e0 intorno allo 10,2 %, al momento delle dimissioni definitive di Fujimori (2000) era scesa allo 0,1 %, e da allora \u00e8 pressoch\u00e9 stabile tra 2 e 6 %.\nLa guerra contro \"Sendero Luminoso\" e l'\"autogolpe\".\nFujimori inaspr\u00ec la lotta all'organizzazione terroristica nota come Sendero Luminoso, varando una serie di provvedimenti che coinvolsero maggiormente l'intelligence (ovvero il Servicio de Inteligencia Nacional) nelle operazioni anti-terrorismo e promuovendo l'azione di gruppi paramilitari, nell'ottica di un Conflitto a bassa intensit\u00e0. Tra questi, il Grupo Colina, si sarebbe reso tristemente noto per alcuni eventi di sangue, tra i quali il massacro di Barrios Altos, il massacro di Santa e la strage di La Cantuta (o strage del centro storico di Lima).\nAnni dopo, Fujimori sarebbe stato accusato non solo di essere a conoscenza dell'operato del \"Grupo Colina\" ma anche di appoggiarlo sia politicamente che economicamente. Le iniziative di Fujimori, nelle politiche macroeconomiche e nella lotta ai movimenti sovversivi, trovarono una forte opposizione nel Congresso; in entrambe le camere del parlamento infatti, la maggioranza era costituita dalla coalizione tra \"Alianza Popular Revolucionaria Americana\" (APRA) e il \"Frente Democr\u00e1tico\" (FREDEMO), ostili alla presidenza.\nVista la mancanza di cooperazione e l'intransigenza del Parlamento, il 5 aprile 1992, Fujimori e i militari realizzarono una forzatura costituzionale che fu il prodromo del vero e proprio autogolpe (o \"Fujigolpe\"), sciogliendo il Parlamento stesso e sospendendo le attivit\u00e0 della magistratura. Il 13 novembre 1992, il generale dell'esercito Jaime Salinas Sed\u00f3, insieme a un gruppo di militari tent\u00f2 un colpo di Stato, per sovvertire il governo Fujimori. Quest'ultimo si rifugi\u00f2 presso l'ambasciata del Giappone. Il golpe per\u00f2 non ebbe esito e i suoi autori furono arrestati. Fujimori colse quindi l'occasione per inasprire il suo governo autoritario, instaurando quello che lui stesso chiam\u00f2 \"Governo di emergenza e ricostruzione nazionale\", il cosiddetto \"autogolpe\".\nPoco dopo convoc\u00f2 le elezioni per il \"Congreso Constituyente Democr\u00e1tico\" che avrebbe scritto la Costituzione del 1993. In questo periodo i servizi segreti riuscirono a catturare Abimael Guzm\u00e1n, storico leader del gruppo rivoluzionario Sentiero Luminoso, che da anni lottava per stabilire un regime maoista nel paese. In questo stesso periodo venne assassinato Pedro Huilca Tecse, segretario generale della principale organizzazione sindacale peruviana, la \"Confederaci\u00f3n General de Trabajadores del P\u00e9ru\" (CGTP). Il Grupo Colina fu incriminato pi\u00f9 tardi per questo omicidio, ma non direttamente Fujimori.\nSecondo Governo.\nFujimori fu rieletto democraticamente nel 1995, sconfiggendo l'ex segretario generale dell'ONU Javier P\u00e9rez de Cu\u00e9llar Guerra. Nell'anno 1998 Fujimori inizi\u00f2 una serie di operazioni con il fine di potersi presentare, per la terza volta, come candidato alla presidenza del Per\u00f9. A tal fine cerc\u00f2 di fare promulgare una legge di \"interpretazione autentica\" della Costituzione.\nInfatti, sebbene l'articolo 112 della Costituzione stessa indicasse che il Presidente potesse essere rieletto una sola volta per un totale di due mandati consecutivi, Fujimori tent\u00f2 di sostenere che l'elezione del 1990 non poteva essere conteggiata, perch\u00e9 allora era in vigore la Costituzione del 1979 e non quella da lui stesso voluta del 1993. Il Tribunale Costituzionale del Per\u00f9 tent\u00f2 di ostacolare la promulgazione di questa legge \"ad personam\", ma invano. Il Parlamento di Lima, che era di maggioranza \"fujimorista\", rispose infatti destituendo quattro giudici del Tribunale stesso.\nQuesti fatti causarono dimostrazioni di protesta fra gli studenti e le organizzazioni sindacali. Nel 1995 si produsse anche un conflitto armato con l'Ecuador, per motivi di confini internazionali. Con l'ascesa a Presidente ecuadoriano di Jamil Mahuad, il governo Fujimori intavol\u00f2 nuove negoziazioni per addivenire alla soluzione del conflitto. Con il \"Trattato di Brasilia\", Ecuador e Per\u00f9 trovavano l'accordo per un tratto di frontiera di 78\u00a0km. Con un atto simbolico il Per\u00f9 concedette all'Ecuador a titolo di propriet\u00e0 privata (senza alcun diritto di sovranit\u00e0) un chilometro quadrato di territorio, ove sorge il nucleo urbano di Tiwinza.\nElezioni del 2000.\nFujimori si present\u00f2 alle elezioni del 2000 senza prima essersi dimesso da presidente uscente. Port\u00f2 avanti una campagna piena di insulti, esternando il timore di brogli nei confronti del suo avversario principale, Alejandro Toledo. Dopo la sua elezione venne alla luce uno scandalo di corruzione, che vide coinvolto un membro del governo Fujimori, Vladimiro Montesinos. L'episodio dest\u00f2 tanto clamore all'opinione pubblica che Fujimori si vide costretto a convocare nuove elezioni generali, sia per l'elezione di un nuovo presidente, sia per l'elezione di un nuovo Parlamento.\nIn mezzo a questo caos politico Fujimori partecip\u00f2 alla riunione della Asia-Pacific Economic Cooperation in Brunei, nella sua veste ufficiale di Presidente del Per\u00f9. Terminata la riunione non fece ritorno in Per\u00f9, ma si rec\u00f2 in Giappone, temendo di essere accusato e perseguito penalmente per la corruzione del suo governo, ma anche per i crimini contro l'umanit\u00e0 commessi durante i suoi mandati, che piano piano stavano anch'essi venendo alla luce. Da Tokyo Fujimori formalizz\u00f2 al Parlamento le sue dimissioni e mand\u00f2 un fax con il quale annunciava che avrebbe rinunciato alla presidenza della Repubblica.\nAccuse di violazione dei diritti dell'uomo.\nDiverse organizzazioni criticarono i metodi adottati da Fujimori nella lotta contro Sentiero Luminoso e il Movimento Rivoluzionario Tupac Amaru (MRTA). Secondo Amnesty International, \"l'ampia e sistematica violazioni dei diritti dell'uomo commessi durante il governo dell'ex capo dello stato Alberto Fujimori (1990-2000) in Per\u00f9 costituiscono, secondo il diritto internazionale, crimini contro l'umanit\u00e0\".\nLa presunta associazione di Fujimori con gli squadroni della morte \u00e8 sotto esame da parte della Corte interamericana dei diritti umani, dopo che la stessa corte accett\u00f2 di giudicare sul ricorso sollevato nel caso \"Cantuta contro Per\u00fa\". Il Massacro di Barrios Altos nel 1991 perpetrato dai membri dello squadrone della morte \"Grupo Colina\", formato da membri delle forze armate peruviane, \u00e8 uno dei crimini citati nella richiesta di estradizione avanzata al Giappone dal governo peruviano nel 2003.\nTra 1996 e 2000, il governo Fujimori supervision\u00f2 una massiccia campagna di pianificazione familiare conosciuta come \"Contraccezione chirurgica volontaria\". Le Nazioni unite e altre agenzie internazionali supportarono questa campagna. Anche la Nippon Foundation, guidata da Ayako Sono, romanziere giapponese e amico personale di Fujimori, sostenne tale campagna. All'incirca 300\u00a0000 donne, principalmente indigene, furono obbligate direttamente o indirettamente ad essere sterilizzate durante questo periodo.\nIl successo dell'operazione \"Chav\u00edn de Hu\u00e1ntar\" - che pose termine alla crisi dell'ambasciata giapponese a Lima - fu macchiato da accuse successive secondo le quali almeno tre, e probabilmente otto, dei terroristi furono giustiziati sommariamente dai commandos dopo essersi arresi. Nel 2002 il caso fu sollevato dai Pubblici Ministeri ma la Corte suprema peruviana stabil\u00ec che i tribunali militari avevano giurisdizione sopra questo scandalo. Una corte militare pi\u00f9 tardi assolse i commandos e nel 2004 i soldati di \"Chav\u00edn de Huantar\" guidarono la parata militare.\nIn risposta all'esito di questo processo, nel 2003 i parenti dei membri del MRTA fecero appello alla Inter-American Commission on Human Rights (IACHR) accusando lo stato peruviano per violazione dei diritti umani, e pi\u00f9 precisamente che ai ribelli del MRTA era stata negata \"il diritto alla vita, il diritto alle garanzie giuridiche e il diritto alla protezione giudiziale\". La IACHR accett\u00f2 il caso che \u00e8 attualmente sotto indagine. Il ministro della giustizia Maria Zavala ha dichiarato che questa decisione della IACHR legittima la richiesta di estradizione di Fujimori da parte del governo peruviano nei confronti del Cile. Sebbene la decisione della IACHR non implichi direttamente Fujimori, condanna il governo peruviano per la sua complicit\u00e0 nel massacro di La Cantuta del 1992.\nEsilio in Giappone.\nIl Parlamento di Lima rifiut\u00f2 le sue dimissioni, provvedendo altres\u00ec a destituirlo e a interdirlo per incapacit\u00e0 morale dall'esercitare qualsiasi incarico pubblico per un periodo di dieci anni. Da quella data e fino al momento del suo arresto in Cile, Fujimori \u00e8 risieduto in Giappone. Gli \u00e8 stata riconosciuta la cittadinanza giapponese, per il principio dello ius sanguinis, in quanto figlio di genitori giapponesi. Nel 2001, Alejandro Toledo vinse le elezioni presidenziali del Per\u00f9 e lavor\u00f2 subito per consegnare Fujimori alla giustizia. Tra le varie iniziative adottate, Toledo chiese anche l'estradizione dell'ex-presidente dal Giappone, ma il governo giapponese ha sempre respinto le istanze di estradizione, in quanto la legge giapponese vieta l'estradizione per i propri cittadini. Durante il suo \"auto esilio\" Alberto Fujimori ha sempre sostenuto che il processo messo in piedi contro di lui fosse una \"vendetta politica\" basata su accuse fondate su racconti di terzi, senza che ci fossero prove oggettive rilevanti.\nArresto e processo.\nIl 6 novembre del 2005 Fujimori arriv\u00f2 a Santiago a bordo di un aereo privato partito da Tokyo, con l'obiettivo di ripresentarsi alle elezioni presidenziali del 2006 (la sua candidatura sar\u00e0 invalidata dalla Corte suprema): \"\u00ab\u00c8 mio obiettivo restare temporaneamente in Cile, nell'ambito dei miei sforzi per ritornare in Per\u00f9 e mantenere la mia promessa fatta a gran parte del popolo peruviano, che mi ha chiesto di candidarmi alle elezioni del 2006\u00bb\".\nIl giorno dopo fu arrestato su richiesta della Corte Suprema cilena che aveva ottemperato a un mandato di cattura internazionale spiccato dall'Interpol. Il Consiglio dei ministri peruviano, presieduto dall'allora presidente Alejandro Toledo, invi\u00f2 una commissione nella capitale cilena con il fine di iniziare il processo di richiesta di estradizione.\nNel 2009 Alberto Fujimori \u00e8 stato condannato dal Tribunale Speciale a 25 anni di reclusione per l'omicidio di 25 persone, sequestro di persona e violazione dei diritti umani. Nello specifico:\nLa condanna successivamente fu confermata il 3 gennaio 2010 dalla Corte Suprema. Fujimori ha ripetutamente sostenuto che non c'erano prove per implicarlo direttamente in qualsiasi crimine. Il 20 luglio dello stesso anno \u00e8 stato nuovamente condannato dalla Corte suprema di giustizia a sette anni e sei mesi di carcere per corruzione e malversazione. Fujimori \u00e8 stato riconosciuto colpevole di aver concesso fondi pubblici pari a 15 milioni di dollari all'ex capo dei servizi segreti, Vladimiro Montesinos, per la paura che il suo braccio destro progettasse un colpo di Stato contro di lui. La strage di Chavin de Huantar \u00e8 tuttora sotto indagine da organismi neutrali. In totale \u00e8 stato condannato a 32 anni.\nScarcerazione e nuove accuse.\nIl presidente peruviano Pedro Pablo Kuczynski e il Parlamento hanno varato il 24 dicembre 2017 un provvedimento di indulto \"umanitario\" parziale per alcuni detenuti, provvedimento in cui \u00e8 rientrato anche Fujimori per motivi di salute, seguito da grazia presidenziale per i rimanenti anni di carcere, per cui \u00e8 stata decisa la scarcerazione dopo circa 12 anni. Il presidente ha concesso il provvedimento sulla base di un rapporto medico secondo il quale l'ex dittatore ottantenne era dichiarato sofferente di diverse patologie in fase terminale, tra cui \"una malattia progressiva, degenerativa e incurabile\" (secondo fonti giornalistiche del 2012 un carcinoma della bocca metastatico) e che la detenzione in carcere ne metteva a rischio la vita, la salute e l'integrit\u00e0 fisica.\nKuczynsky ha affermato di non voler permettere la morte in carcere di Fujimori, mentre numerosi manifestanti si sono schierati contro, e 230 scrittori tra cui l'ex rivale di Fujimori alle elezioni presidenziali del 1990, Mario Vargas Llosa, hanno firmato un appello contro l'indulto, dichiarandolo \"tradimento\" e \"offesa alla memoria\", e sostenendo che il politico non sarebbe davvero ammalato. L'opinione pubblica peruviana (visto anche il successo elettorale crescente del movimento fujimorista negli anni 2010) resta tuttora molto divisa - come accaduto in Cile con Augusto Pinochet - tra chi considera il Presidente nippo-peruviano un dittatore spietato e un politico corrotto, e chi lo considera il salvatore del Per\u00f9 dal terrorismo e dal fallimento economico definitivo.\nDopo la liberazione, Fujimori dal letto d'ospedale ha poi diffuso un video, il 26 dicembre, in cui si scusava con la parte dei peruviani che si sono sentiti \"defraudati\" dal suo governo, chiedendo \"perdono dal profondo del cuore\". Il 5 gennaio 2018 ex dittatore apparve in numerose foto sulla sedia a rotelle e impossibilitato a camminare, mentre usciva dalla clinica, accompagnato dal figlio minore per tornare nella propria abitazione.\nIl 20 febbraio 2018, poich\u00e9 grazia e indulto coprivano solo i crimini gi\u00e0 giudicati, una corte ha stabilito che Fujimori dovr\u00e0 essere nuovamente processato per il massacro di Pativilca del 29 gennaio 1992, cio\u00e8 l'uccisione di sei persone ritenute fiancheggiatori di Sendero Luminoso (tre agricoltori, un professore, uno studente e un autista, i cui corpi non furono ritrovati) commessa sempre dal Grupo Colina, in cui \u00e8 accusato di essere il mandante.\nSecondo alcuni osservatori il provvedimento di grazia e indulto viene dichiarato frutto di un accordo politico tra la presidenza e il partito di Keiko Fujimori, a sua volta incriminata e arrestata per reati finanziari. Nel marzo 2018, Kuczynski viene accusato dalla magistratura di voto di scambio per aver barattato con l'opposizione la liberazione di Fujimori con una votazione a proprio favore quando era incriminato per corruzione, e, rischiando l'impeachment presenta le dimissioni dalla carica, in cui subentra il vice presidente Mart\u00edn Vizcarra.\nIl 4 ottobre 2018, la Corte Suprema ha deciso che Fujimori dovrebbe tornare in carcere in attesa del processo e per scontare i rimanenti anni di pena, dichiarando nulla la grazia concessa da Kuczynski; l'ex Presidente ha fatto ricorso contro la decisione. La richiesta di arresto \u00e8 sospesa in attesa dell'appello, dato anche che Fujimori si trova nuovamente ricoverato dallo stesso giorno, e dal 6 ottobre \u00e8 in terapia intensiva nel reparto di cardiologia della \"Cl\u00ednica Centenario\". Il 12 ottobre, il congresso a maggioranza conservatrice e fujimorista ha approvato una legge definita \"Applicazione umanitaria della pena\", che consente a chi ha compiuto 78 anni e scontato almeno un terzo della pena in carcere, di poter scontare il resto della condanna in detenzione domiciliare e con braccialetto elettronico, norma che in teoria pareva dovesse essere applicata quindi anche a Fujimori.\nLa Corte Suprema ha poi applicato la misura cautelare del divieto di espatrio a Fujimori in attesa del nuovo giudizio. Nel gennaio 2019 \u00e8 stato emesso un ordine di custodia cautelare in carcere in attesa del processo. Il 13 febbraio la Corte Suprema ha respinto l'appello di Fujimori contro l'annullamento della grazia, per cui potrebbe anche scontare gli effettivi 13 anni restanti in cella. Dopo quattro giorni in clinica dal 4 all'8 febbraio 2020, \u00e8 tornato in prigione per sua stessa volont\u00e0, secondo il medico curante."}
{"id": "392177", "revid": "108673296", "url": "https://it.wikipedia.org/wiki?curid=392177", "title": "HMAC", "text": "HMAC (keyed-hash message authentication code) \u00e8 una modalit\u00e0 per l'autenticazione di messaggi (message authentication code) basata su una funzione di hash, utilizzata in diverse applicazioni legate alla sicurezza informatica. Tramite HMAC \u00e8 infatti possibile garantire sia l'integrit\u00e0, sia l'autenticit\u00e0 di un messaggio. HMAC utilizza infatti una combinazione del messaggio originale e una chiave segreta per la generazione del codice.\nUna caratteristica peculiare di HMAC \u00e8 il non essere legato a nessuna funzione di hash in particolare, questo per rendere possibile una sostituzione della funzione nel caso non fosse abbastanza sicura. Nonostante ci\u00f2 le funzioni pi\u00f9 utilizzate sono MD5 e SHA-1, entrambe attualmente considerate poco sicure.\nFunzionamento.\nIl messaggio viene suddiviso in blocchi di lunghezza pari a j bit. Viene poi selezionata una chiave segreta K. Se questa risulta essere pi\u00f9 lunga di j bit, a questa viene applicata la funzione H. Quello che si ottiene \u00e8 detta K', la chiave di HMAC.\nUna volta definita K' l'eventuale \"padding\" della chiave originale la funzione HMAC calcoler\u00e0 il valore nel seguente modo:\ncon formula_2 indicante una semplice concatenazione posizionale ed formula_3 la suddivisione in blocchi del messaggio formula_4."}
{"id": "392180", "revid": "23", "url": "https://it.wikipedia.org/wiki?curid=392180", "title": "Formulazione matematica della meccanica quantistica", "text": ""}
{"id": "392181", "revid": "5376", "url": "https://it.wikipedia.org/wiki?curid=392181", "title": "Legge Scout", "text": ""}
{"id": "392182", "revid": "5376", "url": "https://it.wikipedia.org/wiki?curid=392182", "title": "Promessa Scout", "text": ""}
{"id": "392183", "revid": "767487", "url": "https://it.wikipedia.org/wiki?curid=392183", "title": "The Last Victory", "text": "The Last Victory \u00e8 un documentario del 2004 girato dal regista olandese John Appel.\nLa troupe segue le attivit\u00e0, le attese e le speranze dei contradaioli della Contrada Priora della Civetta nelle settimane che precedono il Palio di Siena del 2 luglio 2003.\nLa Civetta inseguiva la vittoria dal 4 luglio 1979, data del successo di Francesco Congiu detto \"Tremoto\" su Quebel.\nTrama.\nLe storie ed i racconti dei protagonisti, membri pi\u00f9 o meno attivi della vita contradaiola, si intrecciano man mano che il fatidico giorno della Carriera si avvicina. Un ex-consigliere di Contrada quasi centenario, il barbaresco in carica, una giovane contradaiola, un commerciante trapiantato in citt\u00e0 da pochi anni ed un'anziana signora spiegano la corsa, i meccanismi della Festa, la rivalit\u00e0 con la Contrada del Leocorno, la vita della e nella Contrada anche al di l\u00e0 dei quattro giorni di Palio tentando di descrivere le forti emozioni che senesi ed appassionati vivono due volte l'anno. La gioia di aver avuto in sorte uno dei migliori cavalli sulla piazza, i preparativi, le scelte tecniche e strategiche della dirigenza (soprattutto del Capitano Papei) e le tensioni lasceranno il posto infine all'ennesima, cocente delusione per il popolo civettino."}
{"id": "392184", "revid": "125690120", "url": "https://it.wikipedia.org/wiki?curid=392184", "title": "Angelo Guglielmi", "text": "Biografia.\nDopo aver ottenuto nel 1951 la laurea in lettere all'Universit\u00e0 di Bologna insegna per qualche anno nelle scuole medie di Cento e Ferrara, nel 1954 supera il concorso per entrare alla Rai, dal 1976 al 1987 fu capostruttura di Rai 1. Tra i programmi da lui ideati si ricorda \"Bont\u00e0 loro\", storica trasmissione condotta da Maurizio Costanzo. Prima di divenire direttore di Rai 3, \u00e8 stato a capo del \"Centro di Produzione RAI\" di Via Teulada in Roma.\nScrive per \"Paese Sera\" e per il \"Corriere della Sera\", nonch\u00e9 su numerose riviste e fonda il collettivo letterario neo-avanguardista Gruppo 63 con Umberto Eco ed Edoardo Sanguineti. Numerose le pubblicazioni, alcune delle quali scritte a quattro mani con Stefano Balassone, suo vice alla guida di Rai 3.\nNegli anni sessanta fu ideatore di una trilogia televisiva dedicata alle \"Vite\" di personaggi celebri:\nDal 1987 al 1994 ricopre la carica di secondo direttore di Rai 3: rilevata da Giuseppe Rossini una rete dai bassi ascolti (era superata nell'audience anche da diverse TV locali), priva di una chiara linea editoriale, la trasforma in un canale dinamico ed innovativo, introducendo per primo in Italia il concetto di \"TV-verit\u00e0\". Sotto la sua direzione nascono programmi cult come \"Telefono giallo\", \"Samarcanda\", \"Un giorno in pretura\", \"La TV delle ragazze\", \"Blob\", \"Chi l'ha visto?\", \"Mi manda Lubrano\" (poi divenuto \"Mi manda Raitre\"), \"Io confesso\", \"Magazine 3\", \"Avanzi\", \"Ultimo minuto\", \"Quelli che il calcio\" (passato nel 1998 su Rai 2), \"Da Storia Nasce Storia\", \"Tunnel\" e \"Storie maledette\", e vengono lanciati personaggi come Corrado Augias, Michele Santoro, Donatella Raffai, Roberta Petrelluzzi, Serena Dandini, Fabio Fazio, Piero Chiambretti, Giuliano Ferrara, Daniele Luttazzi e Franca Leosini; lo \"share\" medio della rete passa in pochi anni dal 1% ad oltre il 10%. Di Guglielmi fu l'idea di mettere in bianco e nero e fra virgolette rosse le annunciatrici dei programmi.\nSvolge in tutti questi anni l'attivit\u00e0 di critico letterario (soprattutto su \"l'Espresso\") e diventa uno dei pi\u00f9 temuti critici della nuova narrativa italiana.\nDal 1995 al 2001 \u00e8 presidente e amministratore delegato dell'Istituto Luce. Dal 2004 al 2009 venne chiamato da Sergio Cofferati nella giunta comunale di Bologna in qualit\u00e0 di assessore alla cultura.\nHa un blog sul sito internet de \"Il Fatto Quotidiano\".\n\u00c8 fratello di Giuseppe e Guido Guglielmi."}
{"id": "392188", "revid": "316629", "url": "https://it.wikipedia.org/wiki?curid=392188", "title": "Patria potestas", "text": "L'istituto della patria potest\u00e0 era proprio dei cittadini romani, come gi\u00e0 si evince dalle Istituzioni di Gaio:\nCi\u00f2 si realizzava concretamente col fatto che i poteri e i privilegi derivati da tale istituto non erano esercitabili n\u00e9 acquisibili dai cittadini stranieri, nemmeno ottenendo la cittadinanza romana, a meno che non intervenisse un apposito provvedimento.\nOrigine della patria potestas.\n\u00c8 probabile che l'istituto della patria potest\u00e0 derivi dalla tendenza del diritto antico alla conservazione dei patrimoni familiari; i patrimoni delle antiche gentes, che potremmo considerare una sorta di \"clan\", costituivano la sopravvivenza dell'intero gruppo: era importante quindi che fossero sottoposti al controllo e all'autorevolezza di un solo elemento che ne evitasse l'eccessiva frammentazione. Questo aspetto, unito al carattere fortemente gerarchico dei rapporti familiari e alla tendenza androcentrica delle antiche civilt\u00e0 mediterranee si riversano nell'istituto, i cui caratteri precisi si evincono dalle Istituzioni di Gaio.\nCaratteristiche della \"patria\" \"potestas\".\nLa \"patria potestas\" era intesa come il potere, genericamente illimitato, che il pater familias esercitava sui membri della propria famiglia: essi non erano solamente i figli, ma anche tutti i discendenti in linea maschile; le discendenti femmine rimanevano nella potest\u00e0 del \"pater\" fintantoch\u00e9 non si sposavano, entrando perci\u00f2 nella famiglia, e quindi in potere, del \"pater\" della famiglia a cui apparteneva il marito; erano in potest\u00e0 del \"pater\" anche le donne sposate attraverso un apposito rituale, tipico del diritto arcaico, la \"conventio in manu\": tuttavia gi\u00e0 dall'epoca repubblicana tale rito matrimoniale cominci\u00f2 a passare in secondo piano, a favore di unioni che lasciassero alla donna una maggiore libert\u00e0 patrimoniale, in linea con la mutata posizione femminile nella societ\u00e0 romana (la quale comunque fu sempre sottoposta a limitazioni di vario tipo, anche dal punto di vista giuridico).\nAnche gli schiavi erano sottoposti alla potest\u00e0 del \"pater\" (la \"dominica potestas\"), in una condizione per alcuni aspetti simile a quella dei figli (sempre esaminando la questione dal punto di vista giuridico-patrimoniale).\nDal punto di vista giuridico la \"patria potestas\" infatti implicava che solo il \"pater familias\" potesse essere titolare di rapporti patrimoniali, quindi alienare o acquisire beni: in termini moderni, solo il \"pater\" era un soggetto di diritti (per quanto riguarda il profilo privatistico), possedendo solamente egli la capacit\u00e0 giuridica.\nL'appartenenza alla famiglia, e quindi la posizione gerarchicamente inferiore al \"pater\", comportava la piena sottomissione a questi, ma d'altra parte concedeva le aspettative successorie ed eventualmente i vantaggi dell'appartenenza ad un gruppo. I poteri del \"pater\" erano teoricamente illimitati e tuttavia moderati nel tempo da un controllo sociale e dai mutamenti dei rapporti endofamiliari, verso una concezione pi\u00f9 umanista, incentrata attorno alla \"pietas\".\nIn particolare, fu dall'epoca imperiale che i sovrani tesero ad avocare allo stato le misure pi\u00f9 duramente repressive: Costantino oltre ad aver affermato che il diritto di vita e di morte (\"ius vitae ac necis\") appartiene al passato, eman\u00f2 una \"constitutio\" che equiparava l'uccisione del figlio al crimine del parricidio; \u00e8 inoltre dello stesso periodo la condanna a morte per l'uccisione degli infanti, tranne che per i nati deformi.\nSempre nel Codice Teodosiano \u00e8 possibile trovare un passo che riconduce il potere del \"pater\" ad un semplice diritto di correzione (\"ius corrigendi\"), che non pu\u00f2 mai sfociare in punizione di particolare gravit\u00e0, le quali richiedono l'intervento del giudice:\nInizio e termine della patria potestas.\nIl rapporto di potest\u00e0 si origina qualora nascano figli da matrimonio legittimo, oppure ne vengano adottati secondo i metodi dello \"ius civile\"; nel tardo diritto inoltre si crea nel momento della legittimazione dei figli naturali.\nLa \"patria potestas\" non viene mai meno per il raggiungimento di una maggiore et\u00e0, e dura fintantoch\u00e9 il \"pater familias\" non muore, fatto dal quale nasceranno tanti nuovi \"pater familias\" quanti sono i figli, che riceveranno in potest\u00e0 i propri discendenti.\nIl rapporto si estingue inoltre quando il \"pater\" o il \"filius\" perdono la libert\u00e0 o la cittadinanza, quando il \"pater\" viene arrogato, o quando il \"filius\" viene dato in adozione, quando i figli vengono esposti o quando il padre \u00e8 colpevole di crimini sessuali. Inoltre pu\u00f2 estinguersi attraverso un atto volontario del padre, l\"'emancipatio\"; nel diritto classico si liberano dalla potest\u00e0 coloro che diventano fl\u00e0mini (sacerdoti di Giove) o le vestali, mentre nel diritto giustinianeo ce ne si libera raggiungendo una carica elevata (consolato, comando dell'esercito, ecc.).\nLa tendenza comunque nel diritto tardo \u00e8 di liberare dalla potest\u00e0 paterna, tramite l'emancipazione i figli al raggiungimento del venticinquesimo anno d'et\u00e0 o, addirittura, ad obbligare il padre in tal senso in particolari circostanze."}
{"id": "392189", "revid": "7", "url": "https://it.wikipedia.org/wiki?curid=392189", "title": "Aigues Mortes", "text": ""}
{"id": "392191", "revid": "22475", "url": "https://it.wikipedia.org/wiki?curid=392191", "title": "R\u0101m\u0101ya\u1e47a", "text": "Il R\u0101m\u0101yana (; r\u0101m\u0101ya\u1e47a, devanagari \u0930\u093e\u092e\u093e\u092f\u0923; lett. il \"Cammino - \"ayana\"- di Rama\"), insieme al \"Mahabharata\" \u00e8 uno dei pi\u00f9 grandi poemi epici del Sanatana Dharma, oltre a risultare uno dei testi pi\u00f9 importanti di questa tradizione filosofica.\nIl poema, attribuito tradizionalmente a V\u0101lm\u012bki, narra le avventure del principe Rama, \"avatara\" di Vishnu, ingiustamente esiliato e privato della sua sposa con cui alla fine riuscir\u00e0 a ricongiungersi, recuperando contemporaneamente il trono che gli spettava di diritto.\nDatazione e recensioni.\nIl nucleo originario del poema \u00e8 sconosciuto, il completamento della sua redazione va invece ascritto ai primi secoli della nostra era.\nL'epos ramaico consta di 24.000 versi (\"shloka\"), 70.000 in meno rispetto al pi\u00f9 complesso \"Mahabharata\", suddivisi in oltre 645 canti (\"sarga)\", distribuiti in sette libri (\"kanda)\", di cui il primo (\"Balakandha\") e il settimo (\"Uttarkandha\") sono considerati, a giudizio unanime della critica, delle addizioni posteriori.\nIl nucleo originario dell'intera opera \u00e8 costituito dai libri II-VI dove Rama appare nella sua veste eroica, acquisendo, nei due libri recenziori, il I e il VII, evidenti caratteristiche divine, anche se vi sono tracce di aspetti divini dello stesso Rama anche nelle parti pi\u00f9 antiche del poema.\nIl \"R\u0101m\u0101yana\", proprio come i poemi omerici, pu\u00f2 essere considerato come un serbatoio o una raccolta dell'insieme delle conoscenze e dei modelli culturali di un'intera civilt\u00e0. L'epos ramaico pertanto svolge una funzione educativa adempiendo in pieno, essendo depositario del sapere collettivo, al suo compito didattico-paradigmatico. Eppure questo deposito o \"sedimento ereditario\", trasmesso dalla tradizione orale, non va inteso come patrimonio onnicomprensivo, ma piuttosto come stratificazione e sovrapposizione progressiva di un materiale storico, mitico, aneddotico e geografico che nel corso dei secoli \u00e8 stato ricucito in una raccolta organica divenuta sintesi e simbolo dei contenuti culturali, religiosi e filosofici di un'intera civilt\u00e0.\nIn questo senso Rama, non \u00e8 solo il protagonista dell'epos narrato, bens\u00ec il nome dato ad un codice di comportamento morale, religioso, politico, e sociale che appartiene ad una fase precisa dell'antica civilt\u00e0 bharatiyana. Ci\u00f2 significa che il poema ramaico non solo \u201cdescrive\", ma \"prescrive\", attraverso il fulgido esempio di Rama e Sita come archetipi di perfezione e di adesione al \"dharma\", un modello di condotta morale ed etica da imitare e interiorizzare.\nLa narrazione di questi eventi mitici ci \u00e8 giunta grazie alle eleganti strofe di Valmiki che, con il suo stile raffinato ed erudito, sembra anticipare gli elaborati componimenti di epoca classica (\"Kavya\"), ossia un particolare tipo di letteratura caratterizzata da lunghissime descrizioni, sorprendenti paragoni e metafore, giochi di parole e ostentazioni di dottrina, rime interne e tutto un repertorio di ricercatezze formali e ornamenti stilistici (\"alamkara\") che inducono gli studiosi ad ipotizzare una matrice di natura aristocratica e a individuare nelle corti e nelle cerchie di intellettuali il luogo privilegiato di irradiazione di questo nuova e sapiente produzione letteraria. Anche gli indologi sono unanimi nell'accettare il dato della tradizione che assegna a un cantore (\"adivaki \") la composizione del poema o, almeno, di quello che \u00e8 ritenuto il suo nucleo originario, nonostante il nome di questi, Valmiki, venga citato solo esclusivamente nelle due sezioni, la prima e la settima, notoriamente considerate spurie.\nIn ogni caso il celebre \"adivaki\" non avrebbe fatto altro che rielaborare e ricucire gli antichi materiali relativi all'eroe Rama, tramandati dai bardi o cantori itineranti (\"carana\", \"kushilava\"), dei quali abbiamo traccia anche in tradizioni esterne alla cultura brahmanica, come quella buddhista e quella jainista.\nIl \"R\u0101m\u0101yana\" \u00e8 giunto a noi in tre recensioni: \nTutte e tre le recensioni, seppure differiscano per intere sezioni e persino per discrepanze di contenuto, sono suddivise in sette \"kanda\" e offrono ad ogni modo una visione omogenea e coerente dello svolgimento dell'azione principale. Ogni \"kanda\" origina il proprio nome dalla natura della materia trattata.\nA queste tre recensioni se ne aggiunge un'altra detta \"critica\", in 18.766 strofe (606 \"sarga\"), la quale ha suscitato non poche opposizioni. Tale edizione \"critica\" \u00e8 stata pubblicata in 7 volumi da G.H. Bhatt, L.P. Vaidya, P.C. Divanji, D.R. Mankad, G.C. Jhala e U. P. Shah, Oriental Institute, Baroda, 1970-1985.\nIl tema centrale.\nIl tema centrale del poema consiste nella storia di Rama, giovane principe valoroso e settimo \"avatara\" di Vishnu, e della sua sposa, Sita.\nGli eventi sono ambientati nel momento di passaggio tra la fine del \"Treta-yuga\" e l'inizio dello \"Dvapara-yuga\".\nRama, principe ereditario del regno dei Kosala viene privato ingiustamente del diritto al trono ed esiliato dalla capitale Ayodhya (collocata nei pressi dell'odierna Faizabad).\nRama trascorrer\u00e0 quattordici anni in esilio, insieme alla moglie Sita e al fratello Lakshmana, dapprima nei pressi della collina di Citrakuta, dove si trovava l'eremo di Valmiki e di altri saggi, in seguito nella foresta Dandaka, popolata da molti demoni (\"rakshasa).\"\nL\u00ec Sita viene rapita dal crudele demone Ravana, che la conduce nell'isola di Lanka.\nRama e Lakshmana si alleano quindi con un potente popolo di scimmie evolute (\"vanara), e\" insieme ai guerrieri scimmia, tra i quali c'\u00e8 il valoroso e fedele Hanuman, costruiscono un ponte che collega l'estremit\u00e0 meridionale dell'India con Lanka.\nL'esercito affronta l'armata dei demoni, e Ravana viene ucciso in duello da Rama, che torna vittorioso nella capitale Ayodhya, e viene incoronato imperatore.\nIn seguito Rama, per proteggere la sua reputazione pubblica, \u00e8 costretto a ripudiare Sita, a causa del sospetto che abbia ceduto alle molestie di Ravana, nonostante Sita si fosse gi\u00e0 sottoposta ad una prova per verificare sua purezza, sottoponendosi alla prova del fuoco e uscendo indenne dalle fiamme."}
{"id": "392193", "revid": "1305772", "url": "https://it.wikipedia.org/wiki?curid=392193", "title": "Movimento Scout Svizzero", "text": "Il Movimento Scout Svizzero (MSS) \u00e8 l'organizzazione nazionale dello scautismo e del guidismo in Svizzera. Il suo nome nelle varie lingue nazionali della Svizzera \u00e8:\nIl MSS ha circa 50.000 soci in 700 unit\u00e0.\nStoria.\nIl Movimento Scout Svizzero viene fondato il 24 maggio 1987 come successore giuridico delle due precedenti Federazioni nazionali, la Federazione Esploratori Svizzeri (fondata l'8 ottobre 1913) e la Federazione Esploratrici Svizzere (fondata il 4 ottobre 1919).\nStruttura.\n\u00c8 una federazione di 22 associazioni cantonali molto indipendenti.\nLe branche sono 4:\nPossiede anche un settore dedicato ai disabili chiamato Scout ad ogni costo.\nTerminologia.\nFino al 2007 in quest'associazione si usavano, in lingua italiana, i termini \"scaut\" e \"scautismo\". L'associazione si chiamava infatti \"Movimento Scaut Svizzero\".\nNell'autunno del 2007 durante l'assemblea dei delegati \u00e8 stato deciso di cambiare il nome italiano, e quindi non viene pi\u00f9 usato il termine \"scaut\" ma \"scout\". Vi \u00e8 comunque una certa libert\u00e0 di pensiero in questo campo."}
{"id": "392195", "revid": "169529", "url": "https://it.wikipedia.org/wiki?curid=392195", "title": "Max Pirkis", "text": "Biografia.\nOrfano di padre, morto quando era piccolo, ha frequentato la prestigiosa scuola superiore di Eton College. La sua passione per il teatro si \u00e8 espressa fin da giovanissimo con la partecipazione a diverse rappresentazioni scolastiche.\nNel 2003 ottiene il suo primo ruolo importante, quello di Lord Blakeney, il ragazzo tredicenne allievo ufficiale che resta invalido durante un'azione bellica nel film \"Master and Commander - Sfida ai confini del mare\" di Peter Weir, interpretazione giudicata da autorevoli critici \"sorprendente\". Interpreta poi il ruolo di Gaio Giulio Cesare Ottaviano nella discussa serie televisiva in 22 puntate dal titolo \"Roma\" (\"Rome\") di John Milius e William McDonald, coprodotta da Bbc, Hbo e Rai Fiction, trasmessa negli Stati Uniti nel 2005 sulla HBO e andata in onda in Italia nel 2006."}
{"id": "392196", "revid": "1522738", "url": "https://it.wikipedia.org/wiki?curid=392196", "title": "Associazione guide esploratori cattolici sammarinesi", "text": "L'Associazione guide esploratori cattolici sammarinesi (AGECS) \u00e8 l'organizzazione nazionale dello scautismo e del guidismo a San Marino.\nLo scautismo sammarinese nasce nel 1973 nell'AGESCI, diventando poi un'associazione indipendente.Nel 1987 ci fu un accordo tra AGESCI e AGECS in cui questi ultimi furono autorizzati ad indossare l'uniforme AGESCI e a partecipare alle attivit\u00e0 della Zona di Rimini AGESCI. Nel 1993 fu fondato il gruppo San Marino 2 e qualche anno dopo fu fondato il San Marino 3.\nAttualmente usa l'uniforme (ma con alcuni distintivi propri), il metodo e le riviste dell'AGESCI. Anche la formazioni capi \u00e8 curata dall'AGESCI ma supervisionata dai responsabili dell'associazione.\nL'AGECS \u00e8 stato membro accreditato (cio\u00e8 senza diritto di voto) dell'Organizzazione mondiale del movimento scout dal 1990, , ed \u00e8 membro associato dell'Associazione mondiale guide ed esploratrici dal 1993.\nL'associazione raccoglie e ."}
{"id": "392197", "revid": "1718925", "url": "https://it.wikipedia.org/wiki?curid=392197", "title": "108 (numero)", "text": "Centootto (108) \u00e8 il numero naturale dopo il 107 e prima del 109."}
{"id": "392203", "revid": "1529788", "url": "https://it.wikipedia.org/wiki?curid=392203", "title": "Missione", "text": ""}
{"id": "392248", "revid": "124617397", "url": "https://it.wikipedia.org/wiki?curid=392248", "title": "Ostalgie", "text": "Ostalgie (/\u0254stal\u02c8gi:/ crasi tra le parole \"Osten\", ossia \"est\", e \"Nostalgie\", \"nostalgia\") \u00e8 un termine entrato ufficialmente nella lingua tedesca nel 1993, quando la \"Gesellschaft f\u00fcr Deutsche Sprache\" (Societ\u00e0 per la lingua tedesca) lo inser\u00ec nell\u2019elenco delle dieci parole pi\u00f9 rappresentative dell\u2019anno, per indicare il sentimento nostalgico sviluppatosi nei primi anni 1990 nella Germania orientale a seguito della scomparsa della DDR.\nOltre a essere un sentimento, l\u2019Ostalgia \u00e8 un fenomeno di consumo. La risurrezione nostalgica della DDR ha favorito, infatti, la nascita di una sottocultura del recupero: nei supermercati vengono offerti prodotti di vecchie marche dell\u2019Est, vengono organizzati party ostalgici \u2014 spesso ironici \u2014 e riscoperti oggetti tipici e simboli della DDR come ancoraggio d\u2019identit\u00e0. Il culmine di questa tendenza \u00e8 stato raggiunto con il film \"Good Bye, Lenin!\" del 2003 e con i successivi DDR-show di emittenti televisive pubbliche e private.\nContesto.\nDefinizione del termine.\nPer il concetto di nostalgia della DDR non esiste un sinonimo universalmente accettato. Seppur con diverse sfumature, accezioni come \"Ostalgia\", \"identit\u00e0 dell\u2019Est\", \"nuova coscienza tedesco orientale\" e \"mentalit\u00e0 tedesca dell\u2019est\" sono utilizzate per indicare tale fenomeno. Tra queste, il sillogismo Ostalgia \u00e8 la pi\u00f9 famosa. La creazione di questo neologismo, coniato dalla crasi tra i termini tedeschi Ost (in tedesco \"est\") e Nostalgie (\"nostalgia\", \"rimpianto\"), \u00e8 attribuita al cabarettista di Dresda, Uwe Steimle, che si \u00e8 assicurato la paternit\u00e0 del termine il 25 novembre 1992, facendo domanda all\u2019ufficio brevetti (Deutsches Patentamt) per una regolare registrazione.\nSecondo il sociologo Thomas Ahbe, l\u2019accezione Ostalgia \u00e8 da considerarsi in termini peggiorativi, dal momento che il sentimento di nostalgia si pone in contrasto con il moderno Zeitgeist ottimista della Germania riunificata, e poich\u00e9 le parole \u00abEst\u00bb od \u00aborientale\u00bb vengono associate ad aggettivi come arrugginito, fatiscente e obsoleto.\nL\u2019Ostalgia viene frequentemente ed erroneamente identificata con le idee di mancanza di integrazione, protesta, desiderio di riavere la DDR o una riunificazione tedesca invertita. In realt\u00e0, si \u00e8 ritenuto che l\u2019Ostalgia rappresenti al contrario una strategia di integrazione. Una parte dei tedeschi dell'Est, infatti, voleva mantenere i ricordi, le esperienze e i valori ancestrali della propria identit\u00e0 orientale, incompatibili con quelli della maggioranza della Germania Ovest, senza rinnegare, tuttavia, il presente.\nFenomeno dell\"ostalgia\" e interpretazioni.\nIl concetto di nostalgia della DDR \u00e8 utilizzato in modo disomogeneo nella letteratura scientifica. La sociologa Katja Neller, laureatasi nel 2005 con una tesi di dottorato sulla nostalgia della DDR, distingue tale termine dal concetto di Ostalgia, che definisce come valorizzazione retrospettiva dei nuovi cittadini tedeschi (o degli ex cittadini della Germania orientale) verso la DDR.\nSe poco dopo la svolta la DDR \u00e8 stata giudicata unanimemente dalla popolazione tedesca orientale come una realt\u00e0 negativa, nuovi sondaggi mostrano sempre pi\u00f9 valutazioni positive. Nonostante l'aumento del tenore di vita dopo la riunificazione, in molti settori dei nuovi L\u00e4nder, la DDR registra una valutazione migliore rispetto alla Repubblica federale, in particolare in termini di sicurezza sociale. Questa valorizzazione \u00e8 stata condivisa anche da uno studio parallelo di relatori sassoni.\nL\u2019Ostalgia pu\u00f2 essere considerata come la reazione di una parte della popolazione dei nuovi Stati dopo l\u2019immediata risposta di euforia per la svolta. Questa reazione ha tematizzato il contraddittorio e difficile processo economico di transazione, l'adattamento della societ\u00e0 a un nuovo sistema giuridico dopo la rivoluzione pacifica, e da qui la rottura netta tra passato e futuro. Sebbene da un lato l\u2019unione economica, monetaria e sociale ha rappresentato la riuscita introduzione di un nuovo sistema, dall\u2019altro agli occhi della popolazione tedesca orientale ha significato non solo vittoria, ma anche delusione e un senso di perdita. E poich\u00e9 le promesse prospettive economiche per i \u201cnuovi Stati federali\u201d non si sono formate cos\u00ec in fretta come sperato, \u00e8 fiorita nei primi anni 1990 una riscoperta e rinascita dei simboli e dei prodotti della vecchia DDR.\nUn'ulteriore interpretazione al fenomeno dell\u2019Ostalgia \u00e8 stata data da Svetlana Boym, che ha distinto la nostalgia in due categorie: la nostalgia conservatrice o restauratrice e la nostalgia riflessiva. La prima pone l\u2019accento sulla ricostruzione fedele dello spazio e del tempo perduti; la seconda ripesca i ricordi, siano essi positivi o negativi, e si abbandona ai loro dettagli. I nostalgici della prima categoria prendono tutto con massima seriet\u00e0 e presuppongono che il loro progetto di restaurazione sia basato sulla verit\u00e0, mentre la nostalgia riflessiva si sofferma sulle sfumature soggettive, sul desiderio, sulla perdita, sull\u2019imperfezione della memoria; \"\u00e8\" \u2014 afferma la scrittrice \u2014 \u201cpi\u00f9 incentrata sul tempo storico e individuale, sull\u2019irrevocabilit\u00e0 del passato e sulla finitudine umana.\u201d La nostalgia riflessiva risulta utile all\u2019analisi di certi aspetti dell\u2019Ostalgia: l\u2019insieme dei fenomeni ostalgici non ha l\u2019obiettivo di restaurare il vecchio passato socialista, bens\u00ec di ricostruirne il ricordo. \u00c8 con questo obiettivo che nel 1993 a Eisenh\u00fcttenstadt \u00e8 stato fondato per volere del Consiglio comunale della citt\u00e0 il \"Dokumentationszentrum der Alltagskultur der DDR\", il Centro di documentazione della cultura della DDR, un museo, che comprende migliaia di oggetti di uso quotidiano corredati di racconti e commenti sul significato che questi cimeli rivestivano nella vita di tutti i giorni dei donatori.\nNel discorso di Boym emerge, infine, l'idea che i party ostalgici, spesso ironici, rappresentino la realizzazione dell\u2019aspetto umoristico della nostalgia riflessiva.\nUn\u2019idea differente del fenomeno dell\u2019Ostalgia \u00e8 stata proposta dallo scrittore Thomas Brussig, il cui obiettivo \u00e8 difendere la sua ex DDR dalle colpe e critiche attribuitele. Egli ritiene che i tedeschi dell\u2019Ovest non abbiano compreso che normalit\u00e0 e quotidianit\u00e0 sono state componenti anche della vita nell\u2019ex Germania Est; la nostalgia del passato ne sarebbe una naturale conseguenza, e risultato di questo sentimento sarebbe l\u2019espressione \"\"Es war nicht so schlecht!\" (Non era poi cos\u00ec male!)\". Brussig insiste sulla spontaneit\u00e0 del ricordo e sulla naturalezza con cui questo abbellisce il passato, anche se quest\u2019ultimo \u00e8 contestualizzato in una realt\u00e0 totalitaria. Secondo l\u2019analisi di Brussig, infine, ad avere nostalgia della DDR sarebbero, oltre ai disoccupati, anche coloro che, con la riunificazione, hanno s\u00ec ottenuto la libert\u00e0, ma che \u00e8 contrastato con i ritmi e le abitudini di vita sotto il socialismo reale.\nSpiegazioni.\nIn seguito all\u2019iniziale euforia post-riunificazione, che si \u00e8 riversata nella riacquistata possibilit\u00e0 di comperare prodotti dell\u2019Ovest, nel riappropriarsi della libert\u00e0 di opinione e di pensiero e nella prospettiva di ottenere un miglioramento dello standard di vita, i tedeschi dell\u2019Est hanno dovuto affrontare alcuni inaspettati problemi di natura sociale ed economica. \u00c8 a questo punto che si pu\u00f2 iniziare a parlare di Ostalgia. Come causa oggettiva della nascita del fenomeno dopo la riunificazione tedesca possono essere nominati il peggioramento della situazione socio-economica nella zona orientale, il forte aumento della disoccupazione e il dispiacere derivante dalla sostituzione dell'ex \u00e9lite della Germania Est con i tedeschi dell\u2019Ovest.\nMolti tedeschi dell'Est sono rimasti delusi dalla riunificazione, poich\u00e9 questa non ha generato alcun miglioramento della loro situazione economica. Quest\u2019amarezza ha dato origine a un ricordo dei \"bei vecchi tempi\". Nel 1991 lo scrittore Rolf Schneider ha detto al riguardo che \"aus diffusen Gef\u00fchlen und Erinnerungen [\u2026] das Bild einer DDR [entstand], die so nie existiert hat. (dalle emozioni diffuse e dai ricordi [...] [ebbe origine] l'immagine di una DDR che come tale non \u00e8 mai esistita)\".\nAnche l\u2019immagine ideale della Repubblica Federale Tedesca si \u00e8 modificata subito dopo la riunificazione, complice l\u2019emergere di una esasperata societ\u00e0 dei consumi, che distruggeva tutto ci\u00f2 che era appartenuto al suo passato per accogliere i prodotti del nuovo Occidente e deturpava il paesaggio ambientale.\nAnche per una parte dell\"intelligencija\" della BRD, l\u2019ex DDR ha rappresentato un\u2019alternativa al capitalismo occidentale e alla genuinit\u00e0 della cultura e del tipico paesaggio tedesco, in quanto era rimasta immune dall\u2019americanizzazione imperante nella Germania. E. Branchelli definisce la DDR, \"rivendicazione di una differenza\u201d.\nUn sondaggio condotto nel 2016 nelle regioni orientali della Germania mostrava che oltre il 69% della popolazione, a distanza di oltre un quarto di secolo dalla cadura del muro, ancora si trovava a rimpiangere la DDR.\nInfluenza.\nFeste ostalgiche.\nI DDR-Party sono un altro fenomeno legato all\u2019Ostalgia. Si tratta di feste, private o organizzate in spazi semi-pubblici, dove si possono consumare vecchi prodotti della Germania orientale e rivivere i tempi passati. Le feste sono addobbate con gli oggetti di scena di propaganda dell\u2019ex Germania Est: bandierine di carta, ritratti, icone, medaglie, trofei, bandiere, stendardi e striscioni con slogan di propaganda della SED o canzoni ironiche.\nHanno avuto luogo anche eventi semi-professionali dove molti ospiti sono apparsi con i vestiti tipici della DDR o in uniforme e in cui talvolta entrava in scena un sosia di Erich Honecker. La musica di repertorio includeva cantanti e canzoni pop della DDR, mentre come intermezzo musicale erano proposte ironiche o sarcastiche versioni riciclate di inni socialisti e canti dei lavoratori e della rivoluzione. Il cerimoniere delle feste spingeva a estremi pomposi lo stile di comunicazione dei funzionari della DDR.\nNel 1990 ci sono stati anche organizzatori professionisti di feste ostalgiche, che hanno girato tutta la Germania Est. Il pi\u00f9 famoso \u00e8 stato Ralf Heckel, un intrattenitore disco di Nordhausen, nato nel 1969, che ha organizzato nel 1994 il primo Ostalgie-party. Dal gennaio 1995 all'ottobre 1999 ha programmato pi\u00f9 di 100 feste d\u2019Ostalgia con circa 150.000 ospiti. L'eco dei media \u00e8 stato di grandi dimensioni sia a livello nazionale che internazionale. Heckel ha definito il festeggiamento \"Ossi\" privo di ideologia: \"\"Das war wie eine 50er-Jahre-Party, die jagt auch niemand zum Teufel. Es gibt so viele Retro-Kulte, warum nicht so einen?\" (\u00c8 stata come una festa degli anni 1950, di cui nessuno vuole liberarsi. Ci sono cos\u00ec tanti culti r\u00e9tro, perch\u00e9 non uno cos\u00ec?)\" Con queste feste il fenomeno dell\u2019Ostalgia acquisisce un significato pi\u00f9 ampio e commerciale.\nRiscoperta della DDR.\nDurante l'onda ostalgica oggetti di uso quotidiano e simboli della DDR hanno assolto la funzione di ancora di identit\u00e0. In primo luogo \u00e8 stata la societ\u00e0 socialista consumatrice sotto Honecker a omaggiare la DDR. Alcuni esempi di tale oggettistica sono stati:\nOltre alla diffusione di eventi ostalgici, sono state mandate in onda radiodiffusioni sulla vita quotidiana nella DDR e sui relativi stili di vita, oggetti e ricordi.\nStrategie di marketing.\nAd avvenuta riunificazione i prodotti della DDR, che del resto nessuno era pi\u00f9 disposto a comprare, sono spariti dal mercato. Questo fatto immediato ha spinto alcuni produttori tedesco orientali a organizzare curiose manifestazioni, nelle quali chiedevano direttamente ai consumatori il motivo per cui non volessero pi\u00f9 acquistare le loro merci.\nVerso la fine del 1992 i vecchi prodotti hanno cominciato a ricomparire nel mercato orientale. Mentre ai tempi della DDR, molti beni di produzione locale venivano venduti come surrogati o sostituti degli originali della Germania Occidentale, ora erano rivalutati come genuini e inalterati. A renderne riconoscibile questo aspetto ha contribuito la pubblicit\u00e0: di grande successo \u00e8 stata la strategia di marketing delle \u201cbekennenden Ostmarken (marche orientali riconosciute)\", con la quale le vecchie marche DDR sono state modernizzate sotto aspetti come imballaggi, formulazione e qualit\u00e0, pur avendo mantenuto i loro nomi e loghi originari oltrech\u00e9 (per quanto riguarda cibo e bevande) il gusto.\nPer molti prodotti non si trattava solamente di recuperare le radici DDR, bens\u00ec di fare dell\u2019ideologia socialista che essi richiamavano un vero e proprio strumento di marketing. A questo proposito un importante ruolo \u00e8 stato svolto dai simboli. Thomas Ahbe cita l\u2019esempio della birra dall\u2019etichetta rossa, \"Roter Oktober\", lanciata nel 1999, nella cui parte superiore campeggia la stella sovietica incorniciata da una corona di spighe e la cui R del nome \u00e8 scritta in maniera speculare cos\u00ec da sembrare cirillica. In questo senso, poi, da non dimenticare \u00e8 il nome del prodotto, ispirato alla grande rivoluzione socialista.\nNel 1990 \u00e8 riapparsa la \"Knusperflocke\", una marca di cioccolato di cattiva fama ai tempi della DDR, seguita nel 1998 dalla tavoletta di cioccolato \"Bambini\". Entrambe nel 1999 hanno raggiunto insieme un fatturato di 31 milioni di DM. Un\u2019analoga rinascita l'hanno vissuta il caff\u00e8 \"Mokka-fix\", la \"Vita-Cola\" (surrogato della \"Coca-Cola\"), le sigarette \"Cabinett\", e l\u2019\"Adlershofer Wodka\".\nPubblicit\u00e0.\nAlla fine degli anni 1990, il mercato di prodotti orientali \u00e8 aumentato considerevolmente. Con l'incremento delle vendite e dei profitti e il miglioramento della posizione del mercato tedesco si \u00e8 registrata, anche nel linguaggio delle campagne pubblicitarie, un\u2019inversione di tendenza: ora erano la nostalgia e una forte fiducia tedesco orientale gli argomenti di vendita pi\u00f9 incisivi.\nLa pubblicit\u00e0 dei prodotti si \u00e8 appellata ai ricordi pubblici sbiaditi e alle esperienze dei tedeschi orientali. Cos\u00ec, ad esempio, si \u00e8 pubblicizzata, in una campagna pubblicitaria per un drink con lo slogan: \"Hurra, ich lebe noch! (Evviva, vivo ancora!)\", la \"Berlino Spreequell Mineralbrunnen GmbH\", che aveva assunto il marchio \"Club-Cola\" dalla DDR. Allo stesso modo ha agito il Gruppo \"JT International\", che aveva acquistato la marca tedesco-orientale di sigarette \"Club;\" nella pubblicit\u00e0 dei prodotti del 1993, lo slogan \"\"Gutes neu erleben! (Buona esperienza!)\",\" alludeva alla massima diventata in voga nella ex DDR \"\"Es war nicht so schlecht! (Non era poi cos\u00ec male!)\".\" Gli strateghi pubblicitari della sigaretta \"Juwel\" hanno contrastato la campagna \"Test-The-West\" del marchio \"West\" con il detto \"\"Ich rauche Juwel, weil ich den Westen schon getestet habe. Juwel eine f\u00fcr uns. (Io fumo Juwel, perch\u00e9 ho gi\u00e0 provato l'Ovest. Juwel una per noi)\u201d.\" Alla reintroduzione del marchio di caff\u00e8 \"Rondo\" sul mercato, infine, la \"R\u00f6stfein Kaffee GmbH\" di Magdeburgo (Sassonia-Anhalt) ha mantenuto la confezione blu-argento originale del prodotto nel periodo della DDR e un prezzo medio. Con questo concetto di marketing, nel 1998 \"Rondo\" \u00e8 divenuto il terzo pi\u00f9 grande marchio unico nel mercato del caff\u00e8 tedesco-orientale, con una produzione di 6.500 tonnellate.\nIl marchio di sigarette senza filtro \"Karo\", che ai tempi della DDR erano le sigarette degli artisti e dei dissidenti, \u00e8 stato adottato dopo la riunificazione dalla societ\u00e0 Philip Morris e pubblicizzato con lo slogan \"\"Anschlag auf den Einheitsgeschmack (Un colpo al gusto unitario)\".\" Anche \"Nudossi\", la Nutella orientale, da Radebeul, la crema \"Halloren\" da Halle (Saale) o il detergente \"Fit-up\" da Oberlausitz sono vecchi marchi della Germania Est, che sono riusciti a fare una rimonta negli scaffali dei supermercati. Questi prodotti sono classici esempi della riqualificazione della merce orientale, che prima della riunificazione era considerata come secondaria e di scarsa qualit\u00e0. \nTuttavia, i consumatori ostalgici rilevano spesso che molti ex prodotti orientali hanno ora solo il nome e il logo rivolto all'Oriente, poich\u00e9 i loro marchi o produttori sono stati adottati da aziende occidentali. Il grano \"Kornbrand Nordh\u00e4user\", ad esempio, \u00e8 ora commercializzato dalla Eckes, il detersivo \"Spee\" dalla Henkel e la marca di cosmetici \"Florena\" dalla Beiersdorf. Anche creazioni DDR di parole quali \"Broiler\", come denominazione per il tedesco orientale del pollo barbecue, sono state utilizzate in larga misura.\nLa rivalutazione di questi prodotti \u00e8 stata accolta con entusiasmo all'inizio. Oggi, al contrario, sono pochi i consumatori che acquistano merce dell'ex DDR; per i giovani si tratta della possibilit\u00e0 di consumo postmoderna per appropriarsi degli oggetti della quotidianit\u00e0 dei genitori, o pi\u00f9 semplicemente di una moda. Di gran voga sono tutt'oggi i negozi vintage dell'Est e i mercatini delle pulci (tra cui il pi\u00f9 famoso \u00e8 quello del Mauerpark nel quartiere di Prenzlauer), frequentati soprattutto dalla giovent\u00f9, che tratta questa tendenza consumistica senza alcun sentimento politico o storico.\nFiere ostalgiche.\nUn altro fenomeno del boom Ostalgia sono le fiere di vendita come la Fiera Ostpro. La fiera Ostpro ha avuto luogo pi\u00f9 volte a Berlino, con il supporto del partito Partito del Socialismo Democratico (PDS) emergente dal Partito Socialista Unificato di Germania (SED). A questa enorme fiera di vendita per prodotti dell\u2019Est, a cui partecipano pi\u00f9 di 100 aziende provenienti dai nuovi stati federali, vengono presentati i prodotti DDR rilevanti per gli appassionati di Ostalgia. La mostra \u00e8 frequentata principalmente da pensionati.\nUn'eccezione nel boom Ostalgia \u00e8 l'ex azienda di spumante \"Rotk\u00e4ppchen\", che ha ampliato la sua leadership di mercato in Germania e non vuole essere associata all\u2019ostalgia dell\u2019Ostpro.\nVacanze a tema DDR.\nUn altro aspetto commerciale del fenomeno dell\u2019Ostalgia sono \u201cle settimane dell\u2019Ostalgia e i menu a tema\u201d, proposti da diversi Hotel e Ristoranti. Gli organizzatori offrono alla clientela men\u00f9 o vacanze a tema DDR, per ricordare il comune passato tedesco orientale. Spesso queste settimane sono organizzate in modo tale che la festa nazionale del 7 novembre sia compresa. Sono stati molti gli edifici e le vecchie strutture adibiti a \u201cHotel Ostalgia\u201d, come l\u2019ex casa FDGB ad Almsfeld presso Wernigerode agli inizi del 1998 o l\u2019ex scuola superiore \u201cErnst Th\u00e4lmann\u201d di Zittau, trasformata il 7 ottobre 1999 nell\u2019hotel \u201cSittavia\u201d, per citarne due. Per queste occasioni gli ospiti utilizzano moneta che imita il denaro della DDR, scelgono pietanze da men\u00f9 con ricette dell\u2019ex Germania Est, il tutto avvolti da un\u2019atmosfera rigorosamente in stile DDR. Vi sono anche vetrine con foto, documenti e oggetti del tempo. Jens Wagner, dell\u2019agenzia pubblicitaria \"Kommunikation Schnell\" di Dresda, ha individuato, tuttavia, una nota dolente nell\u2019allestimento delle iniziative. Nelle camere degli ospiti si possono trovare letti e arredamento in stile Ovest, i quali rivelano l\u2019idea che gli hotel siano fatti pi\u00f9 per i turisti che per i reali ostalgici.\nMedia.\nFilm e serie TV.\nIl film del 1999 \"Sonnenallee\" di Leander Haussmann \u00e8 stato il primo film di successo commerciale dopo la svolta. La pellicola ripercorre in retrospettiva e in maniera frivola la vita nella DDR e pone molta enfasi su dettagli e sentimenti nostalgici. \"Sonnenallee\" ha scatenato un\u2019ondata di altre \"commedie del muro\", che esaminano l'ex DDR da un angolo totalmente differente, inaugurando un nuovo modo di parlare con il pubblico della DDR, non pi\u00f9 vista solo come sistema repressivo e dittatoriale: nel 2003 \u00e8 apparso al cinema il film \"Good Bye, Lenin!\" del regista Wolfgang Becker, seguito dalla tragicommedia \"Herr Lehmann\" (basata sul romanzo d'esordio di Sven Regener), nel 2004 \u00e8 comparsa la commedia Est-Ovest \"Kleinruppin forever\", nel 2005 il film commedia \"NVA\", e nel 2006 \u00e8 stato pubblicato il dramma romantico \"Der Rote Kakadu\". RTL, infine, ha trasmesso la serie ostalgica \"Meine sch\u00f6nsten Jahre\", sulla vita di un giovane berlinese orientale negli anni 1980, ma \u00e8 stata interrotta dopo otto episodi a causa dei bassi ascolti.\nDDR-show.\nSulla scia del successo di \"Goodbye Lenin!,\" nella seconda met\u00e0 del 2003 sono stati introdotti nelle reti televisive diversi DDR-show, sulla vita nella DDR, dove spesso i conduttori entravano in scena da personaggi noti della ex DDR, come il pugile Henry Maske, la pattinatrice Katarina Witt e complessi musicali tra i quali i Pudhys o Karat.\nAi DDR-show venivano affrontati aspetti della cultura popolare, quotidiana e di consumo, venivano mostrati oggetti, prodotti, foto, episodi storici, aneddoti sulla vita nella DDR, si discuteva di alcuni aspetti della dittatura, si trattava il tema della Stasi, si dava l\u2019occasione di aprire dibattiti, ma l\u2019obiettivo principale era quello di dare nuova luce al passato della Germania Est.\nIl 17 agosto 2003 la ZDF ha lanciato l\"'Ostalgie-Show\" con gli ospiti Andrea Kiewel e Marco Schreyl. Ci sono stati 4,78 milioni di spettatori (quota di mercato del 21,8 per cento), ovvero lo spettacolo \u00e8 stato seguito da una persona su tre nei nuovi stati federali. In occasione dello spettacolo, il presentatore Kiewel ha stretto il pugno destro, alzato il braccio in aria e gridato: \"F\u00fcr Frieden und Sozialismus seid bereit! (Siate pronti per la pace e per il Socialismo!)\". La folla ha risposto all'unisono \"\"Immer bereit! (Sempre pronti!)\".\" La trasmissione si \u00e8 conclusa con due \"DDR-Spezials\", andati in onda il 7 e il 13 ottobre 2003.\nIl 22 agosto 2003 la radio (MDR) ha mandato in onda la prima puntata della trasmissione settimanale di sei episodi del quotidiano \"Ein Kessel DDR\", diretto da Franziska Schenk e Gunther Emmerlich, che ha raggiunto un tasso di ascolto del 22,8 per cento. Il 23 agosto 2003 ha seguito Sat 1 con il programma di due parti \"Meyer &amp; Schulz - Die ultimative Ost-Show\" con Axel Schulz e Ulrich Meyer. A partire dal 3 settembre 2003 \u00e8 stato trasmesso in quattro parti da RTL il \"DDR-Show \u2013 Von Ampelm\u00e4nnchen bis Zentralkomitee\". Per la conduzione dello spettacolo, Katharina Witt, che ha presentava con Oliver Gissen, ha indossato una camicetta con lo slogan FDJ (Freie Deutsche Jugend).\nInternet.\nGrazie all\u2019influenza dei DDR-show, alle campagne pubblicitarie e al boom di prodotti orientali nei supermercati, nel 2004 ha avuto avvio il fenomeno dell\u2019Ostalgia su Internet. Diversi siti web sono nati sia per vendere prodotti alimentari, oggetti di arredamento, mobili, accessori, giocattoli, abiti, libri dell\u2019ex DDR (autentici e non), sia come chat room, in cui gruppi di ostalgici e non condividono le proprie esperienze nella Germania Est e riportano aneddoti, storie, dibattiti e anche barzellette sul rapporto tra Ossis e Wessis. Social network e chat room rappresentano fori pubblici di dialogo e la piattaforma su cui vengono elaborate \u201cbiografie collettive\u201d. Internet \u00e8 stato sfruttato anche per promuovere petizioni e iniziative; il sito web contro la demolizione del palazzo della Repubblica (attivo dal 1996) \u00e8 uno dei tanti esempi in questo campo.\nCritica e discorso sui simboli politici della DDR.\nLa maggioranza delle critiche verso la DDR sono state volte dagli ex tedeschi della Germania Ovest, che non comprendevano e ritenevano immorale la nostalgia della DDR. \u00c8 anche vero, per\u00f2, che la critica all\u2019Ostalgia non \u00e8 stata risparmiata neppure nella Germania Est. Il giornalista Martin Z. Schr\u00f6der, cittadino della ex DDR, afferma, in un suo articolo del 2000 pubblicato sul \"Berliner Zeitung\", che ci sono stati situazioni e aspetti caratteristici della vita nella DDR tutt\u2019altro che positivi, che molti nostalgici hanno dimenticato. Tra questi cita sia particolari non molto importanti, quali l\u2019assenza del telefono e delle fragole, sia fatti rilevanti come la corruzione dello Stato e la farsa dei programmi politici. Schr\u00f6der assume un tono aspro e non si risparmia, inoltre, sul ruolo dei cittadini dell\u2019Est, che a suo parere nulla hanno fatto per cambiare la situazione e che ora si lamentano delle proprie condizioni.\nNel contesto di post-riunificazione i critici sostengono, inoltre, che le reali condizioni socio-politiche ed economiche prevalenti nella DDR prima della svolta siano state taciute o represse.\nSi \u00e8 controbattuto anche in merito all'utilizzo dei simboli della DDR. Lo storico Hubertus Knabe ha avviato un dibattito a livello nazionale per il divieto dei simboli DDR che richiamano una dittatura del SED (Sozialistische Einheitspartei Deutschlands): l'emblema nazionale, il distintivo della SED, la FDJ, Stasi e falce e martello.\nRiguardo all\u2019aneddoto sulla provocazione della Witt nel mostrare la camicia blu con lo slogan FDJ (\"Freie Deutsche Jugend)\" nello show DDR, l'ex giurista della DDR e politico berlinese della CDU G\u00fcnter Nooke ha reagito con un'azione legale contro la proiezione dei simboli della DDR. Nooke ha fatto appello a una sentenza della Corte costituzionale del 1954, con la quale i giudici avevano dichiarato la FDJ tedesca occidentale un\u2019organizzazione incostituzionale, pronunciato un divieto e quindi vietato anche la proiezione dei suoi simboli."}
{"id": "392251", "revid": "1748167", "url": "https://it.wikipedia.org/wiki?curid=392251", "title": "Tatsunoko", "text": "La , spesso abbreviata in \"Tatsunoko Pro.\", \u00e8 una storica piccola (43 dipendenti) casa di produzione di animazione giapponese fondata nell'ottobre 1962 dal leggendario pioniere degli anime moderni Tatsuo Yoshida, assieme ai fratelli Kenji e Toyoharu. Il nome ha il significato di \"cavalluccio marino\", che ha ispirato il logo della societ\u00e0.\nIl successo delle serie della Tatsunoko.\nLa diffusione delle edizioni adattate e tradotte delle loro pi\u00f9 celebri serie animate \u00e8 stata di grande importanza per il successo internazionale degli anime. In particolare la Tatsunoko \u00e8 celebre per avere reinterpretato \"alla giapponese\" l'influsso dei fumetti supereroistici americani che nei tardi anni '60 e soprattutto negli anni '70 si affacciarono anche nel paese del Sol Levante (creando fenomeni imitativi che continuano tuttora come ad esempio le serie televisive Toei Sentai); la Tatsunoko applic\u00f2 la formula 'supereroistica' alla tradizionale animazione disegnata senza scordare per\u00f2 tematiche e pathos particolarmente adatti al pubblico giapponese, creando personaggi indimenticabili (\"Casshern\", \"Tekkaman\", \"Hurricane Polimar\") guadagnandosi il soprannome \"Casa degli eroi\", anche i prodotti rivolti al pubblico dei pi\u00f9 piccoli hanno raggiunto la grande distribuzione ed il successo internazionale."}
{"id": "392254", "revid": "34392", "url": "https://it.wikipedia.org/wiki?curid=392254", "title": "Psiche, culto delle anime e fede nell'immortalit\u00e0 presso i Greci", "text": ""}
{"id": "392255", "revid": "125225842", "url": "https://it.wikipedia.org/wiki?curid=392255", "title": "Kyashan - Il ragazzo androide", "text": " \u00e8 un anime televisivo di 35 episodi creato da Tatsuo Yoshida e prodotto dalla Tatsunoko nel 1973. \nNel 1993, per celebrare il ventennale anniversario della serie Tatsunoko realizz\u00f2 un OAV chiamato \"Kyashan - Il mito\" diviso in quattro episodi, che reinterpreta in chiave pi\u00f9 moderna, anche sotto il profilo tecnico, la serie storica.\nNel 2004 \u00e8 stato realizzato un lungometraggio \"live action\" dal titolo \"Kyashan - La rinascita\", \u00e8 un remake dell'anime. \nNel 2008 la Madhouse ha prodotto e realizzato un \"reboot\" della serie animata, intitolato in 24 episodi. \nInizialmente la Tatsunoko diede alla serie il titolo internazionale Neo-Human Casshern, e il nome del protagonista \u00e8 ufficialmente romanizzato in \"Casshern\" (ad esempio nel film del 2004 e nel reboot del 2008); tuttavia dai primi anni '90 e ancora oggi la serie del 1973 \u00e8 indicata ufficialmente come Casshan, probabilmente su influenza del titolo usato negli Stati Uniti per la distribuzione dell'OAV. Nel doppiaggio italiano dell'anime, invece, \u00e8 stato utilizzato il nome \"Kyashan,\" versione \"r\u014dmaji\" letterale della scrittura giapponese, e lo stesso \u00e8 stato mantenuto nelle edizioni italiane delle opere successive. Si \u00e8 cos\u00ec creata un'incoerenza tra i titoli e l'aspetto del protagonista, visto che nell'anime Tetsuya Azuma alias \"Casshern\" ha una \"C\" rossa sul torace. \nTrama.\nIl dottor \"Kotaro\" \"Azuma\" ha costruito quattro androidi dall'intelligenza artificiale sofisticata: \"Bryking\", \"Sagure\", \"Akubon\" e \"Barashin\". I quattro androidi, creati per aiutare l'umanit\u00e0 a risolvere il grave problema dell'inquinamento, a causa di un violento corto circuito acquisiscono una volont\u00e0 propria e assumono il comando di un esercito di robot. Il loro obiettivo \u00e8 la sottomissione di tutto il genere umano, da essi visto (non senza una punta di ragione) come il principale responsabile del degrado ambientale planetario. Azuma, disperato per quanto accaduto e ormai assediato dagli androidi, non sa come rimediare, quando suo figlio \"Tetsuya\", al prezzo della propria integrit\u00e0 umana, si offre per essere trasformato in un super androide capace di affrontare il nemico. L'esperimento riesce e il giovane Tetsuya si trova cos\u00ec trasformato in \"Kyashan\", mentre il fedele cane \"Lucky\", gravemente ferito poco prima proprio per mano degli androidi, viene trasformato nel fedelissimo segugio-robot \"Flender\", in grado di trasformarsi in vari veicoli per volare o perforare il terreno. \nIl dottor Azuma, catturato dagli androidi, riesce a salvare la vita anche alla moglie \"Midori\", riversando la sua coscienza e i suoi ricordi nel corpo di un cigno robot, \"Swanee\", che nelle notti di Luna piena \u00e8 in grado di proiettarne l'immagine e permetterle cos\u00ec di comunicare con il figlio. La lotta di Kyashan contro gli androidi si complica anche a causa della diffidenza che gli esseri umani hanno nei suoi confronti non appena scoprono che egli stesso \u00e8 un androide. L'unica persona che gli resta fedele \u00e8 \"Luna\", sua amica d'infanzia e figlia di uno scienziato morto per mano degli androidi, che le ha lasciato in eredit\u00e0 la pistola MC, capace di generare un campo magnetico letale per gli androidi che vengono colpiti dal suo raggio.\nKyashan affronta cos\u00ec una serie di avventure in giro per il mondo (contrariamente ad altre serie nipponiche del periodo la scena non \u00e8 focalizzata sul solo Giappone) incontrando anche individui disposti a tradirlo, sconfiggendo i robot in un ambiente che ricorda l'Europa mitteleuropea degli anni 40. In effetti la caratterizzazione dei cattivi rimanda alla dittatura nazista: il capo dei robot Briking \u00e8 un graficamente simile a Benito Mussolini, con tratti caratteriali di Adolf Hitler (l\u2019amore per la pittura, per gli animali, ecc.) e gli stessi robot sottoposti si rivolgono a lui salutandolo con il saluto nazista.\nLa serie si conclude con la vittoria degli esseri umani ed il ritorno della pace sulla Terra, grazie ad un'arma sviluppata dal dottor Azuma che sfrutta il passaggio di una cometa. I robot ribelli vengono riprogrammati ed utilizzati per la ricostruzione. Tetsuya per\u00f2 si trova nell'impossibilit\u00e0 di tornare a vivere come essere umano, dato che la trasformazione in androide \u00e8 definitiva - infatti suo padre gli conferma che l'attuale tecnologia a loro disposizione non \u00e8 in grado di eseguire la trasformazione inversa, ma che forse quella del futuro potr\u00e0 riuscirci. Fino ad allora Kyashan rimarr\u00e0 a difesa della Terra e del genere umano.\nRispetto ad altre serie giapponesi dello stesso periodo, gli spunti comici sono ridotti al minimo e le storie hanno spesso un carattere cupo e malinconico. Vi sono inoltre dei traditori del protagonista che, per la sua doppia natura di umano e androide, non \u00e8 beneamato da tutti come gli eroi a tutto tondo delle serie robotiche. Inoltre l'eroe non \"salva la Terra\" da solo e le volte in cui Kyashan mette in fuga il nemico allontanandolo da una citt\u00e0 sono spesso facilitate da circostanze esterne come una ribellione dei cittadini o un'arma poderosa gi\u00e0 sul posto.\nEdizione italiana.\nLa serie TV fu trasmessa in Italia per la prima volta tra ottobre e dicembre 1980 nel contenitore \"Ciao Ciao\" all'epoca trasmesso in syndication; in seguito fu replicata da varie televisioni locali su distribuzione ITB. Nel 2007 \u00e8 stata pubblicata in DVD dalla Dynit.\nL'OAV \u00e8 stato importato direttamente per il mercato \"home video\" dalla Yamato Video nel 1999, e pubblicato in unico DVD dal titolo \"Kyashan - Il mito\".\nPersonaggi e doppiatori.\nNell'edizione italiana dell'anime alcuni nomi sono traslitterati diversamente: i nomi usati nel doppiaggio, se diversi, sono indicati tra parentesi.\nVideogiochi.\n\"Tatsunoko Fight\" (2000), picchiaduro per la console PlayStation pubblicato da Takara, Kyashan e Luna sono tra i personaggi giocabili.\nNella serie \" Cross Generation of Heroes (2008); Ultimate All Stars\" (2010), picchiaduro per arcade coin-op e console Nintendo Wii, Kyashan \u00e8 uno dei personaggi giocabili.\nAltre influenze si riscontrano in \"Vanquish\" (2010) di Platinum Games, qui il \"game designer\" Shinji Mikami dichiara che l'azione del \"gameplay\" trae ispirazione da Kyashan.\nAltre analogie si riscontrano in \"Dynamic Duo\" (1987) di Firebird, il duo protagonista \u00e8 un inventore e la sua anatra robot. In \"\" (2013) come il paravolto e il dualismo Kyashan/Flender e Raiden/Bladewolf."}
{"id": "392256", "revid": "228587", "url": "https://it.wikipedia.org/wiki?curid=392256", "title": "Gatchaman", "text": " \u00e8 una serie di anime prodotti dalla Tatsunoko negli anni settanta; col termine \"Gatchaman\" si designa complessivamente la squadra dei cinque supereroi protagonisti preposti a difesa del pianeta Terra: indossano uniformi numerate che indicano il loro rango all'interno della squadra (da G1 a G5) e assumono la denominazione di uccelli; temi ricorrenti della storia sono la conservazione della natura, l'ambientalismo e l'uso responsabile della tecnologia a servizio del progresso e dell'avanzamento umano.\nProduzione e trasmissione.\nSono state realizzate tre serie televisive consecutive, \"Gatchaman\" (105 episodi) nel 1972, \"Gatchaman II\" (52 episodi) nel 1978 e \"Gatchaman F\" (48 episodi) nel 1979 e un OAV, \"Tecno Ninja Gatchaman\", nel 1994. La prima serie \u00e8 conosciuta in Italia come La battaglia dei pianeti, e ne sono stati trasmessi 85 episodi su 105 della versione americana. Alla fine degli anni novanta ne \u00e8 stata pubblicata una riedizione in 3 OAV, modernizzata nella grafica.\nL'edizione italiana della prima serie \u00e8 giunta nella forma dell'adattamento americano con il titolo \"La battaglia dei pianeti\", con molti tagli e inserimenti di scene create \"ex novo\" negli USA (quelle col robot-mascotte \"7 Zark 7\"), la seconda e la terza serie sono state adattate, con l'aggiunta di \"Gatchaman\" nel titolo, partendo direttamente da quelle giapponesi e sono state quindi trasmesse in maniera integrale, bench\u00e9 con qualche errore di adattamento.Nel 2006 la prima serie, sempre con l'adattamento statunitense, \u00e8 stata ripubblicata in DVD dalla Yamato Video. Nel 2003, sul canale satellitare Fox Kids, \u00e8 stata trasmessa la serie \"Eagle Riders\", adattamento americano della seconda e terza serie. La sigla italiana dal titolo \"Gatchaman la battaglia dei pianeti\" \u00e8 stata incisa dall'Orchestra e il Coro di Augusto Martelli.\nTrama.\nLa serie si ispira alla cultura Ninja riprendendone in parte le caratteristiche e le armi, unite al fatto che il gruppo \u00e8 particolarmente dotato nelle azioni silenziose per cogliere di sorpresa il nemico. La squadra \u00e8 anche dotata di un mezzo speciale con armi che per\u00f2 usa solo quando anche i nemici ne schierano uno simile, solitamente un robot mecha. Altra caratteristica della serie sono gli avversari che di solito si muovono nell'ombra - a eccezione della terza serie, in cui sono un vero e proprio esercito - e sono anch'essi mascherati. I capi delle organizzazioni criminali sono solitamente scelti della gelida intelligenza aliena del \"Generalissimo\" e assecondano i piani dei Galactor per gloria personale ma nel finale si ribellano al Generalissimo, che persegue scopi a fatica intuibili e di portata galattica. Per lui la Terra \u00e8 solo una pedina sacrificabile in un contesto di dimensioni cosmiche.\nPrima serie.\nL'Organizzazione Scientifica Internazionale (ISO) organizza un piano d'emergenza per cercare di migliorare le condizioni ambientali della Terra, oramai devastata dall'inquinamento. Ma la terribile banda criminale Galactor (\"Spectra\" nell'edizione americana), comandata da un misterioso alieno proveniente dal pianeta Selectol, noto come Generalissimo X (\"Grande Spirito\" nell'edizione americana, \"Leader X\" in quella giapponese), tenta di prendere il controllo della Terra.\nIl suo luogotenente \u00e8 un personaggio misterioso, maestro dei travestimenti, di nome Berg Katse (\"Zoltar\" nell'edizione americana). Per difendere il mondo, quindi, viene istituita un'apposita squadra di combattenti, dotati di poteri straordinari. Il team, caratterizzato da costumi a foggia di uccelli, viene chiamato Gatchaman ed \u00e8 composto da 5 ragazzi: Ken l'aquila, il capo; Joe il condor; Pretty Jane il cigno (Pretty Jun); Ryu il gufo e Gimpy la rondine (Jinpei).\nDopo una lunga e difficile guerra il pianeta d'origine del Generalissimo X scompare misteriosamente (il motivo non verr\u00e0 mai chiarito). Sconvolto dall'accaduto l'alieno decide di andare ad investigare, ma prima intende distruggere la Terra, dicendo che ormai conquistarla per lui non ha pi\u00f9 alcun senso. Avvia cos\u00ec un piano per far esplodere il pianeta colpendolo ripetutamente al nucleo con missili, e poi parte per lo spazio.\nNon c'\u00e8 modo di fermare in tempo il meccanismo di lancio dei missili: Katse, persa ogni speranza, si suicida gettandosi nella lava mentre i Gatchaman non si arrendono e cercano una soluzione. Poi, di colpo, avviene un'esplosione e la macchina preposta alla fine del mondo si ferma. Nessuno sapr\u00e0 mai che \u00e8 merito di una delle piume speciali usate come armi da Joe, che sacrifica la propria vita per salvare La Terra.\nSeconda serie.\nIl Generalissimo X torna sulla Terra per attuare un terribile piano di vendetta e si sceglie un nuovo luogotenente: dopo essere entrato nell'atmosfera, mentre entra nell'oceano distrugge una nave da crociera in navigazione e salva dal disastro un bambino dotato di poteri psichici, che racchiude geni particolari nel proprio DNA. Lo fa crescere artificialmente in pochi mesi, facendone un mutante che ha caratteristiche sia maschili che femminili (proprio come era anche il suo predecessore, Berg Katse) e ne fa il nuovo capo dei Galactor, con il nome di Ghelsadra (\"Gel Sandra\" nell'edizione originale).\nTerza serie.\nNella Terza serie, la parte meccanica del cervello del Generalissimo X \u00e8 sopravvissuta allo scontro finale e riesce a rigenerare un corpo gigantesco, una specie di piramide levitante chiamata Generalissimo Z(Leader Z nell'edizione giapponese). Decide poi di aiutare il conte Ego Bozler, capo di una potente famiglia che ha sempre sostenuto i Galactors da dietro le quinte, nel suo desiderio di conquistare il mondo. Di nuovo si riaccende la guerra tra i Gatchaman ed il Generalissimo, che questa volta insanguina l'intero pianeta, sconvolto dalla guerra di conquista del conte. Ma ben presto i veri piani del Generalissimo Z vengono alla luce: senza pi\u00f9 un pianeta a cui fare ritorno, avendo fallito la sua missione precedente, e senza pi\u00f9 nemmeno la sua parte biologica, il computer alieno ora intende unicamente vendicarsi distruggendo la Terra con una massa di antimateria proveniente dallo spazio profondo. Di nuovo \"buoni\" e \"cattivi\" si uniscono contro il Generalissimo e penetrano nell'interno della piramide. Alla fine riescono a prevalere, ma solo grazie al sacrificio dei Gatchaman. Tuttavia, mentre la piramide esplode, si attiva un misterioso meccanismo nelle Gatch Machine e, dopo la catastrofe, 5 luci risplendono nel cielo...\nPersonaggi.\nLa serie si basa su un gruppo di personaggi facenti parte di una squadra - caratteristica comune poi anche ad altre serie d'azione anime, solitamente composto da cinque elementi prototipo di cinque tipologie umane: un leader forte, carismatico e intelligente, un bel ragazzo forte e intelligente ma taciturno e sarcastico, la ragazza carina, intelligente, forte e combattiva, il \"grassone\" goffo e un po' sempliciotto ma fortissimo e simpatico e un bambino, inesperto e goffo ma solitamente esperto di tecnologie e computer. Ognuno dei cinque personaggi \u00e8 caratterizzato anche con un colore specifico e con un'arma o stile di combattimento personale."}
{"id": "392262", "revid": "8596", "url": "https://it.wikipedia.org/wiki?curid=392262", "title": "Parti communiste fran\u00e7ais", "text": ""}
{"id": "392263", "revid": "8596", "url": "https://it.wikipedia.org/wiki?curid=392263", "title": "Union pour la d\u00e9mocratie Fran\u00e7aise", "text": ""}
{"id": "392264", "revid": "8596", "url": "https://it.wikipedia.org/wiki?curid=392264", "title": "Parti Communiste Fran\u00e7ais", "text": ""}
{"id": "392265", "revid": "486946", "url": "https://it.wikipedia.org/wiki?curid=392265", "title": "Union pour la nouvelle R\u00e9publique", "text": ""}
{"id": "392266", "revid": "34392", "url": "https://it.wikipedia.org/wiki?curid=392266", "title": "Metri popolari", "text": ""}
{"id": "392267", "revid": "125850675", "url": "https://it.wikipedia.org/wiki?curid=392267", "title": "Nikolaj Konstantinovi\u010d \u010cerkasov", "text": " \nBiografia.\nTra i massimi interpreti russi del grande schermo, aveva la grande capacit\u00e0 di compenetrarsi in profondit\u00e0, anche fisicamente, nei pi\u00f9 disparati personaggi storici. Attore di scuola tradizionale ottocentesca, seppe sfruttare con abilit\u00e0 gli insegnamenti del grande regista teatrale russo Kostantin Sergeevi\u010d Stanislavskij.\nRigoroso in tutte le sue interpretazioni, che erano il frutto di una complessa elaborazione culturale, recitava con raro vigore ed era dotato di un'enorme capacit\u00e0 di comunicazione.\nGiunse al cinema dopo una carriera teatrale iniziata a 15 anni come ballerino e generico d'opera, continuata sul palcoscenico di prosa e nel circo con parti in prevalenza grottesche, e sfociata agli inizi degli anni trenta nei modi del realismo.\nApprod\u00f2 al cinema nel 1926, ma giunse al successo internazionale un decennio dopo con \"Il deputato del Baltico\" (1936) di Iosif Chejfic e Aleksandr Zarchi. Da allora prese a interpretare magistralmente grandi personaggi della storia russa antica e recente \"Pietro il Grande\" (1937-1939) di Vladimir Petrov, \"Aleksandr Nevskij\" (1938) e \"Ivan il Terribile\", ambedue di Sergej Michajlovi\u010d \u0116jzen\u0161tejn, \"Lenin nel 1918\" (1939) di Michail Romm in cui impersonava Maksim Gor'kij, \"L'accademico Ivan Pavlov\" (1949) di Grigorij L'vovi\u010d Ro\u0161al', \"Don Chisciotte\" (1957) di Grigorij Kozincev.\n\u010cerkasov ebbe il titolo di \"artista nazionale dell'URSS\", venne insignito dell'Ordine di Lenin, ottenne pi\u00f9 volte il premio Stalin e fu deputato al Soviet Supremo."}
{"id": "392268", "revid": "125617310", "url": "https://it.wikipedia.org/wiki?curid=392268", "title": "Basilica di San Marco (Firenze)", "text": "La basilica di San Marco a Firenze \u00e8 una delle chiese del centro storico cittadino, che domina un'affollata piazza e che fa da punto di riferimento per l'area urbana circostante. La chiesa faceva parte originariamente del grande complesso del convento di San Marco, in cui vissero ed operarono molti fra i pi\u00f9 importanti rappresentanti della spiritualit\u00e0 e della cultura quattrocentesca: Cosimo il Vecchio, sant'Antonino, il Beato Angelico, Ambrogio Catarino Politi, Fra Bartolomeo, Tommaso Caccini (noto per aver inquisito Galileo Galilei) e, soprattutto, fra' Girolamo Savonarola, che predic\u00f2 contro la decadenza dei costumi, finendo poi impiccato ed arso in piazza della Signoria nel 1498. Dal 1934 vi dimor\u00f2 anche il sindaco di Firenze Giorgio La Pira, successivamente tumulato nella Basilica.\nDal 1869 l'ex-convento ospita il Museo di San Marco di Firenze, di cui per\u00f2 non fanno parte n\u00e9 la chiesa n\u00e9 l'attiguo chiostro di San Domenico.\nStoria del complesso.\nAnticamente esisteva qui un oratorio dedicato a san Giorgio. L'attuale convento sorse nel luogo dove fin dal XII secolo si trovava un monastero vallombrosano, passato poi ai Silvestrini che provenivano dalla chiesetta del contado di San Marco Vecchio, da cui la dedica all'evangelista. All'epoca questa zona si chiamava \"Cafaggio\", per cui nei primi documenti la chiesa \u00e8 citata come San Marco al Cafaggio.\nNel 1418 questi ultimi furono costretti ad abbandonarlo, su ordine del papa domenicano Eugenio IV, e il convento fu affidato nel 1435 ai Domenicani osservanti. Nel 1437 Cosimo il Vecchio, su suggerimento di Antonino Pierozzi, allora vicario generale di quest'ordine, decise di avviare la ristrutturazione di tutto il complesso. La chiesa era infatti nell'area di maggior influenza della famiglia Medici che risiedeva nelle vicinanze (nell'odierno palazzo Medici Riccardi). I lavori furono affidati a Michelozzo, mentre della decorazione parietale si occup\u00f2, fra il 1439 e il 1444, il Beato Angelico insieme ai suoi collaboratori, fra i quali Benozzo Gozzoli. La chiesa venne consacrata la notte dell'epifania del 1443 dal cardinale e arcivescovo di Capua Niccol\u00f2 d'Acciapaccio, alla presenza di papa Eugenio IV.\nConfiscato definitivamente nel 1866 fu in parte trasformato in museo nel 1869. La chiesa e una parte del convento (attorno al chiostro di San Domenico) ha ospitato fino al 2019 una comunit\u00e0 di frati domenicani, soppressa in seguito alle decisioni del Capitolo Provinciale 2017 e al decreto del Maestro dell'Ordine. La comunit\u00e0 dei frati domenicani di Santa Maria Novella \u00e8 incaricata della cura pastorale e delle attivit\u00e0 presenti sia in san Marco che in Santa Maria Novella garantendo la continuazione e lo sviluppo delle attivit\u00e0 nei due luoghi.\nEsterno.\nLa facciata.\nLa facciata di San Marco \u00e8 in stile neoclassico e risale al 1777-78. Fu realizzata da fra' Giovan Battista Paladini, come ricorda un'iscrizione sulla finestra. Divisa su tre ordini \u00e8 scandita da paraste in tre fasce orizzontali con un unico portale sormontato da una finestra. Nelle fasce laterali \u00e8 decorata da due nicchie con statue (in basso) e da nastri e festoni (in alto); il registro superiore presenta un bassorilievo decorativo e un timpano sormontato dalla croce in ferro.\nIl campanile.\nLa torre campanaria fu realizzata nel 1512 su disegno di Baccio d'Agnolo.\nInterno.\nInternamente \u00e8 ad unica navata e presenta numerose cappelle laterali, disegnate nell'ultimo quarto del Cinquecento dal Giambologna (dal 1579) e ornate soprattutto da tavole cinque-seicentesche. Anticamente era coperta da affreschi trecenteschi, dei quali restano tracce ritrovate qua e l\u00e0 sotto gli intonaci. Questi resti suggeriscono un lungo arco di interventi pittorici, collocabili tra il 1380 e il 1420 circa. A Michelozzo competerono la riedificazione della sagrestia e dell'abside.\nDal 1679 vennero realizzate la tribuna ed il soffitto intagliato su progetto di Pier Francesco Silvani. La tela al centro del soffitto con l\"Assunzione della Vergine\" e di Giovanni Antonio Pucci (1725).\nControfacciata.\nLa controfacciata presenta i migliori resti di pitture trecentesche, tra i quali un grande \"Crocifisso\", della scuola dell'Orcagna (1365 circa) e un\"Annunciazione\" (documentata al 1375), vicina allo stile di Jacopo di Cione e modellata a partire dalla famosa \"Annunziata\" miracolosa della basilica della Santissima Annunziata.\nA sinistra \u00e8 appesa inoltre una tela di Giovanni Battista Paggi con la \"Trasfigurazione\" (1596), che sostitu\u00ec la \"Pala di San Marco\" del Botticelli oggi agli Uffizi (1488-1490).\nAltari di destra.\nIl primo altare di destra \u00e8 decorato dalla pala di Santi di Tito raffigurante la \"Visione di san Tommaso d'Aquino\", del 1593.\nNel secondo altare una \"Madonna e santi\" di Fra Bartolomeo (1509 circa), mentre il terzo presenta un grande mosaico della \"Vergine\", che proviene dall'antica basilica di San Pietro in Vaticano: arriv\u00f2 a Firenze verso il 1596, quando venne realizzato l'altare. Gli angeli e i santi Domenico e Raimondo in adorazione attorno alla Vergine furono aggiunti a Firenze e sono dipinti a imitazione del mosaico, da qualcuno vicino allo stile di Fabrizio Boschi.\nIl quarto altare presenta la tela di Matteo Rosselli con la \"Madonna del rosario e angeli che portano in cielo San Domenico\" (1640), mentre la statua di \"San Zanobi\" sull'arco che incornicia l'altare \u00e8 del Giambologna.\nGli altari di sinistra.\nIl primo altare, quello pi\u00f9 vicino alla controfacciata, \u00e8 decorato dal \"Miracolo di San Vincenzo Ferrer\", del Passignano (1593), mentre il secondo dal \"Matrimonio mistico di Santa Caterina\", copia da Fra Bartolomeo di Anton Domenico Gabbiani (1690).\nIl terzo altare \u00e8 ornato dalla tela di \"Eraclio che porta la croce\" del Cigoli (1594), ed ai lati sono collocati i due monumenti agli umanisti qui sepolti: Pico della Mirandola e Poliziano.\nAbside e cupola.\nSi pu\u00f2 accedere all'abside dalla sagrestia, chiedendo il permesso. Creata da Michelozzo, vi si trovano due mostre di portali in pietra.\nLa cupola venne innalzata su progetto di Angelo Ferri entro il 1712 ed \u00e8 decorata da affreschi di Alessandro Gherardini (1717).\nPresbiterio e altare maggiore.\nGli affreschi sulle pareti del presbiterio sono di Ignace Parrocel, mentre la tela sotto l'organo \u00e8 di Pier Dandini e rappresenta l\"Ultima cena\" (1686).\nSull'altare maggiore si trova il prezioso \"Crocifisso\" del Beato Angelico (1425-1428).\nLa cappella Serragli o del Sacramento.\nLa Cappella Serragli o del Sacramento si trova a sinistra del presbiterio e vi si accede da un portale barocco. Venne iniziata verso l'ultimo decennio del Cinquecento e dedicata all'esaltazione del mistero dell'eucaristia.\nLa volta affrescata \u00e8 distinta in tre zone. Nella prima vi sono raffigurate le personificazioni come figure femminili dei \"Doni dello Spirito Santo\", opera di Santi di Tito (1594 circa), disposte attorno ad una colomba in stucco; nella seconda zona vi si trovano un \"Cristo in gloria\" e la \"Speranza\" di Bernardino Poccetti (1603 circa); nella terza i \"Frutti della dolcezza della Comunione\", quattro figure femminili attorno a un alveare dorato in stucco, opera sempre del Poccetti. \nSulle pareti egli affresc\u00f2 anche la serie di santi e sante legati al Sacramento.\nLa pala d'altare presenta la \"Comunione degli Apostoli\", iniziata da Santi di Tito e finita da suo figlio Tiberio. Completano la decorazione della cappella quattro tele alle pareti:\nLa cappella Salviati.\nA sinistra nella navata si accede alla Cappella Salviati o di Sant'Antonino, dove sono conservate le spoglie del santo e arcivescovo fiorentino. La cappella fu progettata alla fine del XVI secolo come ambiente a parte, dotato di un accesso privato dall'esterno e diversa dalla chiesa sia in pianta che in alzato.\nVenne iniziata dalla cripta, dove sono sepolti i membri della famiglia Salviati, presumibilmente nel 1580, come riporta un cartiglio sulla parete.\nLa cappella superiore, con le spoglie del santo sotto l'altare, fu progettata dal Giambologna e decorata in larga parte da Alessandro Allori. A quest'ultimo si deve la decorazione a grisaille (completata nel 1588) e la pala d'altare con la \"Discesa al Limbo\" (commissionata prima del 1584). Le tavole laterali sono coeve e rappresentano \"Ges\u00f9 che guarisce il lebbroso\" (a sinistra, del Poppi) e la \"Vocazione di San Matteo\" (a destra, di Giovanni Battista Naldini).\nI bassorilievi in bronzo sono del Giambologna e collaboratori, e raffigurano \"Episodi della vita di sant'Antonino\" (1581-1587).\nNel vestibolo della cappella due grandi affreschi del Passignano decorano le pareti: la \"Traslazione\" e la \"Ricognizione del corpo di Sant'Antonino\".\nLa sagrestia.\nNella sagrestia, con arredi sacri dal Quattrocento al Seicento, si trova il primo sepolcro di Sant'Antonino Pierozzi, arcivescovo di Firenze dal 1446, con la figura del santo in bronzo. Il sarcofago in marmo nero \u00e8 decorato dalla statua bronzea del santo, opera del Giambologna con l'ausilio per la fusione di Domenico Portigiani.\nIl prezioso \"parato di Sant'Antonino\", qui collocato, fu realizzato su disegno di Alessandro Allori.\nConfraternite.\nNella chiesa e nei suoi annessi si riunirono nel tempo molte Compagnie o confraternite. Tra le pi\u00f9 importanti ci furono:"}
{"id": "392270", "revid": "767487", "url": "https://it.wikipedia.org/wiki?curid=392270", "title": "Henri Chr\u00e9tien", "text": "\u00c8 l'inventore della lente hypergonar (1925) dalla quale deriva il sistema cinemascope, per la ripresa e la proiezione di film su schermo gigante, i cui primi esempi pratici (cortometraggi ed il film La tunica) si ebbero solo nel 1953, prima negli Stati Uniti e poi anche in Europa.\nL'hypergonar \u00e8 formato da un sistema anamorfico di lenti che, applicato alla cinepresa, comprime le immagini sulla pellicola cos\u00ec da abbracciare una scena molto pi\u00f9 vasta di quella ottenibile con un comune obiettivo; queste immagini \"compresse\", passando in senso inverso nell'hypergonar applicato al proiettore, si \"allargano\" e riprendono le loro forme normali, ma ingrandite su uno schermo di grandi dimensioni.\nChr\u00e9tien, dopo aver studiato alla \"Scuola superiore di elettricit\u00e0\" di Parigi, si dedic\u00f2 soprattutto all'ottica e alle sue applicazioni in astronomia. Fu astronomo agli osservatori di Meudon (1901) e di Nizza (1906), poi fondatore e professore dell\"'Istituto di ottica\" di Parigi.\nGli \u00e8 stato dedicato un asteroide, 341958 Chr\u00e9tien ."}
{"id": "392271", "revid": "287204", "url": "https://it.wikipedia.org/wiki?curid=392271", "title": "Boris Hristov", "text": "Biografia.\nSi laure\u00f2 in giurisprudenza ed ebbe una breve carriera di magistrato, ma continu\u00f2 a coltivare lo studio del canto.\nInizi\u00f2 ad esibirsi come voce solista nel Coro Gusla di Sofia e fu udito da re Boris di Bulgaria che nel 1942 lo invi\u00f2 a un corso di perfezionamento in Italia, dove fu allievo di Riccardo Stracciari. Partito come baritono, in grado di dominare anche la tessitura inferiore, si scopr\u00ec presto un vero basso, contrastando l'opinione di Stracciari che gli pronosticava una migliore carriera come baritono.\nDebutt\u00f2 nel 1946 a Reggio Calabria nella \"Boh\u00e8me\" ed acquis\u00ec rapidamente notoriet\u00e0 toccando importanti teatri in Italia (Roma, Venezia, Napoli) e all'estero (Royal Opera House di Londra, Barcellona, Lisbona, Rio de Janeiro). Memorabili in particolare alcune recite di \"Boris Godunov\" al Teatro alla Scala nella stagione 1948-1949 e nel 1950. Venne richiesto una prima volta dal Metropolitan di New York nel 1950, ma l'amministrazione americana gli neg\u00f2 il visto in quanto cittadino del blocco sovietico e dovette attendere il 1956 per il debutto americano alla San Francisco Opera. In seguito rifiut\u00f2 i ripetuti inviti del massimo teatro statunitense.\nSi distinse nel repertorio verdiano interpretando, tra gli altri, i ruoli di Filippo II (\"Don Carlo\"), Fiesco (\"Simon Boccanegra\"), Procida (\"I vespri siciliani\"), Attila. Si ciment\u00f2 con successo anche nel repertorio tedesco (Gurnemanz nel \"Parsifal\") e francese (\"Faust\", \"Don Chisciotte\"), oltre che, anche grazie alla padronanza della lingua, in quello russo (\"Boris Godunov\", \"Una vita per lo Zar\", \"Il principe Igor\").\nLa carriera continu\u00f2 fino alla fine degli anni sessanta per poi rallentare notevolmente, vedendo soltanto sporadiche esibizioni in concerti, che si conclusero nel 1986 con un recital presso l'Accademia di Bulgaria a Roma.\nUn\u00ec all'indubbio fascino vocale una grande presenza scenica ed eccezionali doti teatrali, che ne hanno fatto un cantante-attore tra i pi\u00f9 completi, consentendogli di continuare la grande tradizione dei bassi slavi che ha in F\u00ebdor \u0160aljapin il capostipite."}
{"id": "392275", "revid": "991694", "url": "https://it.wikipedia.org/wiki?curid=392275", "title": "Bartolomeo Dias", "text": ""}
{"id": "392278", "revid": "1632387", "url": "https://it.wikipedia.org/wiki?curid=392278", "title": "Non sequitur (logica)", "text": "Con l'espressione latina non sequitur \"(letteralmente: non segue, non consegue)\", in logica si indica un errore di ragionamento, falsa causa. Attiene alle fallacie di rilevanza, in particolare alle strategie diversive/diversioni.\nEsempi e descrizione.\nUn caso di \"non sequitur\" \u00e8 quello che si indica con l'espressione \"Post hoc ergo propter hoc\" \"(dopo ci\u00f2, dunque a causa di ci\u00f2)\", ovvero considerare A causa di B solo perch\u00e9 B segue temporalmente A; \nIn generale, si ha un \"non sequitur\" ogniqualvolta si ponga una \"erronea\" relazione di causalit\u00e0, e questo indipendentemente dal fatto che A e B siano veri o falsi. \u00c8 indicare artificiosamente un evento quale causa di un altro o motivare una conclusione con argomento forzatamente collegato ad essa (es.: \"se non mi telefoni, vuol dire che non mi ami\").\nUn altro esempio tratto dal \"Gorgia\" di Platone (507a) \u00e8 il seguente:"}
{"id": "392279", "revid": "12497", "url": "https://it.wikipedia.org/wiki?curid=392279", "title": "Isola di Guernsey", "text": ""}
{"id": "392291", "revid": "228587", "url": "https://it.wikipedia.org/wiki?curid=392291", "title": "Tecnica della confusione", "text": "La definizione \"tecnica della confusione\" si riferisce a una precisa modalit\u00e0 di comunicazione, anche mediante atti e comportamenti, finalizzata a indurre la trance in un soggetto durante un trattamento psicoterapeutico mediante ipnosi.\nL'abitudine a seguire schemi di pensiero e relazioni lineari di causa-effetto comporta l'impossibilit\u00e0, per gran parte delle persone, di tollerare situazioni ambigue senza cercare la risoluzione dell'ambiguit\u00e0.\nUna comunicazione ambigua finalizzata all'induzione della trance, attraendo l'attenzione sullo stimolo confusivo la allontana dagli abituali sistemi di riferimento, dalle credenze consolidate e dagli schematismi di conforto; la ricerca di senso introspettiva inconscia provoca lo stato di trance durante il quale l'operatore pu\u00f2 ottenere atti involontari e soprattutto somministrare suggestioni al fine di una desiderata modificazione del comportamento nello stato vigile.\nLa tecnica della confusione viene utilizzata anche per indurre la \"trance\" al fine di modificare e trasformare un comportamento o un sistema di credenze nocivi.\nLa suggestione passa pi\u00f9 facilmente nello stato di trance per confusione in quanto esso predispone il soggetto ad accogliere la prima idea che lo rassicuri sembrando mettere ordine nella sua confusione e ristabilire l'equilibrio atteso nel pensiero e nella percezione; in ci\u00f2 gioca un ruolo importantissimo l'attribuzione di fiducia all'operatore e lo stato di dipendenza da questo."}
{"id": "392297", "revid": "1896180", "url": "https://it.wikipedia.org/wiki?curid=392297", "title": "Organizzazione del Popolo dell'Africa del Sud-Ovest", "text": "L'Organizzazione del Popolo dell'Africa del Sud-Ovest (in inglese: \"South West African People's Organisation\" - SWAPO; in tedesco: \"S\u00fcdwestafrikanische Volksorganisation\" - SWAVO; in afrikaans: \"Suidwes-Afrikaanse Volk-Organisasie\" - SWAVO) \u00e8 un partito politico socialista democratico della Namibia.\nEbbe un ruolo importante nella lotta per l'indipendenza della Namibia dal Sudafrica, che ne ebbe il controllo amministrativo dalla fine della prima guerra mondiale fino al 1990.\nAderisce all'Internazionale socialista.\nStoria.\nFondazione dell'organizzazione.\nLa SWAPO fu fondata il 19 aprile 1960 a New York, a margine di una sessione delle Nazioni Unite; era costituita originariamente in prevalenza da elementi di etnia Ovambo, popolazione del nord della Namibia, e si posizionava come movimento indipendentista.\nL'organizzazione si opponeva al controllo della Namibia (allora nota come Africa del Sud-Ovest) da parte del Sudafrica; il mandato era stato assegnato, subito dopo la fine della prima guerra mondiale dalla Lega delle Nazioni all'Inghilterra per sostituire la precedente occupazione coloniale della Germania. L'Inghilterra a sua volta pass\u00f2 il titolo del mandato al Sudafrica, il cui governo interpret\u00f2 questo mandato mettendo in atto una occupazione militare \"de facto\" della Namibia, alla quale furono estese le leggi sull'\"apartheid\".\nNei primi anni sessanta, la SWAPO emerse subito come la principale organizzazione indipendentista; in essa confluirono altre organizzazioni simili, come la SWANU (\"South-West Africa National Union\") contribuendo cos\u00ec a togliere l'originale caratterizzazione legata all'etnia Ovambo per assumere una connotazione pi\u00f9 generalmente namibiana.\nLa SWAPO si struttur\u00f2 come una organizzazione militare di stampo marxista, che combatteva le forze di \"occupazione\" sudafricane con azioni di guerriglia sul territorio. Aveva la propria base nelle nazioni vicine, prima in Zambia e poi in Angola (dove la SWAPO trov\u00f2 l'alleanza di un altro movimento marxista, l'MPLA).\nAlcuni gruppi sostennero che durante il periodo dell'esilio la SWAPO si rendesse colpevole di violazioni dei diritti umani nei confronti dei propri adepti. Uno dei gruppi pi\u00f9 attivi nel denunciare questi abusi fu Breaking the Wall of Silence (BWS) (che significa \"rompere il muro del silenzio\"). Queste violazioni avvennero in particolare in seguito a una serie di raid delle forze sudafricane, quando la \"leadership\" della SWAPO inizi\u00f2 a sospettare la presenza di spie all'interno della propria organizzazione. Centinaia di militanti furono per questo imprigionati, torturati e interrogati duramente.\nDal 1976 al 1990 \u00e8 stata osservatore dell'Assemblea generale delle Nazioni Unite.\nDopo l'indipendenza.\nQuando la Namibia ottenne l'indipendenza (il 21 marzo 1990), la SWAPO divenne il partito politico dominante; il suo leader Sam Nujoma fu il primo presidente eletto. Nujoma fece modificare la costituzione in modo da potersi candidare nuovamente alle elezioni presidenziali nel 1999, e fu sostituito come candidato della SWAPO solo nel 2004, da un suo uomo di fiducia di nome Hifikepunye Pohamba.\nNujoma \u00e8 rimasto comunque presidente del partito della SWAPO fino al 2007."}
{"id": "392298", "revid": "599013", "url": "https://it.wikipedia.org/wiki?curid=392298", "title": "Doi", "text": ""}
{"id": "392305", "revid": "1719883", "url": "https://it.wikipedia.org/wiki?curid=392305", "title": "Trance (psicologia)", "text": "La trance (termine inglese, in pronuncia italianizzata ) \u00e8 uno stato psicofisiologico caratterizzato da fenomeni quali insensibilit\u00e0 agli stimoli esterni, perdita o attenuazione della coscienza, dissociazione psichica, che pu\u00f2 essere indotto mediante ipnosi o autoipnosi. Alcune persone \u2013 sensitivi, sciamani, \"medium\" eccetera \u2013 riuscirebbero ad ottenerlo spontaneamente. \nNel linguaggio sportivo \u00e8 d'uso comune la locuzione \u00ab\"trance\" agonistica\u00bb, per indicare un momento nel quale tipicamente un atleta sente in misura minore la fatica e produce una prestazione al di sopra dei suoi livelli abituali.\nCaratteristiche.\nSi usa definire \"trance\" in senso figurato anche lo stato di esaltazione o estasi causato da stimoli esterni quali la musica e la danza; tali stimoli, tuttavia \u2013 da soli o associati ad altri \u2013 possono produrre la trance vera e propria e tutti i fenomeni pertinenti a tale stato. In diagnosi medica viene chiamato \"trance\" alcolica, lo stato di dissociazione mentale causato da abuso di alcolici o di farmaci diversi.\nDistinguiamo nei fenomeni della \"trance\" i sintomi e i comportamenti. I principali sintomi della trance sono: tremito incontrollato, brividi, emotivit\u00e0 incongrua, svenimento, disturbi dell'equilibrio, sonnolenza e letargia e ipersonnia, convulsioni, paralisi di uno o pi\u00f9 arti, disturbi della sensibilit\u00e0 al calore o al dolore, agitazione motoria, ipercinesia, tic, respiro affannoso, fissit\u00e0 oculare.\nTra i comportamenti caratteristici si osserva l'emergenza di fenomeni psichici quali: agitazioni motorie consapevolmente o inconsapevolmente dipendenti da una volont\u00e0 inconscia, eventuale perdita della memoria di circostanza, allucinazioni positive e negative, analgesia e controllo della circolazione (vasocostrizione e vasodilatazione).\nAllo stato di \"trance\" vengono anche tradizionalmente associati fenomeni parapsicologici o mistici legati al sistema culturale del soggetto in alterazione di coscienza, alcuni esempi sono la xenoglossia, la comunicazione con entit\u00e0 divine o con gli antenati.\nLa ricerca individuale della \"trance\" pu\u00f2 essere guidata dal desiderio di superamento di s\u00e9 stessi, di una intensificazione di doti mentali e fisiche o dalla ricerca dell'estasi mistica. Nei primi tempi dell'era cristiana, un individuo in \"trance\" era detto \u00abenergumeno\u00bb, poich\u00e9 si riteneva fosse mosso da energie sovrannaturali, attribuite a seconda dei casi a divinit\u00e0, spiriti o demoni. Nello stesso modo, in Francia nel XVII secolo venivano indicati i posseduti.\nSinteticamente, nella \"trance\" si riconoscono:\n\"Trance\" e medianit\u00e0.\nLa \"trance\" viene considerata anche una tecnica utilizzata da alcuni \"medium\" per attivare le proprie facolt\u00e0 extrasensoriali, facilitando cos\u00ec il contatto con le cosiddette, nel gergo dello spiritismo, \"entit\u00e0\" dell'aldil\u00e0."}
{"id": "392309", "revid": "287204", "url": "https://it.wikipedia.org/wiki?curid=392309", "title": "Norandino", "text": "Appartenne alla dinastia zengide che govern\u00f2 la Siria dal 1146 al 1174.\nLa guerra contro i Crociati.\nNorandino fu il secondo figlio di Im\u0101d al-D\u012bn Zang\u012b, l\"'atabeg\" turco di Aleppo e Mosul, e fervido avversario della presenza crociata in Siria.\nDopo l'assassinio del padre, Norandino e suo fratello maggiore Sayf al-D\u012bn Gh\u0101z\u012b si divisero il regno, con Norandino che assunse il governo di Aleppo e Sayf al-D\u012bn quello di Mosul.\nIl confine fra i due nuovi domini fu costituito dal fiume Khabur (Nahr al-Khab\u016br).\nPoco dopo aver assunto il governo aleppino, Norandino attacc\u00f2 il Principato di Antiochia, conquistando vari castelli nel nord della Siria, vanificando inoltre un tentativo di Joscelin II di recuperare la Contea di Edessa, che era stata conquistata dal padre Zang\u012b nel 1144 (vedere assedio di Edessa). Norandino esili\u00f2 l'intera popolazione cristiana della citt\u00e0 per punirla di avere sostenuto Joscelin.\nNorandino pens\u00f2 di stringere alleanze con i vicini musulmani del nord siriano e dell'Iraq per rafforzare il fronte islamico contro i cristiani venuti da Occidente. Nel 1147 firm\u00f2 un trattato bilaterale con Mu\u02bf\u012bn al-D\u012bn Unur, governatore di Damasco, e come parte di tale accordo prese in moglie la figlia di Mu\u02bf\u012bn al-D\u012bn. Insieme assediarono le citt\u00e0 siriane di Bosra e Sarkhand, che erano state conquistate da un vassallo ribelle di Mu\u02bf\u012bn al-D\u012bn, di nome Altuntash, ma Mu\u02bf\u012bn al-D\u012bn nutriva sospetti sulle intenzioni reali di Norandino e non volle quindi prendere le armi contro i suoi antichi alleati crociati di Gerusalemme che lo avevano aiutato a difendere Damasco contro Zeng\u012b. Per rassicurare Mu\u02bf\u012bn al-D\u012bn, Norandino abbrevi\u00f2 la sua permanenza a Damasco e si diresse invece verso il Principato di Antiochia, riuscendo a impadronirsi di Artah, Kafar Latha, Basarfut e Balat.\nNel 1148, la Seconda crociata giunse in Siria, guidata da Luigi VII di Francia e da Corrado III di Germania. Essi decisero improvvidamente di attaccare Damasco, malgrado l'antica alleanza fra tale citt\u00e0 e il Regno di Gerusalemme. Mu\u02bf\u012bn al-D\u012bn si rivolse con riluttanza a Norandino chiedendone l'aiuto; l'assedio di Damasco si esaur\u00ec con un nulla di fatto quattro giorni prima che Norandino arrivasse ma il seme dell'incalcolabile danno per le sorti crociate era ormai stato piantato e l'alleanza strategica di Gerusalemme con Damasco prese lentamente a svanire, creando le premesse per la futura totale alleanza musulmana contro \"Outremer\".\nNorandino trasse vantaggio per il fallimento di tale Crociata per progettare un altro attacco contro Antiochia. Nel 1149 lanci\u00f2 quindi un'offensiva contro i territori dominati dal castello di Harim, posto sulla riva orientale del fiume Oronte, dopo la quale pose sotto assedio il castello di Inab. Il Principe di Antiochia, Raimondo di Poitiers, giunse rapidamente in soccorso della cittadella assediata ma l'esercito musulmano distrusse l'esercito crociato nella Battaglia d'Inab, durante la quale Raimondo fu ucciso. La testa di Raimondo fu inviata a Norandino che, a sua volta, la fece recapitare al califfo a Baghdad. Norandino, presa Apamea/Af\u0101miya, marci\u00f2 con tutte le sue forze sulla costa e ostent\u00f2 il suo dominio sulla Siria bagnandosi simbolicamente nelle acque del Mediterraneo. Tuttavia non attacc\u00f2 Antiochia, contentandosi d'impadronirsi di tutti i domini antiocheni a est dell'Oronte, lasciando intorno alla citt\u00e0 una piccola porzione di territorio che, in ogni caso, cadde subito sotto la sovranit\u00e0 dell'Impero Bizantino cui a suo tempo Boemondo di Taranto s'era d'altronde ben guardato dal restituire Antiochia, in spregio del suo precedente giuramento di vassallatico all'Imperatore.\nNel 1150 Norandino sconfisse Joscelin II per un'ultima volta, dopo essersi alleato col sultanato selgiuchide di R\u016bm, Mas\u02bf\u016bd (la cui figlia pure aveva sposato). Joscelin fu accecato e mor\u00ec in carcere ad Aleppo nel 1159. Nel 1152 Norandino s'impadron\u00ec per un breve periodo di Tartus dopo l'assassinio di Raimondo II di Tripoli.\nUnificazione dei domini musulmani.\nIl sogno di Norandino era quello di riunificare le varie forze musulmane fra l'Eufrate e il Nilo per creare un fronte comune contro i Crociati. Nel 1149 suo fratello Sayf al-D\u012bn Gh\u0101z\u012b mor\u00ec e un fratello pi\u00f9 giovane, Qutb al-D\u012bn, gli succedette. Qutb al-D\u012bn riconobbe Norandino signore di Mosul, cosicch\u00e9 le importanti citt\u00e0 di Mosul e Aleppo furono riunite sotto il governo di una sola persona. Damasco era l'unica a costituire un ostacolo alla riunificazione dell'intera Siria, condizione indispensabile per una vittoria definitiva contro i Crociati.\nDopo il fallimento della Seconda Crociata, Mu\u02c1\u012bn al-D\u012bn aveva comunque rinnovato la sua alleanza con Gerusalemme e dopo la sua morte nel 1149, il suo successore Muj\u012br al-D\u012bn segu\u00ec la stessa politica. Nel 1150 e nel 1151 Norandino assedi\u00f2 la citt\u00e0, ritirandosi per\u00f2 ogni volta senza alcun successo, a parte un vuoto riconoscimento della sua sovranit\u00e0. Quando Ascalona fu catturata dai Crociati nel 1153, Muj\u012br al-D\u012bn viet\u00f2 a Norandino di attraversare i suoi domini. Muj\u012br al-D\u012bn, tuttavia, fu un sovrano pi\u00f9 debole del suo predecessore e dovette sottostare al pagamento di un tributo annuale da versare ai Crociati in cambio della loro protezione. La crescente debolezza di Damasco sotto Muj\u012br al-D\u012bn consent\u00ec a Norandino di rovesciarlo nel 1154, con l'aiuto della popolazione della citt\u00e0. Damasco fu annessa al territorio zengide e tutta la Siria fu unificata sotto l'autorit\u00e0 di Norandino, da Edessa nel nord all'Hauran nel sud. Egli fu peraltro prudente nel non attaccare direttamente Gerusalemme e continu\u00f2 anche a inviare il tributo annuo concordato da Muj\u012br al-D\u012bn, dal momento che era coinvolto nelle dispute nel settentrione di Mosul, dove era insorta una disputa successoria nel Sultanato di Rum che minacciava Edessa e altre citt\u00e0 ancora.\nNel 1157 Norandino assedi\u00f2 i Cavalieri Ospitalieri nella fortezza crociata di B\u0101niy\u0101s e mise in rotta un esercito giunto in aiuto da Gerusalemme; ma quell'anno cadde ammalato e i Crociati ebbero cos\u00ec la possibilit\u00e0 di avere un qualche respiro. Nel 1159 l'Imperatore bizantino Manuele I Comneno giunse per affermare la sua autorit\u00e0 su Antiochia e i Crociati sperarono che questo significasse una spedizione condotta da lui contro Aleppo. Tuttavia Norandino invi\u00f2 ambasciatori e negozi\u00f2 un'alleanza con il \"Basileus\" contro i Selgiuchidi, con grande costernazione dei Crociati che fin dalla Prima Crociata avevano visto Costantinopoli non come un'alleata ma piuttosto come una concorrente pericolosa e infida.\nNorandino, con l'aiuto dei Danishmendidi dell'Anatolia orientale, attacc\u00f2 l'anno successivo da oriente il sultano selgiuchide di Rum Qilij Arslan II, mentre Manuele attaccava da occidente. Pi\u00f9 tardi, nel 1160, Norandino cattur\u00f2 il Principe di Antiochia Rinaldo di Ch\u00e2tillon a seguito di un raid condotto sulle montagne dell'Anti-Tauro e Rinaldo rest\u00f2 in cattivit\u00e0 per i successivi sedici anni. Dal 1162, con Antiochia sotto nominale controllo bizantino e con gli Stati crociati pi\u00f9 a sud troppo deboli per poter condurre altri attacchi in Siria, Norandino fece un pellegrinaggio ( \"hajj\" ) alla Mecca. Poco dopo il suo ritorno, apprese della morte del re Baldovino III di Gerusalemme e in segno di rispetto per quel formidabile avversario, rinunci\u00f2 ad attaccare il regno crociato; Guglielmo di Tiro riporta che Norandino disse: \u00ab\"Noi simpatizziamo col loro dolore e per piet\u00e0 li risparmieremo, poich\u00e9 hanno perduto un tal principe, quale il resto del mondo non pu\u00f2 oggi certo vantare\"\u00bb.\nIl problema dell'Egitto.\nDal momento che nulla potevano fare in Siria, i Crociati guardarono verso sud nella speranza di poter ingrandire l\u00ec i loro territori. La cattura di Ascalona era gi\u00e0 riuscita a tagliar fuori l'Egitto fatimide dalle parti della Siria che erano sotto il loro dominio e l'Egitto s'era d'altronde progressivamente indebolito politicamente con una lunga serie di Imam troppo giovani. Dal 1163 il Califfo-Imam era il giovane al-'\u0100did ma il paese era in realt\u00e0 guidato dal vizir Sh\u0101war. Quell'anno Sh\u0101war fu soppiantato da Dirgh\u0101m e subito dopo il re di Gerusalemme Amalrico I (o Amaury I), guid\u00f2 un'offensiva contro l'Egitto col pretesto che i Fatimidi non avevano pagato il tributo che avevano promesso di versare durante il regno di Baldovino III. Questa campagna fall\u00ec e il re fu costretto a tornare a Gerusalemme. Questo convinse Norandino a condurre di persona una campagna contro i Crociati in Siria per distrarre la loro attenzione dall'Egitto. Il suo attacco su Tripoli non ebbe successo ma fu presto raggiunto dall'esiliato ex-vizir fatimide Sh\u0101war che lo convinse a inviare un esercito in Egitto e a riportarlo al vizirato. Norandino non avrebbe voluto impegnare il suo esercito in difesa dell'Egitto ma il suo generale curdo Sh\u012brk\u016bh lo persuase dell'opportunit\u00e0 di invadere quel paese nel 1164. Per tutta risposta Dirgh\u0101m si alle\u00f2 con Amalrico ma il re non ebbe la possibilit\u00e0 di mobilitare le sue forze in tempo per soccorrerlo e Dirgh\u0101m fu ucciso nel corso dell'invasione di Sh\u012brk\u016bh e Sh\u0101war fu portato di nuovo al vizirato.\nSh\u0101war per\u00f2 immediatamente espulse Sh\u012brk\u016bh e s'alle\u00f2 a sua volta con Amalrico che stavolta giunse rapidamente ad assediare Sh\u012brk\u016bh a Bilbays. Sh\u012brk\u016bh si accord\u00f2 per abbandonare l'Egitto quando Amalrico fu costretto a tornare a Gerusalemme a causa dell'attacco di Norandino ad Antiochia e del suo assedio del castello di Harenc. L\u00ec Norandino mise in rotta le armate congiunte di Antiochia e Tripoli ma si rifiut\u00f2 di attaccare la stessa Antiochia, temendo rappresaglie da parte dei Bizantini. Assedi\u00f2 invece e cattur\u00f2 Baniy\u0101s e per i successivi due anni Norandino effettu\u00f2 continue incursioni lungo le frontiere degli Stati crociati.\nNel 1166 Sh\u012brk\u016bh fu di nuovo inviato in Egitto. Amalrico lo segu\u00ec all'inizio del 1167 e un trattato formale fu sottoscritto fra Amalrico e Sh\u0101war, col consenso nominale dell'Imam fatimide. I Crociati occuparono Alessandria e Il Cairo e resero l'Egitto uno Stato tributario, ma Amalrico non avrebbe potuto controllare il paese mentre Norandino ancora minacciava Antiochia e Tripoli e fu perci\u00f2 costretto a tornare ancora una volta a Gerusalemme.\nNel 1168 Amalrico concluse un'alleanza con l'Imperatore bizantino Manuele e invase ancora una volta l'Egitto. Il figlio di Sh\u0101war, Khal\u012bl, ne ebbe abbastanza e col sostegno del califfo-Imam al-'\u0100did chiese aiuto a Norandino e Sh\u012brk\u016bh. All'inizio del 1169 Sh\u012brk\u016bh si present\u00f2 in Egitto e i Crociati, una volta di pi\u00f9, furono costretti a ritirarsi. Questa volta Norandino assunse il pieno controllo del paese, Sh\u0101war fu messo a morte e il nipote di Sh\u012brk\u016bh, Saladino, fu nominato vizir del nuovo territorio conquistato. Un'ultima invasione dell'Egitto fu tentata da Amalrico e da Manuele, ma fu talmente male organizzata da concludersi in un nulla di fatto.\nMorte e successione.\nDurante questo periodo Norandino fu occupato a nord, combattendo contro gli Artuqidi, e nel 1170 dovette dirimere una controversia fra i suoi nipoti quando suo fratello Qutb al-D\u012bn mor\u00ec. \nDopo aver conquistato l'Egitto, Norandino si convinse che non avrebbe realizzato i suoi obiettivi di unificare i suoi domini se Saladino non si fosse piegato in tutto e per tutto alla sua autorit\u00e0. Era sospetto infatti che costui non avesse preso parte all'invasione condotta da Norandino contro Gerusalemme nel 1171 e nel 1173, avanzando la giustificazione che la sua presenza in Egitto era necessaria a rafforzare il potere zengide e a vanificare movimenti filo-fatimidi. Norandino sospett\u00f2 sempre d'essersi creato un pericoloso contendente in Saladino ma non ne ebbe mai la piena certezza della giustezza dei suoi timori perch\u00e9, a ogni suo brusco richiamo, Saladino lo plac\u00f2 con ampie rassicurazioni circa la sua assoluta fedelt\u00e0 e sottomissione.\nTuttavia, quando Norandino era sul punto d'intervenire di persona in Egitto, nel 1174 fu colto da febbri conseguenti alle complicazioni di una tonsillite e mor\u00ec a 56 anni d'et\u00e0. Il suo giovane figlio, al-Malik al-\u1e62\u0101li\u1e25 Ism\u0101\u02bf\u012bl divenne suo legittimo successore ed erede e Saladino si dichiar\u00f2 suo vassallo, malgrado in realt\u00e0 progettasse di unificare la Siria e l'Egitto sotto di s\u00e9.\nSaladino spos\u00f2 quindi la vedova di Norandino e via via elimin\u00f2 dal cammino gli altri pretendenti, assumendo progressivamente il controllo della Siria nel 1185, realizzando infine il sogno di Norandino con la creazione della dinastia sultaniale ayyubide.\nRetaggio.\nSecondo Guglielmo di Tiro, malgrado Norandino fosse \u00abun potente persecutore del nome e della fede cristiana\u00bb, egli fu anche \u00abun principe giusto, valente e saggio e, in accordo con le tradizioni della sua razza, un uomo religioso\u00bb. Norandino fu religioso specialmente dopo la malattia e il pellegrinaggio. Consider\u00f2 i Crociati come stranieri in territorio musulmano, giunti in Outremer per depredare il suo territorio e profanare i suoi Luoghi Santi. Ci\u00f2 nonostante, fu un uomo tollerante coi cristiani che vissero sotto la sua autorit\u00e0, a parte gli Armeni di Edessa. In contrasto con la rispettosa reazione di Norandino alla notizia della morte di Baldovino III, Amalrico I immediatamente assedi\u00f2 Bany\u0101s non appena seppe della morte dell'Emiro ed estorse una grande somma di denaro alla sua vedova.\nNorandino costru\u00ec anche luoghi d'istruzione superiore e moschee in tutte le citt\u00e0 che furono sotto il suo controllo. Queste universit\u00e0 si occuparono in special modo dell'insegnamento del Corano e dei \"\u02bea\u1e25\u0101d\u012bth\". Norandino stesso amava avere presso di s\u00e9 specialisti che gli leggessero i \"\u02bea\u1e25\u0101d\u012bth\" e i suoi professori gli attribuirono un diploma per l'eccellenza della preparazione da lui raggiunta nel campo delle cosiddette \"scienze del \"\u02bea\u1e25\u0101d\u012bth\"\".\nVolle che nelle sue citt\u00e0 si edificassero ospedali ( \"b\u012bm\u0101rist\u0101n\", \"m\u0101rist\u0101n\" ) aperti a entrambi i sessi e del tutto gratuiti e particolarmente rinomato rest\u00f2 a lungo a Damasco il grande \"M\u0101rist\u0101n N\u016br\u012b\" che era ancora tra i migliori ospedali dell'intero mondo islamico quando in esso fu curato con la consueta efficienza e professionalit\u00e0 sanitaria il futuro sultano mamelucco Qal\u0101w\u016bn, costretto al ricovero per curarvi una ferita ricevuta in battaglia.\nIn tale struttura si formarono eccellenti medici, fra cui Ibn al-Naf\u012bs, noto per essere stato probabilmente il primo studioso a scoprire le modalit\u00e0 del sistema circolatorio a livello polmonare. L'ospedale fu attivo per circa sette secoli e ancor oggi \u00e8 esistente una sua parte.\nNorandino fece costruire anche numerosi caravanserragli lungo i tragitti percorsi da viaggiatori e pellegrini. Tenne con regolarit\u00e0 udienza per amministrare giustizia, fosse anche contro i suoi stessi generali, governatori e altri funzionari colpevoli di qualche crimine, s\u00ec da essere ricordato nel mondo islamico come una leggendaria figura di grande coraggio militare, di concreta piet\u00e0 e di apprezzabile modestia."}
{"id": "392310", "revid": "5456", "url": "https://it.wikipedia.org/wiki?curid=392310", "title": "Al-Malik al-Adil Nur al-Din Abu al-Qasim Mahmud Ibn 'Imad al-Din Zangi", "text": ""}
{"id": "392319", "revid": "290023", "url": "https://it.wikipedia.org/wiki?curid=392319", "title": "Diego Carpitella", "text": "\u00c8 considerato uno dei massimi studiosi di musica popolare italiana e ha scritto e pubblicato numerosi saggi sull'argomento. Ha collaborato con il Centro Nazionale Studi di Musica Popolare ed \u00e8 stato anche fondatore e redattore della rivista Culture musicali. Quaderni di etnomusicologia e, con Vittorio Gelmetti, aveva curato la sezione musica della rivista Marcatr\u00e9.\nBiografia.\nDopo una vita movimentata di vari mestieri e attivit\u00e0, trasferitosi a Roma ha collaborato con il CNSMP ([[Archivi di etnomusicologia|Centro Nazionale di Studi di Musica Popolare]]), raccogliendo pi\u00f9 di 5.000 canti popolari italiani negli anni tra il [[1952]] e il [[1958]], in particolare con [[Ernesto de Martino]]. In quegli stessi anni ([[1953]]-[[1954]]) ha collaborato con l'etnomusicologo statunitense [[Alan Lomax]] in alcune campagne di registrazione sul campo in Italia dall'[[Provincia autonoma di Bolzano|Alto Adige]] alla [[Sardegna]].\nNegli anni dal [[1958]] al [[1968]], ha collaborato sui temi della musica [[folk]] a trasmissioni culturali della [[RAI]], con personaggi del calibro di [[Emilio Garroni]], [[Luigi Silori]], [[Umberto Eco]], [[Beniamino Placido]].\nDal [[1972]] al [[1976]] ha insegnato [[Storia della musica|Storia della Musica]] presso il [[Conservatorio Santa Cecilia]] in Roma. Dal 1953 al 1973 \u00e8 stato titolare dell'insegnamento di [[Storia della danza]] presso l'[[Accademia nazionale di danza]] in Roma. Dal 1968 al 1970 ha insegnato presso l'[[Universit\u00e0 degli Studi \"Gabriele d'Annunzio\"|Universit\u00e0 di Chieti]]. Dal [[1970]] al [[1976]] \u00e8 stato professore incaricato di [[Storia delle tradizioni popolari]] all'[[Universit\u00e0 degli studi di Roma \"La Sapienza\"|Universit\u00e0 di Roma \"La Sapienza\"]], e dal 1976 al 1990 titolare della cattedra di [[Etnomusicologia]] (la prima ad essere istituita in Italia) presso la stessa Universit\u00e0.\n\u00c8 stato tra i fondatori dell'etnomusicologia scientifica in Italia. Ha fondato la rivista \"Culture musicali\", e fra i suoi saggi spicca la monografia \"La musica nei rituali sardi dell'argia\" ([[1967]]), frutto della sua collaborazione con [[Ernesto de Martino]], [[Clara Gallini]], [[Pietro Sassu]], [[Giulio Angioni]] e altri membri della [[Scuola antropologica di Cagliari]], come anche, tra l'altro, \"Musica e tradizione orale\" ([[1973]]) e il documentario \"Cinesica in Barbagia\" (1974).\nNel [[1989]] fu nominato conservatore del [[Centro Nazionale di Studi di Musica Popolare]] da lui denominato \"Archivi di Etnomusicologia\" dell'[[Accademia Nazionale di Santa Cecilia]].\nNegli [[anni 1970|anni settanta]] ha condotto per la [[RAI]] il programma musicale \"Folk D.O.C.\"\nFilmografia.\n(Gli ultimi tre film sopra citati compongono la serie Rai: \"I Suoni. Ricerche sulla musica popolare italiana\" prodotta dalla Rai, che vedevano Carpitella nel ruolo di regista e coordinatore scientifico).\nCollegamenti esterni.\n[[Categoria:Professori della Sapienza - Universit\u00e0 di Roma]]\n[[Categoria:Accademia nazionale di Santa Cecilia]]\n[[Categoria:Registi televisivi italiani]]"}
{"id": "392325", "revid": "38120", "url": "https://it.wikipedia.org/wiki?curid=392325", "title": "Kirby Award", "text": ""}
{"id": "392326", "revid": "38120", "url": "https://it.wikipedia.org/wiki?curid=392326", "title": "Eisner Awards", "text": ""}
{"id": "392328", "revid": "1632387", "url": "https://it.wikipedia.org/wiki?curid=392328", "title": "Criteri di divisibilit\u00e0", "text": "In aritmetica, i criteri di divisibilit\u00e0 sono degli algoritmi che permettono di verificare la divisibilit\u00e0 di un numero intero per un fattore senza eseguire la divisione esplicita.\nConsistono in una serie di operazioni sulle cifre che compongono il numero. Tali operazioni dovrebbero essere sufficientemente semplici da potersi fare a mente, o comunque essere pi\u00f9 rapide rispetto alla divisione.\nPoich\u00e9 i criteri di divisibilit\u00e0 manipolano direttamente le cifre del numero, dipendono dalla base in cui il numero viene espresso. In pratica si considerano solamente i criteri per i numeri in base 10. Nel caso il criterio parli di \"ultime cifre\", si intende sempre quelle pi\u00f9 a destra: le unit\u00e0, decine, ecc.\nAlcuni criteri si limitano a dare un risultato s\u00ec/no; altri permettono anche di conoscere il resto della divisione, perch\u00e9 calcolano il modulo, e il numero dato \u00e8 divisibile se e solo se tale resto \u00e8 0. Pu\u00f2 essere necessaria una lieve modifica rispetto alla formulazione tradizionale, ad esempio il criterio di divisibilit\u00e0 per 2 pu\u00f2 essere espresso nella forma: il resto della divisione di un numero formula_1 per 2 \u00e8 uguale al resto della divisione dell'ultima cifra di formula_1 per 2 (e quindi formula_1 \u00e8 divisibile per 2 se e solo se tale resto \u00e8 0).\nInoltre, vale la regola generale per cui, se un numero formula_1 \u00e8 divisibile per formula_5 allora formula_1 \u00e8 divisibile anche per ogni divisore di formula_7 Viceversa, se formula_1 \u00e8 divisibile per formula_9, formula_10, allora formula_1 \u00e8 divisibile anche per il minimo comune multiplo di formula_9, formula_13. Ad esempio un numero \u00e8 divisibile per 6 se e solo se lo \u00e8 sia per 2 sia per 3. Usando questa regola, se la fattorizzazione di formula_14 in primi distinti \u00e8 formula_15, allora un numero \u00e8 divisibile per formula_14 se \u00e8 solo se \u00e8 divisibile per ognuno dei fattori formula_17. \u00c8 quindi sufficiente considerare i criteri di divisibilit\u00e0 per i numeri primi e per le potenze di primi. Ad esempio, poich\u00e9 formula_18, un numero \u00e8 divisibile per 792 se e solo se \u00e8 divisibile per 8, per 9 e per 11.\nPrincipali criteri di divisibilit\u00e0 dei numeri interi.\nDivisibilit\u00e0 per 0.\nNessun numero \u00e8 divisibile per 0.\nDivisibilit\u00e0 per 1.\nTutti i numeri sono divisibili per 1.\nDivisibilit\u00e0 per 2.\nUn numero \u00e8 divisibile per 2 se e solo se la sua ultima cifra decimale \u00e8 pari, vale a dire 0, 2, 4, 6, 8.\nPertanto \"solo i numeri pari sono divisibili per 2\".\nEsempio: \"26\" \u00e8 divisibile per 2 perch\u00e9 finisce con 6.\nVedi anche divisione per due.\nLa divisibilit\u00e0 o meno per 2, divide i numeri interi in due categorie: i numeri pari, che sono divisibili per 2, e i numeri dispari, che non lo sono.\nDivisibilit\u00e0 per una potenza di 2.\nPi\u00f9 in generale, un numero \u00e8 divisibile per formula_29 se lo \u00e8 il numero composto dalle formula_30 cifre pi\u00f9 a destra del numero.\nDivisibilit\u00e0 per 3.\nUn numero \u00e8 divisibile per 3 se la somma di tutte le sue cifre \u00e8 pari a 3 o ad un suo multiplo (6, 9); nel caso in cui tale somma sia un numero maggiore di 9, si pu\u00f2 eseguire nuovamente l'operazione.\nEsempio: per verificare se 493827 \u00e8 divisibile per 3, sommando le cifre che compongono il numero (4+9+3+8+2+7), si ottiene 33 (&gt; 9) e da qui (3+3) 6: poich\u00e9 6 \u00e8 un multiplo intero di 3, il numero di partenza \u00e8 divisibile per 3.\nAltro esempio: per verificare se 32565 \u00e8 divisibile per 3, basta eseguire la somma: 3+2+5+6+5 = 21 (&gt; 9) e da qui 2+1 = 3; dato che 3 \u00e8 divisibile per 3, allora anche 32565 lo \u00e8.\nDivisibilit\u00e0 per 4.\nUn numero \u00e8 divisibile per 4 se le ultime due cifre sono 00 oppure formano un numero multiplo di 4, o equivalentemente le ultime due cifre sono tali che la sua penultima \u00e8 dispari e l'ultima \u00e8 2 oppure 6, oppure la sua penultima cifra \u00e8 pari e l'ultima \u00e8 0, 4, 8.\nEsempio: \"424\" \u00e8 divisibile per 4 perch\u00e9 le ultime 2 cifre sono 2 e 4, che formano 24, che \u00e8 multiplo di 4.\nDivisibilit\u00e0 per 5.\nUn numero \u00e8 divisibile per 5 se la sua ultima cifra \u00e8 0 oppure 5.\nEsempio: \"565\" \u00e8 divisibile per 5 perch\u00e9 finisce con 5.\nDivisibilit\u00e0 per una potenza di 5.\nSimilmente al caso con le potenze di 2, un numero \u00e8 divisibile per formula_66 se lo sono le formula_30 cifre pi\u00f9 a destra del numero.\nDivisibilit\u00e0 per 7.\nAnalizzeremo di seguito ben tre differenti criteri di divisibilit\u00e0 per questo caso, con il primo caso suddivisibile in due sottovarianti.\nVale la pena anticipare che, per rapidit\u00e0 di calcolo, l'uso del \"secondo criterio\" \"B)\" risulta essere il migliore, ancor pi\u00f9 se accoppiato alla variante per i \"Numeri Grandi,\" come verr\u00e0 mostrato.\n\"A.1) Primo criterio, prima variante: con separazione dell'ultima cifra (quella delle unit\u00e0).\"\nEnunciato: \"\"Un numero \u00e8 divisibile per 7 se la somma tra il numero ottenuto escludendo la cifra delle unit\u00e0 (prenumero) e il quintuplo della cifra delle unit\u00e0 (coda numerica) \u00e8 multiplo di 7\".\"\nEsempio: \"68089\"; calcoliamo 6808 + 9\u00d75 = 6853; non sapendo se 6853 sia divisibile per 7 basta ripetere la procedura. 685 + 3\u00d75 = 700, che \u00e8 evidentemente un multiplo di sette. Pertanto 68089 \u00e8 multiplo di 7.\nDato che formula_78 appartiene alla stessa classe resto di 5 modulo 7, il criterio sopra definito pu\u00f2 essere \"modificato in una seconda variante\", secondo quanto segue.\n\"A.2) Primo criterio, seconda variante: con separazione dell'ultima cifra (quella delle unit\u00e0).\"\n\"Enunciato: \"Un numero \u00e8 divisibile per 7 se la differenza tra il numero ottenuto escludendo la cifra delle unit\u00e0 (prenumero) ed il doppio della cifra delle unit\u00e0 (coda numerica) \u00e8 multiplo di 7\".\"\nUtilizzando lo stesso esempio \"68089\" \u00e8 possibile infatti vedere che: 6808-9\u00d72=6790; 679-0\u00d72=679; 67-9\u00d72=49, numero divisibile per 7: da cui la divisibilit\u00e0 del numero iniziale per 7 \u00e8 confermata.\nVa ricordato che questi criteri (al contrario dei successivi) \"non\" consentono il calcolo del resto della divisione per 7, \"solo la verifica della divisibilit\u00e0\".\nUn altro metodo per determinare la divisibilit\u00e0 per 7, come quello per 13, sfrutta anche il fatto che 1001 \u00e8 fattorizzabile come 7 \u00d7 11 \u00d7 13, e quindi si pu\u00f2 iniziare a ridurre il numero dato a uno con al pi\u00f9 tre cifre (vedi sotto il criterio di divisibilit\u00e0 per 1001). Tali cifre, prese da destra a sinistra, devono essere moltiplicate rispettivamente per 1, 3 e 2 (mnemonicamente si pu\u00f2 vedere la cosa come \"legge 132\") e i risultati sommati tra di loro.\nLa divisibilit\u00e0 per 7 pu\u00f2 anche essere determinata prendendo la cifra pi\u00f9 a sinistra del numero, moltiplicarla per 3 e sommarla a quella immediatamente pi\u00f9 a destra, eliminando eventuali fattori 7 e continuando fino alla cifra pi\u00f9 a destra.\nNell'esempio del numero 493827, le operazioni da compiere sono:\n\u00d74 \u00d7 3 + 9 = 21 formula_79 0;\n\u00d70 \u00d7 3 + 3 = 3;\n\u00d73 \u00d7 3 + 8 = 17 formula_79 3;\n\u00d73 \u00d7 3 + 2 = 11 formula_79 4;\n\u00d74 \u00d7 3 + 7 = 19 formula_79 5.\nIl risultato finale \u00e8 proprio il resto della divisione del numero per 7: se tale risultato \u00e8 0 il numero \u00e8 dunque divisibile per 7.\nLa stessa operazione si pu\u00f2 anche fare da destra a sinistra; in questo caso il moltiplicatore \u00e8 5.\nPer \"Numeri Grandi\", \u00e8 possibile dividerli in gruppi di tre cifre da destra a sinistra, inserendo \"segni alternati\" fra ogni gruppo: il risultato deve essere divisibile per 7.\nEsempio: vediamo se 1491826 \u00e8 divisibile per 7.\nScomponiamo il numero in gruppi di tre cifre, partendo da destra, alternandone i segni: 1491826: 826 - 491 + 1 = 336 e, utilizzando uno dei criteri precedenti, 33 + (6 \u00d7 5) = 63 quindi \u00e8 divisibile.\nUn ulteriore criterio di divisibilit\u00e0 per 7 \u00e8 il seguente, assai facile da usare:\nSi consideri come esempio il numero 123457789: il resto di 123:7 \u00e8 4, il resto di 457:7 \u00e8 2, il resto di 789:7 \u00e8 5; la somma dei resti dei gruppi di posto dispari \u00e8 4+5=9 e la somma dei resti dei gruppi di posto pari \u00e8 2 (c'\u00e8 un solo gruppo); poich\u00e9 9-2=7 il numero di partenza \u00e8 divisibile per 7.\nPer calcolare il resto della divisione di un numero per 7 si ricordi che il resto non cambia se si sottrae al numero di partenza un multiplo di 7: ad esempio 723:7 d\u00e0 lo stesso resto di (723-700):7 ovvero 23:7 il cui resto \u00e8 assai pi\u00f9 facile da calcolare.\nSi pu\u00f2 anche dividere il numero in esame in due gruppi di cifre, le tre cifre di destra e le rimanenti cifre, ed applicare il medesimo criterio. Sia il numero 123457789 (gi\u00e0 considerato sopra): il resto di 123457:7 \u00e8 5, il resto di 789:7 \u00e8 5; la differenza dei resti \u00e8 nulla e pertanto il numero di partenza \u00e8 divisibile per 7.\nPer i numeri non divisibili per 7, la citata differenza tra le somme dei resti dei gruppi di posto dispari e dei gruppi di posto pari fornisce anche il resto della divisione del numero di partenza per 7 (con l'accortezza di aggiungere 7 in caso di differenza negativa e di sottrarre 7 - o multipli di 7 - in caso di differenza maggiore di 6).\n\"B) Secondo criterio: con separazione delle ultime due cifre (quella della decina e quella delle unit\u00e0)\"\nEnunciato: \"\"Un numero \u00e8 divisibile per 7 se e solo se la somma tra il doppio del numero ottenuto escludendo le ultime due cifre (decine ed unit\u00e0) e il numero composto dalle sole ultime due cifre \u00e8 7 o un multiplo di 7; il criterio pu\u00f2 essere ripetuto ricorsivamente\".\"\nEsempio: verificare se 53158 sia divisibile per 7.\n53158: 531\u00d72 + 58 = 1120;\ne, ricorsivamente:\n1120: 11\u00d72 + 20 = 42;\npoich\u00e9 42 \u00e8 divisibile per 7, anche 53158 lo sar\u00e0.\nsenza perdita di generalit\u00e0 sulla lunghezza del numero iniziale, potremmo dire che il numero formula_19 di cui vogliamo verificare la divisibilit\u00e0 per 7 si pu\u00f2 scrivere come \"abcdef\", dove ogni lettera rappresenta una cifra numerica (se il numero formula_19 fosse pi\u00f9 lungo o pi\u00f9 corto \u00e8 sufficiente prendere in considerazione ulteriori lettere per rappresentarlo). In simboli, sia formula_19 = \"abcedf\", allora:\nformula_19 = \"abcdef\" = \"abcd\" \u00d7 100 + \"ef\" = \"abcd\" \u00d7 (98 + 2) + \"ef\" = 98 \u00d7 \"abcd\" + 2 \u00d7 \"abcd\" + \"ef\" = 98 \u00d7 \"abcd\" + formula_87,\ndove si \u00e8 posto formula_87 = 2 \u00d7 \"abcd\" + \"ef\".\nSiccome 98 \u00d7 \"abcd\" \u00e8 divisibile per 7 (per ben due volte dato che \u00e8 divisibile anche per 49), formula_19 \u00e8 divisibile per 7 se e solo se lo \u00e8 anche formula_90 che \u00e8 proprio quanto sostenuto in questo criterio di divisibilit\u00e0.\n\"C) terzo criterio: con somma delle cifre moltiplicate per opportuni scalari.\"\n\"Enunciato: \"Un numero \u00e8 divisibile per sette se lo \u00e8 la somma delle somme con segni alterni: delle cifre di posizione congrua a zero (mod 3), delle cifre di posizione congrua a 1 (mod 3) per tre e delle cifre di posizione congrua a 2 (mod 3) per due\".\"\nEsempio: verificare che il numero 777213213 sia divisibile per 7.\n(3-3+7)+3*(1-1+7)+2*(2-2+7)=42\npoich\u00e9 42 \u00e8 divisibile per 7, anche 777213213 lo sar\u00e0.\nSia formula_91 si ha:\nformula_92\nformula_93\nformula_94\nformula_95\nformula_96\nformula_97\nformula_98 per il Piccolo teorema di Fermat\nformula_99\nformula_100\ne cos\u00ec via...\nquindi formula_101\nCuriosit\u00e0: il metodo C) consente il calcolo del resto della divisione di N per 7.\nCuriosit\u00e0: in modo analogo al metodo B) si deriva un altro criterio di divisibilit\u00e0 per il numero 17; l'unica differenza che il numero residuale \"ef\" (cio\u00e8 quello composto dalle sole cifre della decina e dell'unit\u00e0) deve essere sottratto e non aggiunto; attenzione: in questo caso il risultato finale potrebbe venire negativo, ma questo non deve preoccupare, il risultato finale pu\u00f2 essere considerato in valore assoluto.\nIl criterio appena esposto ben si adatta ad una rapida determinazione della divisibilita` per 7 sui \"Numeri Grandi\".\nInfatti in maniera del tutto identica a quanto scritto nel primo criterio, \u00e8 possibile dividerli in gruppi di tre cifre da destra a sinistra, inserendo \"segni alternati\" fra ogni gruppo: il risultato dev'essere divisibile per 7.\nEsempio: vediamo se 1491826 \u00e8 divisibile per 7.\nScomponiamo il numero in gruppi di tre cifre, partendo da destra, alternandone i segni:\n1491826: +826 - 491 + 1 = 336;\ne, utilizzando il \"secondo criterio\" appena esposto:\n3\u00d72 + 36 = 42 che, essendo divisibile per 7, conferma la divisibilit\u00e0 per 7 anche del numero di partenza.\nAltro esempio: analizziamo la divisibilit\u00e0 per 7 di 123457789:\n123457789: +789 -457 +123 = 455;\ne, per il \"secondo criterio B):\"\n455: 4\u00d72 + 55 = 63, ovvero il numero di partenza \u00e8 divisibile per 7.\nDivisibilit\u00e0 per 8.\nUn numero \u00e8 divisibile per 8 se termina con tre zeri o se lo \u00e8 il numero formato dalle sue ultime 3 cifre. Per esempio: 1128 \u00e8 divisibile per 8 perch\u00e9 anche 128 lo \u00e8.\nUn'altra possibilit\u00e0 \u00e8 data dal prendere la terz'ultima cifra, raddoppiarla, sommarla alla penultima, raddoppiare il risultato e sommarlo all'ultima: se il risultato finale \u00e8 multiplo di 8, allora anche il numero originale lo \u00e8.\nEsempio: \"15736\". Si esegue il conto: 7\u00d72 = 14; 14+3 = 17; 17\u00d72 = 34; 34+6 = 40. Dato che 40 \u00e8 un multiplo di 8, anche 15736 lo \u00e8.\nDivisibilit\u00e0 per 9.\nUn numero \u00e8 divisibile per 9 se la somma delle sue cifre \u00e8 divisibile per nove. Nel caso tale somma sia un numero maggiore di 9, si pu\u00f2 reiterare l'operazione.\nSi consideri ad esempio il numero 493827: sommando le sue cifre si ottiene 33. Ripetendo ulteriormente l'operazione si ottiene 6, da cui risulta che il numero 493827 non \u00e8 divisibile per 9. Il risultato dell'operazione (6 nell'esempio) \u00e8 pari al resto modulo 9 (dividendo il risultato per 3 si otterrebbe il resto modulo 3).\nDa notare che non \u00e8 necessario sommare eventuali cifre 9 presenti nel numero.\nDal criterio appena descritto si ricava una delle tante propriet\u00e0 curiose legate al numero 9. Se si sottrae ad un qualunque numero la somma delle sue cifre prese singolarmente si ottiene sempre un numero divisibile per 9.\nRiprendendo l'esempio precedente, se a 493827 si sottraggono le sue cifre si ottiene: 493827-(4+9+3+8+2+7)=493794, la cui divisibilit\u00e0 per 9 pu\u00f2 facilmente essere dimostrata col precedente criterio. Questo \u00e8 dovuto al fatto che, come descritto in precedenza, la somma delle cifre di un numero \u00e8 pari proprio al resto modulo 9.\nVedi anche Prova del nove e Radice numerica.\nDivisibilit\u00e0 per 10.\nUn numero \u00e8 divisibile per 10 quando la sua ultima cifra \u00e8 zero.\nDivisibilit\u00e0 per una potenza di 10.\nUn numero \u00e8 divisibile per formula_102 (10, 100, 1000, ...) quando le sue ultime formula_14 (1, 2, 3, ..., rispettivamente) cifre a destra sono tutti zeri. Ad esempio, 40 \u00e8 divisibile per 10, 300 \u00e8 divisibile per 100 e 4000 \u00e8 divisibile per 1000.\nDivisibilit\u00e0 per 11.\nUn numero \u00e8 divisibile per 11 se la differenza tra la somma delle sue cifre di posto dispari e la somma delle sue cifre di posto pari d\u00e0 come risultato 0, 11 o un multiplo (anche intero) di 11.\nAd esempio, \"8.291.778\" \u00e8 divisibile per 11 perch\u00e9: (8+7+9+8)-(7+1+2) = 32-10 = 22.\nDivisibilit\u00e0 per 13.\nUn numero \u00e8 divisibile per 13 se la somma tra il numero ottenuto escludendo la cifra delle unit\u00e0 (prenumero) e il quadruplo della cifra delle unit\u00e0 (coda numerica) \u00e8 0, 13 o un suo multiplo.\nEsempio: \"12285\"; calcoliamo 1228 + 5\u00d74 = 1248; non sapendo se 1248 sia divisibile per 13 basta ripetere la procedura. 124 + 8\u00d74 = 156. Anche qui si ripete la procedura: 15 + 6\u00d74 = 39, cio\u00e8 13\u00d73. Pertanto 12285 \u00e8 multiplo di 13.\nVa ricordato che questo criterio, non consente il calcolo del resto della divisione per 13, ma solo la verifica della divisibilit\u00e0.\nUn ulteriore criterio di divisibilit\u00e0 per 13 \u00e8 il seguente, assai facile da usare:\nSi consideri per esempio il numero 123457789: il resto di 123:13 \u00e8 6, il resto di 457:13 \u00e8 2, il resto di 789:13 \u00e8 9; la somma dei resti dei gruppi di posto dispari \u00e8 6+9=15 e la somma dei resti dei gruppi di posto pari \u00e8 2 (c'\u00e8 un solo gruppo); poich\u00e9 15-2=13, il numero di partenza \u00e8 divisibile per 13. Per calcolare facilmente il resto della divisione di un numero per 13 si ricordi che il resto non cambia se si sottrae al numero di partenza un multiplo di 13: ad esempio 543:13 d\u00e0 lo stesso resto di (543-520):13 ovvero 23:13 il cui resto \u00e8 assai pi\u00f9 facile da calcolare.\nSi pu\u00f2 anche dividere il numero in esame in due gruppi di cifre, le tre cifre di destra e le rimanenti cifre, ed applicare il medesimo criterio. Sia il numero 123457789 (gi\u00e0 considerato sopra): il resto di 123457:13 \u00e8 9, il resto di 789:13 \u00e8 9; la differenza dei resti \u00e8 nulla e pertanto il numero di partenza \u00e8 divisibile per 13.\nPer i numeri non divisibili per 13, la citata differenza tra le somme dei resti dei gruppi di posto dispari e dei gruppi di posto pari fornisce anche il resto della divisione del numero di partenza per 13 (con l'accortezza di aggiungere 13 in caso di differenza negativa e di sottrarre 13 - o multipli di 13 - in caso di differenza maggiore di 12).\nDivisibilit\u00e0 per 17.\n\"Primo metodo:\"\nUn numero \u00e8 divisibile per 17 se il valore assoluto della differenza fra il numero ottenuto eliminando la cifra delle unit\u00e0 e il quintuplo della cifra delle unit\u00e0 \u00e8 0, 17 o un multiplo di 17.\nPer esempio: 1 003 \u00e8 divisibile per 17 se lo \u00e8 il numero formula_135. Questo \u00e8 divisibile per 17 se lo \u00e8 il numero formula_136\nQuindi con questo criterio \u00e8 possibile ottenere 17 quando formula_151, oppure qualche multiplo di 17: in questo caso il criterio pu\u00f2 essere reiterato con il numero appena ottenuto (proprio come nell'esempio qua sopra).\n\"Secondo metodo:\"\nUn numero \u00e8 divisibile per 17, se la somma tra il numero ottenuto dall'unit\u00e0 moltiplicata per 9 (si parte da 1 a 10, escludendo lo zero) e il restante numero (dedotto di uno nel caso si consideri prima il numero 10) moltiplicato per 5 \u00e8 divisibile per 17. \u00c8 possibile rifare il calcolo.\nEsempio:\nSia il numero 143990:\n(10\u00d79) + (14398\u00d75) = 90 + 71990 = 72080\nSi reitera il conto con il numero appena ottenuto (e via di seguito): 72080\n(10\u00d79) + (7207\u00d75) = 90 + 36035 = 36125\n36125:\n(5\u00d79) + (3612\u00d75) = 45 + 18060 = 18105\n18105:\n(5\u00d79) + (1810\u00d75) = 45 + 9050 = 9095\n9095:\n(5\u00d79) + (909\u00d75) = 45 + 4545 = 4590\n4590:\n(10\u00d79) + (458\u00d75) = 90 + 2290 = 2380\n2380:\n(10\u00d79) + (237\u00d75) = 90 + 1185 = 1275\n1275:\n(5\u00d79) + (127\u00d75) = 45 + 635 = 680\n680:\n(10\u00d79) + (67\u00d75) = 90 + 335 = 425\n425:\n(5\u00d79) + (42\u00d75) = 45 + 210 = 255\n255:\n(5\u00d79) + (25\u00d75) = 45 + 125 = 170\n170 \u00e8 divisibile per 17.\nDivisibilit\u00e0 per 20.\nUn numero \u00e8 divisibile per 20 se \u00e8 composto da almeno due cifre e le sue ultime due cifre a destra sono 00, 20, 40, 60, 80.\nDivisibilit\u00e0 per 25.\nUn numero \u00e8 divisibile per 25, se \u00e8 composto da almeno due cifre e le sue ultime 2 cifre a destra sono 00, 25, 50 o 75.\nAd esempio 1550 \u00e8 divisibile per 25 perch\u00e9 le ultime 2 cifre, 50, formano un numero divisibile per 25.\nDivisibilit\u00e0 per 27.\nPer verificare se un numero \u00e8 divisibile per 27, lo si divide in terzetti di cifre (a partire da destra). Se la somma di tutti i terzetti d\u00e0 come risultato un multiplo di 27 allora il numero di partenza \u00e8 divisibile per 27. In alternativa, se risulta pi\u00f9 agevole, si possono calcolare i resti delle divisioni per 27 dei vari terzetti e sommare infine tutti i resti ottenuti: se tale somma d\u00e0 come risultato un multiplo di 27 allora il numero di partenza \u00e8 divisibile per 27.\nAd esempio \"514.291.761\" \u00e8 divisibile per 27 perch\u00e9: 761+291+514 = 1566 che \u00e8 un multiplo di 27; ovvero, in alternativa, 761=28x27+5 291=10x27+21 514=19x27+1 e 5+21+1=27.\nDivisibilit\u00e0 per 37.\nAnalogamente per verificare se un numero \u00e8 divisibile per 37, lo si divide in terzetti di cifre (a partire da destra). Se la somma di tutti i terzetti d\u00e0 come risultato un multiplo di 37 allora il numero di partenza \u00e8 divisibile per 37. In alternativa, se risulta pi\u00f9 agevole, si possono calcolare i resti delle divisioni per 37 dei vari terzetti e sommare infine tutti i resti ottenuti: se tale somma d\u00e0 come risultato un multiplo di 37 allora il numero di partenza \u00e8 divisibile per 37. Ad esempio \"514.291.749\" \u00e8 divisibile perch\u00e9: 749+291+514 = 1554 che \u00e8 un multiplo di 37; ovvero, in alternativa, 749=20x37+9 291=7x37+32 514=13x37+33 e 9+32+33=74 che \u00e8 evidentemente un multiplo di 37. Per comprendere la similarit\u00e0 dei criteri di divisibilit\u00e0 per 27 e per 37 e capire perch\u00e9 per tali criteri si dividono i numeri in gruppetti di tre cifre si fa riferimento alla scomposizione di 999 che \u00e8 pari a 27x37.\nDivisibilit\u00e0 per 101.\nPer verificare se un numero \u00e8 divisibile per 101, lo si divide in coppie di cifre a partire da destra. Se, contando da destra verso sinistra, la differenza tra la somma delle coppie che occupano posto dispari e la somma delle coppie che occupano posto pari d\u00e0 come risultato 0, 101, un multiplo di 101 (anche intero), allora il numero di partenza \u00e8 divisibile per 101.\nAd esempio \"514.300.787\" \u00e8 divisibile perch\u00e9: (87+30+5)-(7+14) = 122-21 = 101.\nDivisibilit\u00e0 per 1001.\nPer verificare se un numero \u00e8 divisibile per 1001, lo si divide in terzetti di cifre a partire da destra. Se contando da destra verso sinistra, la differenza tra la somma dei terzetti che occupano posto dispari e la somma dei terzetti che occupano posto pari d\u00e0 come risultato un multiplo intero di 1001, allora il numero di partenza \u00e8 divisibile per 1001. Se non \u00e8 della forma formula_152, con formula_153, il numero ottenuto (compreso tra 1 e 1000) \u00e8 il resto della divisione per 1001 (se lo otteniamo negativo dobbiamo aggiungere 1001). Questo criterio pu\u00f2 essere utilizzato per verificare anche la divisibilit\u00e0 per 7, 11 e 13 quando il numero ha molte cifre (si pu\u00f2 utilizzare questo criterio per ridurre il numero di cifre fino a 4 e poi terminare con i criteri sopra esposti).\nAd esempio \"514.291.778\" \u00e8 divisibile perch\u00e9: (778+514)-(291) = 1292-291 = 1001.\nDivisibilit\u00e0 in altre basi.\nSia formula_1 un numero espresso in base formula_155, e sia formula_14 un divisore di formula_155. Si possono generalizzare il criterio di divisibilit\u00e0 per le potenze di 2, 5, 10 e il criterio di divisibilit\u00e0 per 9 (o per 3) nel modo seguente:\nAnche il criterio di divisibilit\u00e0 per 11 pu\u00f2 essere facilmente generalizzato a formula_168.\nDivisibilit\u00e0 in altri anelli.\n\u00c8 possibile considerare la divisibilit\u00e0 anche su altri anelli oltre agli interi.\nInteri di Gauss.\nTenendo presente che 2 e 5 si scompongono in fattori primi come formula_169 e formula_170 si possono dare criteri di divisibilit\u00e0 per gli interi di Gauss: formula_171 (ed equivalentemente per formula_172), formula_173 e formula_174. Infatti, un intero di Gauss \u00e8 divisibile:\nPolinomi.\nIl teorema del resto fornisce un criterio di divisibilit\u00e0 dei polinomi per polinomi di grado 1."}
{"id": "392337", "revid": "697352", "url": "https://it.wikipedia.org/wiki?curid=392337", "title": "Flagellazione", "text": "La flagellazione \u00e8 un atto di punizione corporale (dal latino \"flagellum\", frusta). La flagellazione \u00e8 eseguita su soggetti restii, come strumento di tortura o come pena corporale; tuttavia, la flagellazione \u00e8 anche utilizzata in modo consenziente nell'ambito BDSM, o compiuta su s\u00e9 stessi (\"autoflagellazione\"), durante pratiche religiose o sadomasochiste.\nOrigine del nome.\n\"Flagellazione\" \u00e8 approssimativamente un sintagma derivato dal \"flagellum\", la cinghia di cuoio dei Romani; si distingue etimologicamente dalla fustigazione (dal latino \"fustis\", bastone) che prevede l'uso di verghe o altri arbusti vegetali.\nPeraltro, l'uso delle parole \"flagellazione\" e \"fustigazione\" viene confuso - sia in Italia che all'estero (che spesso richiama le stesse radici latine) nelle traduzioni letterali - e viene genericamente associato a qualsiasi lacero-contusione nei tessuti del corpo umani inflitta con strumenti semi-rigidi: il colpo cos\u00ec vibrato si giova anche della velocit\u00e0 che acquista il loro impiego, mentre per le armi bianche l'effetto lesivo dipende prevalentemente dalla forma e dal peso del materiale che compone il bastone o la mazza.\nIn modo specifico, il flagello nel tempo ha assunto la caratteristica della frusta, anche nelle varianti extraeuropee del Knut o del Sjambok ed in quelle moderne utilizzate nello \"strapping\" e nel \"belting\"; quanto alla frusta a pi\u00f9 appendici, storicamente apparso nella forma del gatto a nove code, essa si \u00e8 in tempi pi\u00f9 recenti anglicizzata e viene associata, per similarit\u00e0 d'aspetto, al \"flogger\", un tipo di frusta moderno il cui scopo \u00e8 pi\u00f9 mirato alla sensazione erotica che all'infliggere dolore.\nStoria.\nQuesta pratica era probabilmente originaria del Medio Oriente, ma velocemente si diffuse in tutto il mondo antico. A Sparta, per esempio, i giovani la consideravano come un test della propria mascolinit\u00e0. Gli Ebrei invece limitavano la fustigazione a quaranta colpi (\"Deuteronomio\" ): per evitare di commettere qualche errore di calcolo e quindi colpire pi\u00f9 di quaranta volte la vittima, andando contro la legge, si fermavano a \"quaranta meno uno\".\nI Romani riservavano questa tortura ai non cittadini, come stabilito nella \"lex Porcia\" e nella \"lex Sempronia\", datate tra il 195 a.C. e il 123 a.C. Il poeta Quinto Orazio Flacco riporta l\"'horribile flagellum\" nelle sue Satire, descrivendo la fine di queste pratiche. In origine la flagellazione, prima della condanna a morte mediante taglio della testa, era comune anche per i cittadini romani; solo quando la \"provocatio ad populum\" rese pi\u00f9 rara la pena capitale all\u2019interno del pomerio civico, si pass\u00f2 alla fustigazione.\nTipicamente, nella prima et\u00e0 repubblicana, colui che doveva essere punito veniva legato ad una piccola colonna o ad un piccolo palo, cos\u00ec che potesse piegarvici sopra. Due \"lictores\" (o a volte quattro o sei) alternavano i colpi. Non c'era un limite alle sferzate inflitte: era il \"lictor\" a decidere, anche se normalmente non erano intenzionati ad uccidere la vittima. Ci\u00f2 nonostante, Tito Livio, Gaio Svetonio Tranquillo e Giuseppe Flavio riportano casi di decessi sul posto, durante la flagellazione. Da molti autori, questa era riportata come una \"semi-morte\", anche perch\u00e9, dopo breve tempo, morivano. Cicerone riporta: \"Sic ille adfectus illim tum pro mortuo sublatus perbrevi postea est mortuus\" (Torturato in tal modo fu portato via da l\u00e0 come morto e pochissimo tempo dopo mor\u00ec). Spesso la vittima veniva capovolta per permettere la flagellazione anche sul petto, anche se si procedeva con cautela perch\u00e9 la possibilit\u00e0 di infliggere un colpo mortale era molto elevata.\nDurante l'Impero romano, la flagellazione era normalmente eseguita prima della crocifissione: erano utilizzate comunemente fruste con piccoli pezzi di metallo oppure con delle ossa alle estremit\u00e0. Questo stratagemma portava facilmente ad una deturpazione e seri traumi, come la lacerazione della pelle o la perdita di un occhio: perdendo molto sangue, a causa delle ferite riportate, la vittima subiva un forte shock ipovolemico. Le punizioni tramite una frusta o flagello erano comuni per tutti gli schiavi da parte dei loro padroni e, sino al medioevo, contemplati anche per i cittadini liberi da parte di pubbliche autorit\u00e0. \nSchiavit\u00f9.\nSia nei pi\u00f9 recenti tempi moderni, che indietro nell'antichit\u00e0, molte societ\u00e0 hanno implementato nel loro sistema sociale la schiavit\u00f9, creando una vera e propria \"classe di schiavi\".\nQuesti schiavi erano l'ultimo gradino della piramide sociale e appartenevano, in molti casi, legalmente ai loro padroni che avevano il diritto di punirli a piacimento. La fustigazione, lungo tutta la storia, era uso comune nel punire gli schiavi.\nBench\u00e9 la grandissima crudelt\u00e0 verso gli schiavi fosse generalmente accettata sin dalla tradizione romana, alcuni schiavi domestici erano trattati 'paternalisticamente', alla stregua di un individuo con pieni diritti civili: gli schiavi erano spesso un prezioso investimento, soprattutto quelli capaci di preziosi manufatti o molto istruiti, capaci di allevare i figli dei loro padroni. Perci\u00f2 talvolta la flagellazione era controllata da un medico, che aveva il potere di fermare la tortura evitando cos\u00ec la morte della vittima. \nAnche se la riforma e l'illuminismo resero con il tempo la schiavit\u00f9 come una pratica inaccettabile per l'Europa civilizzata, la cosiddetta \"tratta degli schiavi\" americana rimase, cos\u00ec come la flagellazione.\nIn modo particolare contro gli schiavi di colore, provenienti dall'Africa e diretti verso le Americhe, la fustigazione era considerata un buon metodo per incrementare disciplina e obbedienza nei destinatari. \nTra le altre cose, la flagellazione era uno dei metodi per torturare le persone e per affermare potere sulle popolazioni sottoposte al dominio coloniale.\nEpoca moderna e contemporanea.\nAncora nel XIX secolo era punizione comune per le persone sottomesse all'autorit\u00e0 di qualcuno, cos\u00ec i prigionieri, i militari, i marinai, i monaci, le monache, ecc.: anche se la pratica era stata bandita in Francia con la rivoluzione francese 1789, rimase in uso per periodi pi\u00f9 o meno lunghi nel resto d'Europa e fu pi\u00f9 dura a morire nei rapporti tra i genitori ed i propri figli. Del resto la sopravvivenza della pena seguiva quella della schiavit\u00f9, la quale fu abolita negli Stati Uniti d'America solo nel 1861, solo per riferirci agli stati pi\u00f9 progressisti.\nLa flagellazione nella marina britannica era una comune misura disciplinare, che venne poi impropriamente associata al virile disprezzo per il dolore dei marinai sulle navi britanniche; solo nel 1831 l'ultimo soldato inglese sub\u00ec la punizione della frusta, anche se in realt\u00e0 si registr\u00f2 soltanto una modificazione degli strumenti utilizzati, con il passaggio alla fustigazione.\nMentre la flagellazione e pressoch\u00e9 tutte le forme di pene corporali sono ora abbandonate in molti paesi occidentali (che vietano come tortura analoghi comportamenti inflitti da pubblici ufficiali o da privati), questa pratica \u00e8 ancora una forma comune di pena in molti paesi del mondo, in particolare nei paesi islamici. A Singapore o in Malaysia, seppur con la supervisione di un medico, molti crimini sono puniti in questa maniera: vengono utilizzate delle canne di bamb\u00f9.\nRelazioni con la religione.\nCristianesimo.\n\"La flagellazione\" rimanda, in contesto cristiano, alla flagellazione di Ges\u00f9, episodio in cui Ges\u00f9 viene fustigato nella sala del pretorio di Ponzio Pilato. La pratica dell'autoflagellazione e della mortificazione della carne a scopi religiosi era diffusa nel Medioevo e riguardava soprattutto il movimento ereticale dei flagellanti del XIII secolo. Al giorno d'oggi utilizzano la \"disciplina\" i numerari dell'Opus Dei, in una sorta di autoflagellazione simbolica con l'uso un frustino leggero che non provoca danni, n\u00e9 fa sanguinare.\nEstasi, mistica, ritualit\u00e0.\nPratiche come l'inedia, il rifiuto di dormire e la flagellazione, possono indurre stati di alterazione: la fustigazione viene spesso usato per raggiungere l'estasi religiosa e mistica, come parte di pratiche rituali o cerimoniali, raggiungendo insoliti stati d'animo.\nUn utilizzo rituale e simbolico della flagellazione, in funzione desacralizzante, \u00e8 citato da Erodoto (\"Storie\", VII, 35) nell'episodio di flagellazione dell'Ellesponto messo in atto da Serse.\nIslam.\nNel caso di pena corporale, la persona che d\u00e0 le frustate, nei Paesi islamici, deve tenere un Corano sotto l'ascella del braccio con cui utilizza la frusta: ci\u00f2 ha l'effetto di limitare la potenza del colpo, ma anche gli atti compassionevoli nell'esecuzione.\nInvece, per il caso di autoflagellazione mistica, sono stati indicati anche ulteriori moventi, come quello di identit\u00e0 comunitaria o tradizionalista."}
{"id": "392344", "revid": "1522738", "url": "https://it.wikipedia.org/wiki?curid=392344", "title": "Partito della Libert\u00e0 Austriaco", "text": "Il Partito della Libert\u00e0 Austriaco (; abbreviato in FP\u00d6) \u00e8 un partito politico austriaco.\nIl FP\u00d6 \u00e8 un partito considerato comunemente come conservatore, nazionalista e di destra populista. \u00c8 spesso associato al nome di J\u00f6rg Haider, che, per\u00f2, usc\u00ec dal partito nel 2005 per fondare l'Alleanza per il Futuro dell'Austria (BZ\u00d6). Fino al 1993 il partito \u00e8 stato membro dell'Internazionale Liberale in virt\u00f9 delle sue radici liberali conservatrici. Nel corso degli anni il partito si \u00e8 spostato pi\u00f9 all'estrema destra e ha sub\u00ecto le scissioni dell'ala liberale, che diede vita al Forum Liberale (LIF) nel 1993, e di quella pi\u00f9 moderata e tradizionale, che ha seguito Haider nel BZ\u00d6 nel 2006.\nStoria.\nIl FP\u00d6 venne fondato nel 1956 come un partito pangermanista, liberale e nazionalista. Il suo immediato predecessore era stata la \"Federazione degli Indipendenti\", che alle elezioni del 1949 aveva ottenuto il 12% dei voti. Il partito era nato dall'incontro di esponenti del \"Partito Rurale\" e del \"Partito Popolare della Grande Germania\". Il partito si pose in alternativa sia al Partito Popolare Austriaco (\u00d6VP) che al Partito Socialdemocratico d'Austria (SP\u00d6): raccoglieva, infatti, anticlericali, liberali di destra e nazionalisti, spesso ex-sostenitori del nazionalsocialismo.\nNon fu mai al governo salvo sostenere dall'esterno, tra il 1970 ed il 1971, il governo di minoranza di Bruno Kreisky. Nel 1980, prese le redini la componente liberale del partito che elesse segretario nazionale Norbert Steger, che spost\u00f2 il partito su posizioni decisamente pi\u00f9 moderate. Il partito nel 1983 giunse ad un'alleanza di governo con i Socialdemocratici. I negativi risultati alle elezioni amministrative portarono, per\u00f2, il congresso convocato nel 1986 ad eleggere segretario nazionale il nazionalista J\u00f6rg Haider. Il cancelliere Franz Vranitzky sciolse il Parlamento e, dopo le elezioni, diede vita ad un'alleanza con i Popolari.\nL'epoca Haider.\nHaider, presidente regionale della Carinzia, aveva assunto posizioni sempre pi\u00f9 nazionaliste ed aveva attirato i consensi della base del partito, delusa dall'alleanza con i Socialdemocratici e dalle posizioni liberali dei vertici del partito.\nLa campagna elettorale di Haider nel 1999 port\u00f2 il partito ad ottenere il 27% dei voti e a superare - anche se di soli 400 voti - i Popolari che avevano affermato che non avrebbero ripetuto l'alleanza con i Socialdemocratici se fossero stati superati dai liberal-nazionalisti. Il FP\u00d6 accett\u00f2 di entrare a far parte di un governo guidato da Wolfgang Sch\u00fcssel dell'\u00d6VP. L'opposizione dei Socialdemocratici e degli altri Paesi europei fu fortissima. Anche all'interno del Partito Popolare Europeo fu decisamente criticata la scelta dell'\u00d6VP di allearsi con il FP\u00d6.\nDopo pochi mesi, Haider, constatati i non brillanti risultati del partito a livello locale e per rimarcare la sua diversit\u00e0 rispetto al panorama politico austriaco, decise di ritornare a candidarsi alla presidenza della Carinzia, lasciando la politica nazionale. Nel frattempo il partito andava dividendosi tra sostenitori e oppositori, tra chi poneva attenzione alla matrice liberale e chi a quella nazionalista del partito.\nAlle elezioni federali del 2002, FP\u00d6 sub\u00ec un vero e proprio crollo (10,1; - 17,5%), tutto a vantaggio dell'\u00d6VP di Sch\u00fcssel che sal\u00ec al 42,2%. L'\u00d6VP cerc\u00f2 di sostituire nell'alleanza di governo l'FP\u00d6 con i Verdi, ma questi, a causa dell'opposizione della sinistra interna, rifiutarono. Pertanto, si procedette ad una riedizione dell'alleanza \u00d6VP-FP\u00d6, naturalmente con i popolari in una posizione di forza.\nHeinz Christian Strache segretario.\nNell'aprile del 2005, Haider, in polemica con le posizioni eccessivamente nazionaliste assunte dal partito, fond\u00f2 l'Alleanza per il Futuro dell'Austria (BZ\u00d6), continuando a sostenere il governo di centro-destra. Il BZ\u00d6 tuttavia non riusc\u00ec a drenare molti voti se non in Carinzia, lo Stato del quale Haider era governatore dal 1999. Il nuovo leader della FP\u00d6, Heinz-Christian Strache, forte di un certo carisma personale, condusse il partito ancor pi\u00f9 a destra ed \u00e8 riuscito a contenere l'emorragia di consensi verso il partito di Haider.\nAlle elezioni federali del 2006, il FP\u00d6 ritorn\u00f2 ad incrementare i propri consensi passando dal 10% del 2002 all'11,2%. Il dato \u00e8 piuttosto significativo se si tiene conto del fatto che nel 2002 il FP\u00d6 conteneva anche il BZ\u00d6, che nel 2006 ottenne un inaspettato 4,2%, superando, anche se di poco, la soglia di sbarramento.\nNel 2008 il partito ha ottenuto un importante successo alle elezioni federali anticipate: 17,5% dei voti e 34 seggi, che unito al 10,7% del rivale BZ\u00d6, anch'esso in netta crescita, fa 28,2% e 55 seggi. In seguito alle elezioni si \u00e8 aperto un dibattito interno ai due partiti circa una possibile riunificazione, anche se Str\u00e4che rifiut\u00f2 categoricamente l'ipotesi, senza tuttavia escludere di poter collaborare al governo. Alle europee del 2009 il partito ottiene il 12,71% e 2 seggi. Alle elezioni nazionali per il rinnovo del parlamento nel 2013 il FP\u00d6 incrementa ulteriormente i propri consensi, a discapito del BZ\u00d6 che crolla al 3,5%, aggiudicandosi il 20,55% dei voti e 40 seggi.\nIn vista delle elezioni europee del 2014 il leader del partito Str\u00e4che sigla un accordo con altri partiti di destra euroscettici - l'FN francese, il PVV olandese e la Lega Nord italiana - per la formazione di un unico gruppo al Parlamento Europeo. Alle europee del 2014 il FP\u00d6 perde consensi aggiudicandosi il 19,72% ma raddoppia i propri eletti da 2 a 4. Tuttavia il progetto del gruppo unico non va in porto e il FP\u00d6 si colloca nel gruppo dei Non iscritti; successivamente col Front National e la Lega Nord forma il Movimento per un'Europa delle Nazioni e della Libert\u00e0.\nIl 24 aprile 2016 al primo turno della elezioni presidenziali il candidato del partito Norbert Hofer ha ottenuto il primo posto col 35,1% delle preferenze (1.499.971 voti) e l'accesso al ballottaggio, che vede estromessi i candidati espressi dai partiti al governo federale \u00d6VP e SP\u00d6.\nNel secondo turno il candidato Norbert Hofer viene battuto per soli 31.000 voti dal candidato sostenuto dai verdi Alexander Van der Bellen.\nTuttavia, il 1\u00ba luglio, la Corte costituzionale austriaca ha accolto il ricorso del Partito della libert\u00e0 e invalidato le elezioni per irregolarit\u00e0. Le nuove votazioni si sono tenute il 4 dicembre e hanno determinato la vittoria nuovamente a Van der Bellen, il quale \u00e8 stato eletto nuovo Presidente austriaco.\nStrache il 18 maggio 2019 rassegna le dimissioni da presidente del suo partito a causa del cosiddetto \"scandalo Ibiza\". A lui succede Norbert Hofer."}
{"id": "392347", "revid": "363629", "url": "https://it.wikipedia.org/wiki?curid=392347", "title": "Coppa", "text": ""}
{"id": "392351", "revid": "599", "url": "https://it.wikipedia.org/wiki?curid=392351", "title": "Carlo Pucci (1925-2003)", "text": ""}
{"id": "392354", "revid": "1305772", "url": "https://it.wikipedia.org/wiki?curid=392354", "title": "Combustione spontanea", "text": "Per autocombustione o combustione spontanea si possono intendere vari fenomeni:"}
{"id": "392358", "revid": "1031941", "url": "https://it.wikipedia.org/wiki?curid=392358", "title": "Sergio I di Costantinopoli", "text": "Un nuovo patriarca ed imperatore per Costantinopoli.\nDivenne patriarca di Costantinopoli nel 610, dopo che Eraclio I spodest\u00f2 Foca. Sergio fu il successore di Tommaso I, in quanto quest'ultimo fu destituito poich\u00e9 non voleva collaborare con Eraclio. Il 3 ottobre 610 Sergio fu proclamato patriarca; il 5 ottobre dello stesso anno, nella cappella di Santo Stefano, all'interno del Gran Palazzo, incoron\u00f2 Eraclio I imperatore dei Bizantini, sposandolo allo stesso tempo con Fabia, che cambi\u00f2 il nome in Eudocia.\nEraclio e Martina.\nEudocia fu molto stimata a Costantinopoli ma mor\u00ec nel 612 ed Eraclio I, in seguito, spos\u00f2 sua nipote Martina. Il secondo matrimonio non venne mai approvato. Nel regno dei due figli di Eraclio I, Martina divent\u00f2 il centro del potere e dell'intrigo politico a Costantinopoli. Il patriarca Sergio I incoron\u00f2 Martina, ma cerc\u00f2 in ogni modo di convincere l'imperatore a ripudiarla. Il Patriarca Niceforo racconta che una volta Eraclio rispose:\nCi\u00f2 che accadde in seguito parve ai detrattori di Martina una prova del peso di tali responsabilit\u00e0: la coppia ebbe dieci figli, dei quali quattro morti in tenera et\u00e0 e due disabili.\nUn patriarca salvatore dell'Impero.\nDurante il regno di Eraclio I, i Persiani attaccarono l'Impero Bizantino; si andava incontro al rischio che Costantinopoli potesse essere espugnata. Per rimediare a ci\u00f2 Eraclio fece ripiegare le forze bizantine che gli restavano, e si prepar\u00f2 alla vendetta. Per far fronte alle spese ottenne il pieno appoggio di Sergio e per questo si pot\u00e9 impossessare dei beni della Chiesa; dimezz\u00f2 il soldo delle truppe e dei funzionari dell'Impero; arruol\u00f2 pi\u00f9 volontari possibili, concedendo terre militari in cambio del servizio, cos\u00ec da assicurarne il pagamento alle sue forze armate.\nLa campagna di Eraclio I stava procedendo in modo distruttivo per i Persiani, e per questo il loro re Cosroe II, si alle\u00f2 con gli Avari, i quali, nel luglio del 626, cinsero d'attacco Costantinopoli. Sergio, rimasto con pochi soldati nella capitale, dovette organizzare la difesa. Egli riusc\u00ec a ricacciare indietro gli attaccanti, che stavano sbarcando i loro soldati; il patriarca, accorgendosene, le fece incendiare, determinando la sconfitta degli assedianti e la liberazione della citt\u00e0. Si narra che in quest'occasione per la prima volta venne innalzato l'inno \"Akathistos\" quale ringraziamento alla \"Theot\u00f3kos\", il cui tempio alle Blacherne era rimasto miracolosamente intatto.\nLa grande vittoria del 10 agosto 626 determin\u00f2 la fuga dei Persiani da Costantinopoli, ma soprattutto la fine degli Avari, il cui predominio sugli altri popoli Slavi croll\u00f2.\nLa religione.\nSua costante preoccupazione fu ripristinare l'unit\u00e0 religiosa fra cattolici e monofisiti: favor\u00ec un patto di riunione fra le confessioni cristiane, stilato in Egitto da Ciro, patriarca di Alessandria, nel 633.\nGli viene attribuita, ma quasi certamente senza fondamento, la composizione del pi\u00f9 antico inno in onore di Maria, l'Acatisto (dal greco \"Akathistos\", non seduto, perch\u00e9 deve essere cantato in piedi).\nLe conquiste persiane in Siria ed Egitto nei primi decenni del VII secolo ai danni dell'Impero romano d'Oriente spinsero l'imperatore Eraclio a tentare la pacificazione tra gli ortodossi, sostenitori dell'esistenza in Cristo di due nature, umana e divina, e i monofisiti, sostenitori dell'esistenza in Cristo di una sola natura divina. Egli voleva dare maggiore compattezza all'interno, per togliere ai nemici esterni all'Impero la possibilit\u00e0 di sfruttare le divisioni religiose tra i cristiani. Eraclio incaric\u00f2 Sergio di trovare una formula convincente per entrambe le correnti.\nSergio ritenne che i monofisiti avrebbero accolto la dottrina del concilio di Calcedonia del 451, che affermava l'esistenza in Cristo di due nature, umana e divina, se in cambio gli ortodossi avessero ammesso un'unica forma di attivit\u00e0, detta anche \"operazione\", cio\u00e8 un'unica energia in Ges\u00f9 Cristo (\"monoenergismo\").\nQuando l'intesa pareva raggiunta, il Patriarchi di Gerusalemme Sofronio si oppose; Sergio cerc\u00f2 allora di superare la controversia con un compromesso: redasse nel 638 l\"'Ekthesis\", una professione di fede che doveva esser accettata sia da chi professava un'unica \"operazione\", come i cristiani monofisiti e i monoenergiti, sia da chi ne professava due, come i cattolici ortodossi.\nL'Ekthesis.\nIl documento voleva dunque proibire di pronunciarsi sull'esistenza di una o due energie in Cristo, ma affermava l'esistenza di una sola volont\u00e0: \u00e8 chiaro che se quest'ultima proposizione poteva essere accettata da monofisiti e monotelisti, i sostenitori, appunto, dell'unica volont\u00e0 in Cristo, non poteva tuttavia soddisfare gli ortodossi. Sergio mor\u00ec alla fine di quello stesso anno 638.\nNel 681, al III Concilio di Costantinopoli, il monotelismo ed il monoenergismo vennero definitivamente condannati con la scomunica, anche post-mortem, di tutti i loro sostenitori, Sergio compreso."}
{"id": "392363", "revid": "2157456", "url": "https://it.wikipedia.org/wiki?curid=392363", "title": "Religioni maggiori", "text": "La valutazione di quali siano le religioni maggiori, ovvero le principali religioni del mondo, pu\u00f2 essere fatta con una pluralit\u00e0 di metodi; in molti casi, le affermazioni sull'importanza relativa di una religione riflettono un particolare punto di vista (molti aderenti ad una religione considerano la propria fede pi\u00f9 influente o diffusa di quanto non sia in realt\u00e0). Due metodi sono utilizzati in questa voce: numero di aderenti e definizione usata dagli studiosi delle religioni.\nPer le relazioni tra di esse si vedano le voci pluralismo religioso e dialogo interreligioso.\nAnche se non sono religioni, nelle statistiche per\u00f2 compaiono anche gli atei e gli agnostici (considerati non religiosi, circa il 16% dell'umanit\u00e0 al 2005).\nMetodo di stima del numero di aderenti.\nIl numero di aderenti ad ogni religione \u00e8 calcolato con una combinazione di censimenti e sondaggi per i paesi in cui non esiste una classificazione religiosa nei censimenti ufficiali; i risultati possono variare molto dipendentemente dal modo in cui sono poste le domande del sondaggio e dal campione rappresentativo scelto. Le religioni informali e non organizzate sono le pi\u00f9 difficili da analizzare.\nElenco delle principali religioni per numero di aderenti.\nGrandi tradizioni religiose.\nLa tavola rappresenta una lista delle principali religioni o tradizioni filosofico-culturali. La filosofia di fondo non \u00e8 in tutti i casi un fattore determinante per le pratiche locali. Vari movimenti eterodossi sono inclusi come parte delle grandi categorie filosofiche (p.es. \"Testimoni di Geova\" sono in \"Cristianesimo\"), anche se tali sotto-gruppi spesso si considerano l'un l'altro come eretici mettendo in discussione l'appartenenza dell'uno o dell'altro alla grande tradizione filosofica (per esempio: cattolici e protestanti e altre divisioni interne sono parte della Cristianit\u00e0).\nLe tradizioni religiose pi\u00f9 seguite sono il Cristianesimo con 2 miliardi e 200 milioni di fedeli, l'Islam con 1 miliardo e 900 milioni di fedeli, il Buddhismo 500 milioni, l'Induismo con 1 miliardo e 100 milioni di credenti. Nella tabella sottostante vi sono i dati relativi alle affiliazioni religiose:\nAltre tradizioni religiose.\nLe seguenti sono tradizioni religiose con un grande numero di aderenti che possono o meno essere ascritte alle grandi tradizioni religiose-culturali sopra riportate: \nElenco delle religioni organizzate per numero di aderenti.\n\"Christian Science Monitor\" usa un diverso standard esaminando solo le religioni organizzate; nel 1998 ha indicato come \"Prime 10 religioni organizzate al mondo\", in ordine discendente: \nVisione storica \"classica\".\nLe maggiori religioni sono state classificate in base alla loro importanza. Questa divisione \u00e8 la derivazione di quella degli studiosi cristiani dell'Occidente, quindi le liste delle maggiori religioni classiche tradiscono questo pregiudizio. I primi studiosi cristiani, riconobbero solo tre religioni: Cristianesimo, Ebraismo, e Paganesimo (che consideravano comprendesse tutte le altre religioni). Questa visione cambi\u00f2 con l'illuminismo e gli studiosi occidentali considerarono Ebraismo, Cristianesimo, Islam, Induismo e Buddhismo come religioni maggiori. Quando aument\u00f2 il contatto degli occidentali con altre religioni, altre sei furono aggiunte alla lista originale: Confucianesimo, Taoismo, Giainismo, Shintoismo, Sikhismo, e Zoroastrismo. Pi\u00f9 tardi la Fede Baha'i fu aggiunta alla lista, che conta oggi dodici religioni classiche (in ordine alfabetico):\nLa definizione occidentale moderna di religione maggioritaria deriva dalla definizione classica, spesso orientata sul \"Cristianesimo,\" e che omette Giainismo e Zoroastrismo. Un esempio \u00e8 questa lista trovata nella biblioteca pubblica di New York, Student Reference:"}
{"id": "392367", "revid": "124056651", "url": "https://it.wikipedia.org/wiki?curid=392367", "title": "The Morlocks", "text": "I The Morlocks sono un gruppo garage rock statunitense.\nStoria del gruppo.\nGli inizi\nI Morlocks si formano nell'estate 1984, quando al bassista Jeff Lucas, al chitarrista Tom Clarke ed al batterista Mark Mullen si aggiunsero gli ex membri dei Gravedigger Five, Ted Friedman, chitarrista, e il cantante Leighton Koizumi. La nuova formazione, seguendo la strada citata da questo gruppo, si dedic\u00f2 al recupero di brani garage rock degli anni sessanta.\nDopo poche settimane dalla formazione del gruppo iniziarono gi\u00e0 a suonare dal vivo in numerosi concerti. Il primo fu tenuto al \"The Rave-Up\" di Los Angeles nel settembre 1984; pochi minuti dopo la fine del concerto ricevettero due proposte di contratto discografico. Firmarono con la Midnight Records di New York. Nel 1984 registrarono in due giorni, il 3 e il 4 dicembre, con una strumentazione di fortuna recuperata dopo un concerto dei Tell-Tale Hearts,un primo mini-LP di debutto, \"Emerge\", che verr\u00e0 pubblicato nella primavera 1985. L'album conteneva cinque cover di brani poco noti e tre pezzi scritti da Leighton Koizumi e da Jeffrey \u201cLuck\u201d Lucas.\nAnni ottanta e novanta\nPochi mesi dopo il debutto discografico si trasferirono da Los Angeles a San Francisco, dove diventarono uno dei gruppi di punta della scena della Bay Area. Ottennero un nuovo contratto con la neonata Epitaph Records e registrarono un \"falso\" LP dal vivo, intitolato \"Submerged Alive\" nel 1986, pubblicato solo nel 1988.\nNei mesi successivi, a causa della dipendenza dall'eroina di diversi membri della band, e segnatamente del cantante Leighton Koizumi, produssero solo due 45 giri, tra l'altro di materiale registrato parecchi mesi prima, \"She's My Fix/You Must Not Be Seen As I Am\" del 1989 e \"Under The Wheel/Hurricane A' Coming\" del 1991.\nI Morlocks rilasciarono una ultima intervista a Federico Ferrari di \"Rockerilla\" per poi scomparire dalle scene musicali. Leighton Koizumi spar\u00ec totalmente dalla circolazione e venne dato morto per overdose. \"Wake Me When I'm Dead\", album dal vivo pubblicato nel 1991 da una etichetta croata, la Listen Loudest, conteneva delle registrazioni di fine anni ottanta. Nel 1997 il chitarrista del gruppo, Ted Friedman, recupera una cassetta contenente un concerto dei Morlocks tenuto a San Francisco nel 1985 e viene pubblicato quindi \"Uglier Than You'll Ever Be\", nel novembre 1997 dalla Voxx Records.\nAnni 2000 e 2010\nDopo che era stato dato per morto, e dopo una pi\u00f9 che decennale scomparsa totale, il cantante riappare a San Diego agli albori del nuovo millennio, dove forma un nuovo gruppo chiamato Featherwood Junction. Il gruppo non registrer\u00e0 nulla, ma suoner\u00e0 molto dal vivo nella costa ovest degli Stati Uniti. Successivamente, Leighton riappare proprio in Italia il 15 gennaio 2004. Una piccola etichetta italiana, la Ammonia Records, pubblica \"When The Night Falls\" con Koizumi alla voce e Tito And Thee Brainsuckers (gruppo italiano dedito al Garage Punk) come accompagnatori. Durante tutto il 2004 girano la penisola tenendo decine di concerti in minuscoli club.\nA seguito del successo ottenuto dai vari tour, Leighton, affiancato dall'amico Tito, forma nel 2013 \"Leighton Koizumi's Jaws of Terror\", una nuova band con membri di Tito and Thee Brainsuckers e The Electric Flashbacks, con cui registra un album mai pubblicato e il video di \"I Know You Cried\".\nNei primi mesi del 2014 Leighton forma The Seducers, una nuova band nata con lo scopo di esibirsi unplugged in pochi club suonando una serie di classici maggiori e minori del blues, del country, del rock'n'roll e del folk americano. La band \u00e8 formata da Leighton Koizumi alla voce, Tito Lee alla chitarra e cori, Tonino Adelini (The Fiftyniners) al contrabbasso e cori, Johnny Psycho (The Electric Flashbacks, Los Infartos) alla batteria.\nScontati 10 anni di galera, Leighton tenta di riformare i Morlocks contattando i vari membri originali, ma, a seguito delle rifiuto da parte di questi, ingaggia Bobby Bones (The Flasheaters) alla chitarra e voce, Lenny Pops alla chitarra, Nick \"The Canadian\" al basso, e Marky alla batteria. Nel 2007 pubblicano per l'etichetta Olde Haat Records l'album \"Easy Listening For The Underachiever\" ristampato in Italia nel 2008 da Go Down Records. Nel 2010 pubblicano un nuovo CD, \"Help Me\", fatto interamente di cover, suonate per\u00f2 in stile garage/punk.\nNel 2015 la band torna in tour per l'Europa per il \"The Return of the Rat Tour\" con Leighton Koizumi alla voce, Rob Louwers (Q-65, Link Wray, The Fuzztones) alla batteria, Oliver Pilsner (The Fuzztones, Cheeks, Montesas, Magnificent Brotherhood) al basso, Bernadette (Gee Strings, Sonny Vincent, Humpers) alla chitarra e Marcello Salis (Gravedigger V, Hangee V) alla chitarra."}
{"id": "392371", "revid": "228587", "url": "https://it.wikipedia.org/wiki?curid=392371", "title": "Roland Guenter", "text": "\u00c8 stato un pioniere nel salvataggio di edifici industriali dalla demolizione. \u00c8 autore di numerose pubblicazioni sulla cultura industriale del territorio della regione della Ruhr e delle sue seconde patrie: l'Italia e i Paesi Bassi. Inoltre Roland Guenter \u00e8 il primo presidente della Deutscher Werkbund (\"Lega tedesca artigiani\") della Renania Settentrionale-Vestfalia.\nFormazione professionale.\nDopo la maturit\u00e0 Guenter ha studiato storia dell'arte a Monaco di Baviera e si \u00e8 laureato nel 1965 con la tesi \"muri, finestre e luce nell'architettura tardoantico e paleocristiano\". In seguito ha lavorato per il ministero dei monumenti renano a Bonn, dove ha pubblicato una delle opere d'inventario di una citt\u00e0 tedesca, Oberhausen, dal punto i vista della cultura industriale. Nel 1971 \u00e8 stato professore d'arte e di teoria della cultura all'istituto superiore di qualificazione professionale e d'arte all'Universit\u00e0 di Amburgo. Nel 1997 \u00e8 andato in pensione e da allora lavora come libero autore. Dal 2003 \u00e8 presidente del Deutscher Werkbund \"NW\". L'architetto Bernhard K\u00fcppers gli ha eretto una biblioteca privata a Eisenheim in Oberhausen.\nOpera.\nColonia Eisenheim e territorio della Ruhr.\nOriginariamente, nei primi anni 1970, voleva documentare con un gruppo di studenti la pi\u00f9 vecchia colonia di operai nel territorio della Ruhr, Eisenheim, a Oberhausen, prima della demolizione. In seguito questo gruppo ha diretto la protesta degli abitanti contro la demolizione della loro colonia secondo il modello delle iniziative civiche. Per analogia hanno coniato il termine \u201ciniziative degli operai\u201d. Successivamente nel territorio della Ruhr sono nate una decina di queste iniziative. Venivano consigliate da Roland Guenter e altri intellettuali critici che aiutavano con le loro conoscenze nei rapporti con la stampa, coi politici e con le questioni giuridiche. Durante questo movimento delle iniziative degli operai veniva conservata una gran parte delle colonie degli operai del territorio della Ruhr. Oggi molte di queste sono monumenti nazionali e fanno parte del percorso della cultura industriale. Nel 1974 Roland Guenter si \u00e8 stabilito con la sua famiglia (Janne Guenter e le figlie Bettina e Birgitta) nella colonia Eisenheim, che \u00e8 divenuta un centro di ricerche nella quale sono stati pubblicati molti studi sulla cultura degli operai e dell'industria.\nNel contesto della \u201cfotografia degli operai\u201d Guenter ha compreso la fotografia come arma. \u00c8 stato partecipe di una considerazione nuova di monumenti industriali e colonie di operai. Come consigliere e autore ha partecipato alla Mostra Internazionale di Costruzione del \"Parco Emscher\" (IBA). Secondo Gert Seltmann, l'amministratore dell'IBA, \u201cLa valle dei re\u201d, il libro di viaggio di Guenter sul territorio della Ruhr fatto per l'IBA, \u00e8 stato \u201cnel 1994 il libro di viaggio pi\u00f9 venduto in Germania\u201d. Inoltre nel 1996 Guenter ha realizzato il progetto delle \u201cstrade parlanti\u201d: tavole di smalto messe sulle case raccontano vivacemente gli aspetti della storia e della vita quotidiana dei loro abitanti.\nItalia e Paesi Bassi.\nSin dai tempi scolastici Guenter ha frequentemente visitato l'Italia. Come storico d'arte \u00e8 stato affascinato dalla pittura del Rinascimento, e soprattutto dall'architettura urbana. Sostiene la tesi che lo studio degli spazi dell'architettura rinascimentale si riferiva strettamente all'uomo e questo dovrebbe essere importante anche per la pianificazione urbanistica attuale. Negli anni settanta sono nate analisi dello spazio a Roma (Piazza di Spagna) e Venezia. Pi\u00f9 tardi seguivano libri di viaggio, tra l'altro della Toscana, Anghiari, Urbino, Ravenna e Rimini. Negli ultimi anni \u00e8 interessato alle idee dei \"luoghi poetici\", realizzati nella Valmarecchia nell'Appennino da Tonino Guerra, lo sceneggiatore di Fellini, e da Gianni Giannini. Con delle sculture e rilievi i \"luoghi poetici\", situati in luoghi interessanti, raccontano delle storie e invitano a fare una sosta.\nAnche dai Paesi Bassi Guenter ha preso sempre nuovi impulsi per la creazione di una citt\u00e0 umana. Ha imparato molto dalla pianificazione urbanistica, soprattutto per\u00f2 ha studiato la disubbidienza civile contro una distruzione urbanistica tecnocratica. La mentalit\u00e0 ribelle di tanti olandesi la si spiega con la loro storia, servendosi della pittura come fonte. Ha anche pubblicato una guida di viaggio su Amsterdam.\nAnghiari.\nIl Consiglio Comunale di Anghiari (AR) il 4 novembre 2006 gli ha conferito la cittadinanza onoraria, per aver, in tanti anni di studio e lavoro, approfondito aspetti dell'urbanistica dei centri minori della Toscana ed in particolare di Anghiari. Le opere scritte da Gunter sulla Toscana hanno permesso a tantissimi cittadini tedeschi di visitare la Toscana con una conoscenza pi\u00f9 approfondita. Difatti nelle varie pubblicazioni Gunter ha tratteggiato con dovizia di particolari le usanze, i costumi, le conoscenze, la storia e le \"storie\", insomma la vera vita vissuta. I suoi libri sono ricchi di documentazione fotografica: case, palazzi, vie, monumenti, persone, ecc., oltre alle testimonianze dirette di tanta gente che Gunter ha nel tempo intervistato. Con il suo operato possiamo ben dire che il prof. Roland Gunter \u00e8 un portavoce eccezionale, un animatore culturale, vivo e sensibile alle necessit\u00e0 che emergono, per costruire davvero l'unit\u00e0 europea."}
{"id": "392372", "revid": "938852", "url": "https://it.wikipedia.org/wiki?curid=392372", "title": "Liam Aiken", "text": "Ha recitato in numerosi film, tra cui \"Nemiche amiche\", con Susan Sarandon e Julia Roberts e in \"Lemony Snicket - Una serie di sfortunati eventi\".\nBiografia.\nLiam Aiken nasce a New York nel 1990, figlio unico di Moya e Bill Aiken; sua madre \u00e8 irlandese e suo padre statunitense; suo padre mor\u00ec di cancro quando Liam aveva 2 anni.\nCarriera.\nLiam ha fatto il suo debutto professionale come attore in spot commerciali. All'et\u00e0 di 7 anni ha avuto il suo primo ruolo cinematografico nel film \"La follia di Henry\". Successivamente ha recitato in \"Sognando l'Africa\", parzialmente girato in Veneto.\nIl primo ruolo importante di Liam \u00e8 stato nel film \"Nemiche amiche\". \u00c8 apparso poi nel film \"Era mio padre\", nel 2002. Ha recitato anche nel film per famiglie \"Cani dell'altro mondo\", interpretando il personaggio principale, \"Owen Baker\", nel 2003.\nSuccessivamente Liam ha interpretato \"Klaus Baudelaire\" nel film \"Lemony Snicket - Una serie di sfortunati eventi\" nel 2004 con Jim Carrey.\nIl film \u00e8 basato sul ciclo di narrativa dallo stesso titolo.\nI ruoli cinematografici interpretati da Liam gli hanno guadagnato il favore della critica cos\u00ec come diverse nomination, finalizzate al riconoscimento del suo talento da attore.\nNel 2000 \u00e8 stato ad un passo dall'interpretare la parte di Harry Potter nel primo film della fortunatissima saga, ma la produzione dovette revocare l'offerta in quanto non inglese.\nVita privata.\nLiam \u00e8 appassionato di musica punk, suona la chitarra elettrica e acustica. Aspira a suonare la chitarra come il chitarrista Tom Morello del gruppo Rage Against the Machine."}
{"id": "392373", "revid": "124938000", "url": "https://it.wikipedia.org/wiki?curid=392373", "title": "Istituto sociale", "text": "L'Istituto Sociale \u00e8 una scuola di Torino diretta dai Padri Gesuiti, frequentata da oltre 800 alunni e comprendente una scuola dell'infanzia, una scuola primaria, la scuola secondaria di primo grado e tre indirizzi di licei: il liceo classico internazionale, lo scientifico e il liceo scientifico sportivo. Essa fa parte della rete scolastica dei Gesuiti (GesuitiEducazione) che comprende altre sei scuole in Italia ed una in Albania. Il gestore \u00e8 padre Vitangelo Carlo Maria Denora, il direttore \u00e8 il professore Vincenzo Sibillo.\nLe sue origini risalgono alla seconda met\u00e0 del XVI secolo, quando i Gesuiti aprirono i primi collegi nel capoluogo piemontese. Il nome risale tuttavia al 1881, quando l'ordine dopo l'espulsione dagli Stati Sardi, rientrati in Torino, per non urtare eccessivamente il governo, rilevarono una scuola gi\u00e0 esistente, costituita da una cooperativa di professori.\nL'Istituto Sociale ha avuto sede inizialmente nel centro storico di Torino (via Arcivescovado), poi per alcuni anni alla villa \"La Tesoriera\" e dal 1975 \u00e8 nell'attuale sede di corso Siracusa 10.\nAttivit\u00e0.\nL'Istituto Sociale si propone di fornire un'educazione ispirata ai valori del Vangelo seguendo la pedagogia formulata da Ignazio di Loyola, rivolta non solo al percorso didattico, ma anche alla formazione della personalit\u00e0 degli alunni nel suo complesso.\nLa proposta spirituale.\nLa proposta spirituale dell'Istituto Sociale riguarda la partecipazione ai movimenti ignaziani della Comunit\u00e0 di vita cristiana, della Lega missionaria studenti e del Movimento eucaristico giovanile."}
{"id": "392375", "revid": "1602064", "url": "https://it.wikipedia.org/wiki?curid=392375", "title": "Giurisdavidismo", "text": "Il giurisdavidismo \u00e8 stato un movimento religioso fondato dal predicatore Davide Lazzaretti negli anni settanta del XIX secolo e attivo ufficialmente fino al 2002.\nStoria.\nIl movimento nacque per volont\u00e0 di Davide Lazzaretti di Arcidosso, barrocciaio di umili origini, il quale, dopo alcune visioni profetiche, inizi\u00f2 nel proprio paese natale e nei piccoli villaggi del Monte Labbro (Zancona, Macchie, Rondinelli) a raccogliere discepoli e proseliti con il comune scopo di riformare la religiosit\u00e0 cattolica, in relazione diretta con il sociale, in vista di una nuova era della cristianit\u00e0. Secondo la teologia giurisdavidica, la storia umana era da dividersi in tre epoche, dette \"leggi\": la \"legge di giustizia\", il cui portatore \u00e8 Mos\u00e8; la \"legge di grazia\", il cui portatore \u00e8 Ges\u00f9 Cristo; e la \"legge di diritto\", il cui portatore \u00e8 il Lazzaretti stesso. La Chiesa cattolica, con il papato visto come istituzione lontana dagli uomini, doveva essere riformata e la Chiesa giurisdavidica si proponeva come portatrice di nuovi messaggi: l'abolizione del celibato dei sacerdoti, la fine dei riti romani, i malvagi all'Inferno solo temporaneamente, e infine salvati. Negli anni settanta del XIX secolo, Davide Lazzaretti fond\u00f2 tre significativi istituti religiosi: la Santa lega, detta anche Fratellanza cristiana (1870), con finalit\u00e0 assistenziali; l'Istituto degli eremiti penitenzieri e penitenti (1871), organizzazione strettamente religiosa, impregnata dello spirito millenarista e messianico; e la Societ\u00e0 delle famiglie cristiane (1872), la pi\u00f9 importante delle istituzioni dal punto di vista sociale, tendente a costruire una comunit\u00e0 in cui i suoi aderenti lavorassero e mettessero in comune i loro beni secondo lo spirito originario primitivo delle chiese cristiane. Particolare importanza va dato al sistema di elezione degli organi dirigenti della comunit\u00e0: Davide istitu\u00ec un suffragio universale, con il voto esteso alle donne, quando ci\u00f2 era pensiero ancora lontano in Italia e nel resto d'Europa. Gli istituti costituivano un tentativo di anticipare aspetti di un'ampia visione escatologica, nell'adempimento delle volont\u00e0 divine (le tre istituzioni rappresentano simbolicamente le tre virt\u00f9 teologali: rispettivamente carit\u00e0, fede e speranza) che avrebbe portato all'inizio della nuova era.\nDopo il 1878, anno in cui Davide Lazzaretti, ormai bollato come sovversivo, fu ucciso dai militari del Regio esercito italiano, presso Arcidosso durante una pacifica processione, dietro la quale si celava una collaborazione atipica tra Stato e l'istituzione Chiesa, i seguaci del Lazzaretti continuarono la sua opera e la divulgazione del suo pensiero. Nel 2002, alla morte dell'ultimo sommo sacerdote, Turpino Chiappini, la Chiesa giurisdavidica ufficiale pone fine alla sua storia. Sopravvive, tuttavia, qualche anziano praticante nell'area del Monte Labbro, mentre dal 1978 \u00e8 attivo ad Arcidosso il Centro studi David Lazzaretti, dedito allo studio, la raccolta e la divulgazione di materiale riguardante il Lazzaretti ed il suo movimento religioso. Presso la frazione della Zancona, villaggio legato nella sua storia indissolubilmente alla vicenda di Davide, \u00e8 conservato l'archivio dei seguaci.\nDa segnalare che una piccola realt\u00e0 religiosa, ispirata alla figura di Davide Lazzaretti, sopravvive a Roma, dove Elena Cappelli (1867-1953), moglie del sommo sacerdote Filippo Imperiuzzi, rielabor\u00f2 il messaggio giurisdavidico unendolo con elementi derivanti dall'esoterismo e dalla Societ\u00e0 Teosofica. Ad Elena Cappelli succedette Elvira Giro (1910-1989), poi Fausta Cozzi (1925-2008) ed infine Maurizio Maggioni, che al momento guida la cosiddetta Chiesa Universale Giuris-Davidica, ben distinta dall'originale movimento di Arcidosso.\nOrganizzazione.\nNella visione originaria della gerarchia della Chiesa giurisdavidica al vertice stava il \"sacerdote eremita\", somma guida della comunit\u00e0 religiosa. Al secondo livello, pi\u00f9 in basso, c'erano le \"dodici matrone\" e i \"sette principi spirituali\"; al terzo livello, le \"dodici suore di carit\u00e0\" e i \"dodici apostoli\"; al quarto livello, c'erano le \"dodici fanciulle pie\" e i \"dodici discepoli\"; infine, al quinto e pi\u00f9 basso livello, le \"dodici figlie dei cantici\" e i \"dodici musicanti\".\nAlla morte del Lazzaretti, il 18 agosto 1878 un'assemblea di seguaci stabil\u00ec il nuovo organigramma della Chiesa giurisdavidica: un primo sacerdote, dodici apostoli, dodici discepoli e dodici condiscepoli. Si riporta qui la prima formazione della comunit\u00e0 stabilita in quella data.\nLiturgia.\nLa messa giurisdavidica \u00e8 costituita dal rito della consacrazione del pane e del vino e alla recitazione dell'atto di contrizione e di preghiere e litanie. Il battesimo giurisdavidico \u00e8 somministrato con l'impressione a fuoco sulla pelle di un marchio rappresentante il simbolo del giurisdavidismo, la doppia C con croce nel mezzo che simboleggia la prima e la seconda venuta di Cristo; il rito funebre \u00e8 officiato con lodi e preghiere.\nLuoghi sacri.\nI luoghi sacri del giurisdavidismo sono situati sul Monte Labbro, ribattezzato dal Lazzaretti \"Labaro\": la torre, la cui costruzione fu iniziata nel luglio 1869 e termin\u00f2 nell'agosto 1870; la chiesetta, consacrata nel 1872 e l'eremo, completato nel 1875. Dopo la morte del Lazzaretti, la torre and\u00f2 in rovina e alcuni primi tentativi di recupero furono intrapresi nel 1958 da alcuni seguaci. Gravemente danneggiata da un fulmine, fu consolidata nel 1995 e restaurata negli anni tra il 2003 e il 2004. Degli altri edifici \u00e8 possibile ammirare i ruderi. Un altro sacro luogo \u00e8 la cosiddetta Grotta della Sabina, l'eremo medievale di Sant'Angelo, presso Montorio Romano, dove Davide Lazzaretti si ritir\u00f2 in penitenza per quarantasette giorni nel 1868."}
{"id": "392376", "revid": "767487", "url": "https://it.wikipedia.org/wiki?curid=392376", "title": "Frenulo", "text": "Il frenulo (in latino \"frenulum\") \u00e8 un tessuto che collega diverse parti degli organi o del corpo e ne permette o limita il movimento.\nIn chirurgia gli interventi effettuati a tale tessuto prendono il nome di frenulotomia, ovvero le rimozioni chirurgiche dei frenuli e la frenuloplastica, ovvero le diverse alterazioni chirurgiche dei frenuli.\nTipologie di frenulo.\nIn anatomia indica una membrana che unisce e trattiene un organo, ed \u00e8 presente in diversi organi:\nIn entomologia indica una parte che collega le ali del medesimo lato sincronizzandone il movimento.\nNelle meduse Cubozoa, i frenuli sono quattro membrane che aiutano la mobilit\u00e0 del velarium, rendendo il nuoto pi\u00f9 efficace."}
{"id": "392378", "revid": "228587", "url": "https://it.wikipedia.org/wiki?curid=392378", "title": "Coro Alpino Valsusa", "text": "Il Coro Valsusa (gi\u00e0 Coro Alpino Valsusa) \u00e8 una corale maschile fondata a Bussoleno (TO) nel 1967.\nStoria.\n\u00c8 costituito da venticinque elementi - alcuni dei quali fra i fondatori del coro stesso - provenienti da buona parte dei comuni della Alta e Bassa Valle di Susa ed esegue un repertorio di canti di ispirazione popolare.\nNei suoi primi anni di vita, sotto la direzione del suo primo Maestro Don Luigi Pautasso, si configura come un classico complesso corale di montagna, con un repertorio composto prevalentemente di canti alpini - all'epoca molto seguiti. Nel 1970, assume la direzione del coro il Maestro Orlando Guglielminotti. Insieme a lui, il coro amplia il proprio repertorio per restare al passo con i gusti musicali del pubblico, estendendolo anche alle opere di Bepi De Marzi e G. Malatesta. Lo stesso Guglielminotti ha curato personalmente numerose armonizzazioni, oltre che comporre alcuni apprezzati canti in lingua piemontese. Da Gennaio 2010 a fine Ottobre 2010 la direzione del coro \u00e8 stata assunta dalla Maestra Elisabetta Devigili. Da Novembre 2010 la Direzione \u00e8 in mano al Maestro Ugo Cismondi, direttore anche del Coro Valpellice, che si \u00e8 reso dapprima disponibile a guidare temporaneamente il coro per permettergli di mantenere gli importanti impegni gi\u00e0 precedentemente assunti, per poi assumerne definitivamente la Direzione dal Gennaio 2011.\nTourn\u00e9e.\nGli ultimi anni hanno visto il Coro Valsusa esibirsi in tutta Europa. Nel 1998, ha partecipato al Festival Internazionale di Canto Corale \"\"Arti ed Amicitiae\" nella citt\u00e0 di Bydgoszcz (Polonia). Nel 1999, su invito della Caritas locale, si \u00e8 esibito nella martoriata Bosnia ed Erzegovina con concerti nella Cattedrale di Mostar e nel Santuario Mariano di Medjugorje. Nel dicembre 2000 il Coro ha partecipato all'importante Festival Internazionale di Canto Corale \"Citt\u00e0 di Avola\" in Sicilia.\nNel 2001 si \u00e8 esibito ad un grande incontro di Cori in Val Pusteria (Alto Adige) e nel 2003 si \u00e8 recato in Spagna per eseguire alcuni concerti a Lloret de Mar - Barcellona ed al Santuario Mariano di Monserrat, ospiti dei Piccoli Cantori del rinomato Santuario. Infine, sempre nel 2003, il Coro \u00e8 ritornato in Bosnia per un incontro con gli Alpini della Missione di Pace a Sarajevo.\nNel novembre 2004, il Coro \u00e8 stato invitato a cantare durante la Santa Messa nella Basilica di San Pietro in Roma.\nNel dicembre 2010 il Coro ha partecipato,in rappresentanza del Piemonte, alla quinta edizione del Concerto di Natale della Coralit\u00e0 di Montagna presso l'Aula della Camera dei deputati di Montecitorio in Roma.\nOgni anno dal 2004, infine, il Coro Valsusa organizza nel mese di ottobre la rassegna corale \"Cantabile Ottobrino\"\", con la partecipazione di rinomate Corali sia italiane che estere.\nRassegna Autunnale di Canto Corale.\nDa diversi anni il Coro Valsusa organizza nel mese di Ottobre la rassegna corale \"Cantabile Ottobrino\" con la partecipazione di rinomate corali sia italiane che estere.\nAssociazione.\nIl coro \u00e8 collegato ad una omonima associazione, creata con lo scopo di coltivare e diffondere la cultura musicale canora, prevalentemente di genere corale e popolare."}
{"id": "392382", "revid": "11959", "url": "https://it.wikipedia.org/wiki?curid=392382", "title": "Nur ad-Din", "text": ""}
{"id": "392384", "revid": "11959", "url": "https://it.wikipedia.org/wiki?curid=392384", "title": "Nur ed-Din", "text": ""}
{"id": "392387", "revid": "119750743", "url": "https://it.wikipedia.org/wiki?curid=392387", "title": "Silani", "text": "I silani sono composti del silicio del tutto analoghi agli alcani, con la differenza che la catena di atomi di carbonio tipica degli alcani \u00e8 sostituita da una catena di atomi di silicio; tali atomi di silicio sono legati covalentemente ad atomi di idrogeno e ad altri atomi di silicio. La formula generale di un silano \u00e8 SinH2n+2.\nIl pi\u00f9 semplice di essi \u00e8 il silano, SiH4, analogo al metano.\nI silani tendono ad essere meno stabili dei loro corrispondenti idrocarburi perch\u00e9 il legame Si-Si \u00e8 leggermente meno forte del legame di C-C. L'ossigeno decompone facilmente i silani, perch\u00e9 il legame tra silicio e ossigeno \u00e8 abbastanza stabile. \nNomenclatura.\nEsiste una nomenclatura normale per i silani: il nome di ogni silano si compone del termine \"silano\" preceduto da un prefisso numerico di derivazione greca(\"di-, tri-, tetra-\", ecc.) ad indicare il numero di atomi di silicio nella molecola. Cos\u00ec Si2H6 \u00e8 il disilano, Si3H8 \u00e8 il trisilano, e cos\u00ec via. SiH4 si chiama semplicemente \"silano\". \nI silani possono anche essere chiamati come qualunque altro residuo inorganico: in tal caso, il silano (SiH4) \u00e8 chiamato tetraidruro di silicio. Tuttavia, con i silani pi\u00f9 lunghi, questo sistema diventa complicato. \nUn ciclosilano \u00e8 un silano chiuso ad anello, esattamente come un cicloalcano \u00e8 un alcano chiuso ad un anello. \nI silani ramificati sono anch'essi possibili. In nomenclatura questo introduce i radicali detti \"silili\": SiH3- (radicale di SiH4) \u00e8 denominato \"silile\", Si2H6- disilile ecc. Pertanto un trisilano con un radicale silile fissato all'atomo di silicio centrale sar\u00e0 nominato \"2-sililtrisilano\", analogamente a quanto avviene con gli alcani.\nI silani possono anche prendere gli stessi gruppi funzionali degli alcani (ad esempio: -OH per fare un silanolo). C'\u00e8 (almeno in linea di principio) un silano analogo per tutti gli alcani del carbonio.\nApplicazioni.\nEsistono numerose applicazioni industriali e mediche per i silani. Per esempio, i silani sono usati come agenti di accoppiamento per far aderire le fibre di vetro alla matrice di un polimero, stabilizzando il composito. Possono anche essere usati per accoppiare uno strato biologicamente inerte su una protesi di titanio. "}
{"id": "392389", "revid": "26758", "url": "https://it.wikipedia.org/wiki?curid=392389", "title": "La Torremanzanas", "text": ""}
{"id": "392393", "revid": "132406", "url": "https://it.wikipedia.org/wiki?curid=392393", "title": "Gregorio Lazzarini", "text": "Biografia e opere.\nSi form\u00f2 dal pittore genovese Francesco Rosa e alla bottega del pittore barocco Pietro della Vecchia. La sua opera pi\u00f9 conosciuta \u00e8 conservata nella sala dello scrutinio a Palazzo Ducale, dove decor\u00f2 l'arco Morosini; sempre a Venezia, fu attivo anche a Ca' Zenobio degli Armeni e a Palazzo Priuli Ruzzini. Un gruppo di dipinti suoi \u00e8 in mostra presso la sala San Tommaso della basilica dei Santi Giovanni e Paolo. Una delle opere a lui attribuite \u00e8 l\"Ultima cena\", custodita nel Duomo di Caorle. Due opere del Lazzarini sono presenti nella chiesa di San Biagio a Lendinara: \"L'esaltazione dell'eucaristia da parte di santi francescani\" , risalente al 1725 circa, e la pala con \"L'Immacolata concezione venerata dai Santi Biagio e Francesco\", dello stesso periodo. \nUna delle sue qualit\u00e0 principali \u00e8 l'eclettismo. Questa sua capacit\u00e0 lo aiutava a soddisfare i clienti.\nAlla sua scuola si form\u00f2 il famoso pittore Giambattista Tiepolo e la sorella Elisabetta Lazzarini."}
{"id": "392394", "revid": "1005847", "url": "https://it.wikipedia.org/wiki?curid=392394", "title": "Elezioni presidenziali in Francia del 1988", "text": "Le elezioni presidenziali in Francia del 1988 si tennero il 24 aprile (primo turno) e l'8 maggio (secondo turno); Fran\u00e7ois Mitterrand fu rieletto Presidente della Repubblica al secondo turno.\nStoria.\nLe elezioni presidenziali del 1988 sono state le seste elezioni del Presidente della Repubblica francese della Quinta Repubblica francese e le seconde nelle quali il Presidente uscente si ricandida (al suffragio universale) per un nuovo mandato.\nInoltre, esse avvengono dopo le elezioni legislative del 1986 che avevano condotto alla prima coabitazione tra il Presidente Mitterrand e il Primo ministro Jacques Chirac.\nIl Presidente uscente Mitterrand si dichiara canditato il 22 marzo 1988 alla televisione su Antenne 2, fa quindi una campagna \u00ablampo\u00bb, apparendo poco in pubblico, coltivando un'immagine di \u00abpadre della nazione\u00bb; egli fa 4 grandi meeting nel mese di aprile, davanti a decine di migliaia di persone. Il Partito Socialista comunque, anche senza ancora un candidato ufficiale, aveva gi\u00e0 iniziato a far campagna elettorale fin dal giugno 1987; ma gi\u00e0 dal gennaio 1988 era chiaro che Mitterrand si sarebbe ricandidato, anche se quest'ultimo far\u00e0 durare la \"suspense\" fino a marzo, sottintendendo che potrebbe non essere candidato.\nIl Primo ministro Jacques Chirac si dichiara candidato nel gennaio 1988 dal suo ufficio all'H\u00f4tel Matignon. Inizialmente accreditato dai sondaggi di 17%-18% (al primo turno) e di 40%-42% (al secondo turno), egli riesce comunque a scavalcare il candidato centrista Raymond Barre e ad accedere al secondo turno, cosa che non gli era riuscita alle precedenti elezioni presidenziali del 1981. Alla fine per\u00f2 il risultato del primo turno \u00e8 piuttosto delundente, ottiene il 19,94%, ma negli ultimi sondaggi prima del primo turno era accreditato del 23%-24%.\nI centristi dell'Unione per la Democrazia Francese sono in declino, il loro candidato Raymond Barre ottiene una percentuale simile a quella delle presidenziali del 1965 e per la prima volta dal 1969 i centristi sono assenti al secondo turno.\nQueste elezioni segnano l'ascesa di Jean-Marie Le Pen e del Fronte Nazionale, che \u2013 grazie alla modifica in senso proporzionale nel 1985 del sistema elettorale, modifica poi abrogata nel 1987 \u2013 alle elezioni legislative del 1986 aveva ottenuto 35 deputati all'Assemblea nazionale.\nAnche il Partito Comunista Francese continua a declinare, ottenendo il risultato pi\u00f9 basso dopo la Liberazione: 21,27% (1969), 15,35% (1981), 6,76% (1988); e alle elezioni legislative: 22,51% (1967), 20,02% (1968), 21,39% (1973), 20,61% (1978), 16,17% (1981), 9,78% (1986); tuttavia, alle elezioni legislative del 1988, rifiutando ogni accordo col PS, il PCF otterr\u00e0 l'11,32%, costringendo i differenti governi socialisti (Rocard II, Cresson e B\u00e9r\u00e9govoy) della IX legislatura ad una maggioranza relativa.\nComplessivamente al primo turno, i due partiti (all'epoca) al governo (Raggruppamento per la Repubblica e Unione per la Democrazia Francese) ottengono il 36,49%, mentre il Presidente (Partito Socialista) ottiene il 34,10%; tuttavia quest'ultimo pu\u00f2 contare, al secondo turno, sui voti di tutti gli altri partiti comunisti e ecologisti.\nAlla fine, \u00e8 rieletto Mitterrand, che al secondo turno, oltre ai voti dei comunisti e degli ecologisti, ha beneficiato anche di una parte dei voti centristi."}
{"id": "392396", "revid": "121415484", "url": "https://it.wikipedia.org/wiki?curid=392396", "title": "Beniamino Segre", "text": "Biografia.\nStudi\u00f2 all'Universit\u00e0 di Torino dove ebbe come docenti Giuseppe Peano, Gino Fano, Guido Fubini e Corrado Segre (suo lontano parente) e dove si laure\u00f2 nel 1923 con una tesi di geometria preparata sotto la supervisione di Corrado Segre. A Torino rimase come assistente di meccanica e poi di Geometria, nonch\u00e9 incaricato di analisi; fino al 1926; studi\u00f2 poi per un anno a Parigi con \u00c9lie Joseph Cartan e successivamente divenne assistente di Francesco Severi a Roma.\nDopo aver prodotto una quarantina di pubblicazioni riguardanti geometria algebrica, geometria differenziale, topologia ed equazioni differenziali, nel 1931 ottenne una cattedra all'Universit\u00e0 di Bologna. Nel 1938, in seguito alle leggi razziali, essendo di famiglia ebrea, dovette lasciare l'insegnamento e scelse di trasferirsi con la famiglia in Inghilterra. Qui nel 1940 fu internato in quanto originario di un paese nemico, ma pot\u00e9 anche insegnare alle universit\u00e0 di Londra, Cambridge e a Manchester, dal 1942 con Louis Mordell. Nel 1946 pot\u00e9 tornare all'Universit\u00e0 di Bologna e nel 1950 venne chiamato sulla cattedra di geometria dell'Universit\u00e0 di Roma che era stata di Luigi Cremona, Guido Castelnuovo, Federigo Enriques e Francesco Severi.\nQui fino alla fine dei suoi giorni pot\u00e9 svolgere un'intensa attivit\u00e0 di ricerca, di insegnamento e di organizzazione delle attivit\u00e0 scientifiche e culturali, operando nell'ambito dell'Unione Matematica Italiana, della International Mathematical Union, dell'Istituto Nazionale di Alta Matematica, della Societ\u00e0 di Logica e Filosofia della Scienza, dell'Accademia dei XL. \nPresso l'Accademia Nazionale dei Lincei, nel 1971, fond\u00f2 il \"Centro Linceo Interdisciplinare di Scienze Matematiche e loro Applicazioni\", che dal 1986 \u00e8 dedicato al suo nome (Centro Linceo Interdisciplinare \"Beniamino Segre\"). Fu Presidente dell'Accademia nazionale dei Lincei dal 1968 al 1973 e dal 1976 al giorno della sua scomparsa nel 1977.\nAttento ai problemi del suo tempo, seppe intervenire energicamente in sostegno alle libert\u00e0 altrui, come nei casi del matematico russo Igor Rostislavovi\u010d \u0160afarevi\u010d e del matematico uruguagio Jos\u00e9 Luis Massera.\nLa produzione scientifica di Beniamino Segre \u00e8 molto vasta e tutta di alto livello. Egli si definiva cultore della \"geometria algebrica nell'indirizzo italiano\" e sono pi\u00f9 di 300 i suoi lavori sulla geometria e sui settori limitrofi. La vastit\u00e0 dei suoi interessi gli consent\u00ec di produrre risultati in molti altri campi e pu\u00f2 considerarsi come uno degli ultimi matematici enciclopedici. A lui si deve anche una quindicina di trattati e monografie e un centinaio di articoli di carattere storico, biografico, didattico e divulgativo. Dopo il 1955 egli si concentr\u00f2 sulle geometrie finite e su questioni che ora sono considerate far parte della combinatoria.\nTra coloro i quali a lui debbono la loro formazione matematica, menzioniamo i suoi assistenti Giuseppe Tallini, Pier Vittorio Ceccherini, Umberto Bartocci, e poi ancora Claudio Pedrini, Massimo Lorenzani.\nFu membro di numerose accademie italiane e straniere e redattore di importanti riviste matematiche. Ottenne vari premi ed onorificenze e ricevette la laurea ad honorem da universit\u00e0 italiane ed estere.\nOpere.\nL'UMI ha dedicato alla ristampa di alcuni dei suoi lavori scientifici tre volumi della collana \n\"Opere dei grandi matematici italiani\".\nI primi due contengono lavori di geometria algebrica, mentre il terzo \u00e8 \ninteramente dedicato a lavori di geometria su un campo finito: "}
{"id": "392399", "revid": "1005847", "url": "https://it.wikipedia.org/wiki?curid=392399", "title": "Elezioni presidenziali in Francia del 1995", "text": "Le elezioni presidenziali in Francia del 1995 si tennero il 23 aprile (primo turno) e il 7 maggio (secondo turno); Jacques Chirac fu eletto Presidente della Repubblica al secondo turno.\nStoria.\nLe elezioni presidenziali del 1995 sono state le settime elezioni del presidente francese nella Quinta repubblica.\nIl presidente uscente Fran\u00e7ois Mitterrand non si ricandida per un nuovo mandato (all'epoca era possibile; una modifica costituzionale del 2008 ha poi fissato il limite massimo a due mandati). D'altra parte Mitterrand \u00e8 dal 1981 malato di un carcinoma della prostata, ma egli render\u00e0 pubblica la notizia solo nel 1992.\nInoltre, esse avvengono dopo le elezioni legislative del 1993 che avevano condotto alla seconda coabitazione tra il presidente Mitterrand e il primo ministro \u00c9douard Balladur.\nA destra, il Raggruppamento per la Repubblica (all'epoca al governo) \u00e8 diviso tra \"balladuriani\" e \"chiracchiani\", rispettivamente sostenitori del primo ministro \u00c9douard Balladur e del presidente del partito Jacques Chirac. Entrambi possono contare sull'appoggio di diversi ministri dell'RPR. Dal marzo 1994 al febbraio 1995 tutti i sondaggi elettorali danno come favorito Balladur su Chirac; tuttavia, gi\u00e0 dall'inizio del 1995 i sondaggi cominciano a mostrare una risalita di Chirac, che inizia a prevalere da marzo 1995. Questa \"frattura\" tra i due campi miner\u00e0 in un certo senso anche la presidenza successiva di Chirac e i due governi di Alain Jupp\u00e9, tanto che Chirac, nella speranza di \"sorprendere\" la sinistra, scioglie l'Assemblea nazionale nel 1997 (la scadenza naturale sarebbe stata nell'anno successivo) per delle elezioni anticipate che per\u00f2 si concluderanno con la vittoria della \"Sinistra plurale\" e con la terza coabitazione.\nI centristi dell'Unione per la Democrazia Francese, per la prima volta nella storia delle elezioni presidenziali a suffragio universale della V Repubblica, non hanno un proprio candidato, ma sostengono la candidatura di \u00c9douard Balladur.\nA sinistra, il Partito Socialista \u00e8 indebolito a causa di diversi affari e rivelazioni sul presidente uscente Mitterrand. Jacques Delors appare favorito, ma nel dicembre 1994 annuncia di rinunciare a candidarsi. Michel Rocard, Jack Lang e Pierre Mauroy rinunciano anch'essi. Lionel Jospin e Henri Emmanuelli si dichiarano candidati nel gennaio 1995 e, dopo un'elezione primaria interna al Partito Socialista, \u00e8 scelto Jospin (65,85%) su Emmanuelli (34,15%). Inizialmente distanziato rispetto a Chirac e Balladur, lentamente la campagna di Jospin decolla e da met\u00e0 marzo si instaura una dinamica positiva sulla sua candidatura, tanto che alla fine arriver\u00e0 addirittura in testa (a sorpresa) la sera del primo turno.\nContinua l'ascesa di Jean-Marie Le Pen, che in queste elezioni far\u00e0 meglio (in termini di voti e di percentuale) delle precedenti elezioni presidenziali.\nIl Partito Comunista Francese continua a declinare. Ormai \u00e8 chiaro che a sinistra la forza politica maggiore \u00e8 il Partito Socialista: la caduta del PCF \u00e8 iniziata con l'ascesa del PS e di Mitterrand alla presidenza anni prima. Tuttavia Robert Hue riuscir\u00e0 ad ottenere un risultato leggermente migliore rispetto alle precedenti elezioni presidenziali.\nArlette Laguiller di Lotta Operaia otterr\u00e0 il secondo miglior risultato di sempre (almeno fino al 2017) e raccoglier\u00e0 pi\u00f9 di 1,6 milioni di voti, pari al 5,3%, pi\u00f9 di 1 milione di voti in pi\u00f9 rispetto alle precedenti elezioni presidenziali.\nLa sera del primo turno, per la prima volta nella storia delle elezioni presidenziali a suffragio universale della V Repubblica, i due candidati che accedono al secondo turno (Jospin e Chirac) raccolgono insieme meno della maggioranza delle preferenze (44,14%), obbligando, de facto, pi\u00f9 della met\u00e0 dei francesi a fare una scelta diversa al secondo turno rispetto a quella fatta al primo turno.\nAlla fine \u00e8 eletto Chirac, che al secondo turno, oltre ai voti degli elettori del RPR e dell'UDF, ha beneficiato anche di una parte dei voti dell'estrema destra, mentre Jospin, pur beneficiando dei voti della sinistra, \u00e8 indebolito dalla spossatezza della sinistra nell'esercizio del potere negli anni precedenti."}
{"id": "392401", "revid": "122813172", "url": "https://it.wikipedia.org/wiki?curid=392401", "title": "Mauro Picone", "text": "Biografia e carriera.\nCon la famiglia lasci\u00f2 nel 1889 Lercara Friddi, paese dei genitori, per Arezzo, dove il padre, ingegnere, aveva vinto una cattedra per insegnare. Dopo aver compiuti gli studi secondari ad Arezzo e Parma, dove, tra gli altri, ebbe Michele De Franchis come insegnante di matematica, nel 1903 fu ammesso alla Scuola Normale Superiore di Pisa; qui ebbe come docenti Ulisse Dini e Luigi Bianchi e conobbe Eugenio Elia Levi. Laureatosi nel 1907, divenne assistente di Dini fino al 1913, quando si trasfer\u00ec al Politecnico di Torino come assistente di Meccanica razionale e di Analisi infinitesimale con Guido Fubini. In questo periodo svilupp\u00f2 ricerche sulle equazioni differenziali ordinarie e alle derivate parziali.\nDurante la prima guerra mondiale venne chiamato al fronte col grado di sottotenente di artiglieria. Questo gli imped\u00ec di esercitare l'insegnamento, ma ebbe una grande influenza sulla sua attivit\u00e0 scientifica. Venne infatti incaricato dal suo comandante, il col. Federico Baistrocchi, di calcolare le tavole di tiro per l'utilizzo delle artiglierie pesanti in montagna. Prima di allora, per mancanza di mezzi di trasporto adeguati, queste erano state utilizzate solo in pianura e le uniche tavole di tiro disponibili, quelle \"per pianura\", erano del tutto inadeguate al nuovo ambiente e causavano seri problemi di inefficacia e di fuoco amico. Picone riusc\u00ec a risolvere brillantemente il problema grazie ad una rigorosa modellizzazione matematica ed all'applicazione di tecniche di analisi numerica. Per questi meriti nel 1917 fu promosso capitano d'artiglieria e nel 1918 gli fu conferita la croce di guerra, seguita dalla Croix de guerre francese ed ebbe numerosi riconoscimenti Questa esperienza aggiunse alla sua formazione, rivolta all'astrattezza e alla generalit\u00e0, la convinzione dell'importanza delle attivit\u00e0 computazionali per fini concreti.\nNel 1919 divenne professore incaricato di Analisi infinitesimale all'Universit\u00e0 degli Studi di Catania, nel 1921 fu per breve tempo all'Universit\u00e0 di Cagliari, e quindi ritorn\u00f2 a Catania come titolare. Successivamente, dopo una breve permanenza a Pisa nel 1924-1925, pass\u00f2 all'Universit\u00e0 di Napoli. Qui si adoper\u00f2 perch\u00e9 potesse essere costituito un organismo scientifico finalizzato alla soluzione numerica di problemi quantitativi sorti da esigenze applicative, e costitu\u00ec nel 1927 un laboratorio di analisi numerica nel quale riusc\u00ec ad avviare un'attivit\u00e0 che si fece via via pi\u00f9 ricca di risultati. Nel 1932 si trasfer\u00ec all'Universit\u00e0 di Roma dove rest\u00f2 fino al collocamento a riposo nel 1960.\nNello stesso anno ottenne la fondazione dell'Istituto Nazionale per le Applicazioni del Calcolo (INAC) nell'ambito del Consiglio Nazionale delle Ricerche (CNR). Di questo organismo, poi trasformato in Istituto per le Applicazioni del Calcolo (IAC) e che tuttora \u00e8 il maggiore centro di ricerca matematica extra-universitario in Italia, egli fu per molti anni l'animatore e ricco di idee e sotto la sua guida divenne uno dei maggiori centri della matematica applicata del suo tempo e contribu\u00ec allo sviluppo di una mentalit\u00e0 computazionale avanzata. L'IAC, malgrado i limiti dei mezzi di calcolo disponibili, fu in grado di offrire consulenze anche per committenti esterni, cercando sempre di far uso di una matematica di alto livello. Nel 1955 l'INAC, che dal 1975 porta il suo nome, fu il secondo dei centri italiani a essere dotato di un calcolatore elettronico. L'originale creazione dell'INAC consent\u00ec a Picone di divenire in breve il pi\u00f9 illustre capo scuola della Matematica italiana, dalla cui fucina sono direttamente o indirettamente usciti [meritatamente] almeno i tre quarti dei professori di Analisi delle universit\u00e0 italiane (Francesco Tricomi). Tra questi si possono ricordare Luigi Amerio, Corrado B\u00f6hm, Renato Caccioppoli, Domenico Caligo, Lamberto Ces\u00e0ri, Gianfranco Cimmino, Fabio Conforto, Ennio De Giorgi, Gaetano Fichera, Aldo Ghizzetti, Wolfgang Gr\u00f6bner, Carlo Miranda, Giuseppe Scorza Dragoni, Guido Stampacchia, Paolo Tortorici. In effetti Picone riusc\u00ec a raccogliere presso l'INAC molti dei pi\u00f9 promettenti ingegni matematici, a comunicare loro entusiasmo per le ricerche, a indirizzarli su temi di ricerca importanti e ad aiutarli a ottenere una grande quantit\u00e0 di risultati di rilievo. Gli argomenti di queste ricerche riguardano per la quasi totalit\u00e0 le equazioni differenziali e il calcolo delle variazioni e in parte minore questioni di geometria differenziale classica. A Picone si devono quasi trecento lavori di ricerca. Tra i suoi risultati pi\u00f9 noti vi \u00e8 quella che ora \u00e8 nota come identit\u00e0 di Picone per le equazioni differenziali ordinarie lineari del secondo ordine dipendenti da un parametro. Molte pubblicazioni di Picone sono mosse da motivazioni didattiche e riguardano miglioramenti e precisazioni di risultati precedenti. Un altro tema da lui ampiamente trattato \u00e8 la maggiorazione a priori delle soluzioni di equazioni differenziali.\nFu accademico dei Lincei. Per quanto riguarda la politica Picone fu un convinto fascista: iscrittosi al partito nazionale fascista fin dal marzo 1923, buona parte delle attivit\u00e0 dell'IAC erano svolte in stretta collaborazione con le autorit\u00e0 governative civili e militari. Era un nazionalista convinto e aveva apprezzato certe aperture del fascismo verso l'innovazione scientifico-tecnologica, aperture derivate dal Futurismo. Questo lo port\u00f2 ad esprimere pubblicamente frasi in linea con la retorica del Regime. \nPertanto, alla fine della seconda guerra mondiale la sua posizione venne esaminata da una commissione incaricata di \"epurare\" i professori universitari legati al fascismo. La sua posizione venne archiviata. Su questa decisione influ\u00ec anche l'aiuto da lui fornito durante il regime a diversi ebrei ed antifascisti, tra cui Ascoli e Caccioppoli. A questi bisogna aggiungere diversi perseguitati dal fascismo con cui Picone mantenne saldi legami di amicizia anche se non \u00e8 documentata una sua azione in loro favore. Tra i tanti discepoli di Mauro Picone c'era anche il matematico rumeno Dimitrie Mangeron.\nRiconoscimenti.\nA Picone sono stati conferiti numerosi riconoscimenti: tra gli altri il Premio Reale dei Lincei (1938) e la Medaglia d'oro dei Benemeriti della Scuola, della Cultura e dell'Arte. Picone era membro di numerose accademie, in particolare dell'Accademia Nazionale dei Lincei, dell'Accademia delle Scienze detta dei XL e della Pontificia Accademia delle Scienze. Ricevette anche alcune lauree \"honoris causa\" da diverse universit\u00e0 italiane e straniere.\nIl 15 gennaio 1956, volendo l'Universit\u00e0 di Roma rendergli ossequio, gli fu donato da parte di 55 matematici (di cui 21 stranieri) un volume dedicatorio che raccoglieva scritti di argomento matematico, e da parte degli allievi del passato una medaglia e un loro album fotografico. Nel maggio del 1975, il Consiglio Nazionale delle Ricerche, con la partecipazione di Giovanni Leone, Presidente della Repubblica, e di varie personalit\u00e0, gli rese onori per la sua attivit\u00e0. Come nel 1956, l'Universit\u00e0 della capitale gli regal\u00f2 una medaglia e l'IAC cur\u00f2 la stampa di un volume dedicatorio.\nLercara Friddi, la cittadina di cui era originario Picone. nel marzo 1964 gli confer\u00ec la cittadinanza onoraria e gli don\u00f2 una medaglia in oro. Successivamente (1982), il Liceo scientifico di Lercara Friddi fu rinominato \"Liceo scientifico statale Mauro Picone\".\nDal dicembre del 2013, nel quadro delle celebrazioni per il 90\u00ba anniversario del CNR, \u00e8 stata intitolata a Mauro Picone una sala riunioni della sede centrale dell'ente."}
{"id": "392406", "revid": "1543377", "url": "https://it.wikipedia.org/wiki?curid=392406", "title": "Denes nad Makedonija", "text": "Denes nad Makedonija (\"\u0414\u0435\u043d\u0435\u0441 \u043d\u0430\u0434 \u041c\u0430\u043a\u0435\u0434\u043e\u043d\u0438\u0458\u0430\"; in italiano: 'Oggi sulla Macedonia'), \u00e8 l'inno nazionale della Macedonia del Nord.\nStoria.\nVenne composto e creato nel 1943 da Vlado Maleski (1919\u201384). Venne adottato come inno dalla ex Repubblica jugoslava di Macedonia quando venne ufficialmente stabilita dopo la seconda guerra mondiale. In seguito questa musica, una marcia di forte impatto, venne scelta come inno della nuova Repubblica di Macedonia indipendente, munita per\u00f2 di un nuovo testo, opera di Todor Skalovski (1909\u20132004).\nTesto.\nTraduzione italiana.\n&lt;poem lang=\"it\"&gt;Oggi sopra la Macedonia nasce\nil nuovo sole della libert\u00e0\ni Macedoni combattono\nper i loro diritti!\ni Macedoni combattono\nper i loro diritti!\nAdesso di nuovo sventola la bandiera\ndella Repubblica di Kru\u0161evo\nGozze Delcev, Pitu Guli,\nDame Gruev, Sandanski!\nGozze Delcev, Pitu Guli,\nDame Gruev, Sandanski!\nLe foreste macedoni cantano\nnuove canzoni e nuovi versi\nla Macedonia libera,\nlibera vive!\nla Macedonia libera,\nlibera vive!&lt;/poem&gt;"}
{"id": "392413", "revid": "1543377", "url": "https://it.wikipedia.org/wiki?curid=392413", "title": "Curtiss P-40", "text": "Il Curtiss P-40 era un monoplano monomotore monoposto di fabbricazione statunitense che nella prima met\u00e0 degli anni quaranta fu impiegato dagli alleati come aereo da caccia o cacciabombardiere in molti dei teatri in cui si combatt\u00e9 la seconda guerra mondiale. Prodotto dalla Curtiss Aeroplane and Motor Company di Buffalo (New York), come versione con motore lineare del precedente Curtiss P-36 Hawk, non fu mai un aereo eccezionale (a causa soprattutto del motore, poco potente ad alta quota); tuttavia fu ugualmente costruito in un gran numero di esemplari, e la notevole robustezza (unita all'ampia disponibilit\u00e0 fin dai primi mesi successivi all'entrata in guerra degli USA) ne fece uno dei caccia pi\u00f9 importanti per l'aviazione americana tra il 1941 e l'estate del 1943.\nLe versioni in dotazione alle forze armate statunitensi (USAAC e, in seguito, USAAF) erano conosciute come Hawk 81 (fino al P-40E) o Warhawk (dal P-40F in poi), mentre quelle consegnate ai paesi del Commonwealth in base agli accordi Lend-Lease (\"affitti e prestiti\") erano conosciute come Tomahawk (equivalenti alle versioni P-40A, B e C) o Kittyhawk (equivalenti alle versioni P-40D e successive).\nStoria del progetto.\nNella seconda met\u00e0 degli anni trenta, in Europa, sia i britannici sia i tedeschi ritennero che vi fosse una certa superiorit\u00e0 dei motori in linea negli aerei da caccia, nei quali era importante ridurre al massimo la resistenza aerodinamica \u2013 per esempio eliminando l'ingombro frontale di un motore radiale, anche a costo di aumentare la complessit\u00e0 tecnica e logistica e diminuire la robustezza; fattori, questi ultimi, che invece erano sempre stati privilegiati dalle forze amrate americane (e che rimasero centrali per la US Navy). Influenzati dalle convinzioni dei costruttori europei, nel luglio 1937 i comandi delle forze armate americane chiesero alla ditta Curtiss Aeroplane and Motor Company di sviluppare una variante con motore in linea del Curtiss P-36 Hawk. Quest'ultimo, dotato di un motore stellare Wright, era un caccia relativamente moderno, essendo stato (insieme al Seversky P-35) uno dei primi monoplani interamente metallici dotati di un carrello retrattile e di un abitacolo chiuso, ma gi\u00e0 alla fine degli anni trenta iniziava ad essere superato in prestazioni di volo.\nIl 14 ottobre 1938 il prototipo XP-40 (designato Hawk 81 dalla casa costruttrice) comp\u00ec il suo primo volo, risultato dell'installazione sul decimo P-36 di serie (numero 30-18) di un motore a V Allison V-1710-19. Le prove di collaudo e i test di valutazione furono superati senza intoppi; il prototipo nel frattempo sub\u00ec modifiche abbastanza rilevanti. Nell'aprile 1939 l'United States Army Air Corps (l'aviazione dell'esercito statunitense) ordin\u00f2 524 esemplari del nuovo caccia: tra le caratteristiche del P-40 che portarono l'USAAC ad accettarlo cos\u00ec entusiasticamente c'erano le buone doti di velocit\u00e0 a bassa quota, il prezzo contenuto e la prospettiva di consegne rapide (questi ultimi due fattori erano dovuti al fatto che la produzione del P-36 era gi\u00e0 avviata e facilmente convertibile al nuovo modello). Inoltre, poich\u00e9 l'USAAC intendeva impiegare il P-40 prevalentemente come aereo da appoggio tattico a bassa quota, la scarsa potenza del motore ad alta quota non costituiva un problema.\nNell'evoluzione dell'aereo, e in particolare nel passaggio da un prototipo disarmato e privo di corazzature a un vero aereo da combattimento, il peso sub\u00ec cospicui aumenti che penalizzarono ulteriormente le prestazioni. La prima serie di P-40, armata di due mitragliatrici da 12,7\u00a0mm e di due da 7,62, aveva un peso massimo di poco superiore alle tre tonnellate e toccava i 574\u00a0km/h; la versione definitiva, designata P-40N, aveva sei mitragliatrici da 12,7\u00a0mm ma poteva arrivare a pesare oltre cinque tonnellate e aveva una velocit\u00e0 massima di 552\u00a0km/h.\nTecnica.\nStruttura, fusoliera e ali.\nIl Curtiss P-40 era un monoplano ad ala bassa interamente metallico, caratterizzato da un'architettura convenzionale, tipica della maggior parte dei caccia monomotori monoposto della seconda guerra mondiale. Le due semiali che componevano l'ala erano unite in corrispondenza dell'asse dell'aeroplano, e il loro dorso costituiva il pavimento dell'abitacolo. La struttura dell'ala era molto robusta, basata su cinque longheroni (travi disposte parallelamente all'apertura) rinforzati e collegati tra loro da solette, centine e correntini in lega leggera. Le lamiere di rivestimento erano vincolate alla struttura da chiodi a testa annegata. Le semiali avevano una forma in pianta sostanzialmente trapezoidale, con le estremit\u00e0 arrotondate; il bordo d'attacco aveva una leggera freccia all'indietro, mentre il bordo d'uscita era occupato per tutta la sua lunghezza dagli ipersostentatori a spacco e dagli alettoni (rivestiti in tela) che garantivano il controllo del rollio.\nIl carrello d'atterraggio era un triciclo posteriore, completamente retrattile: le due gambe anteriori scomparivano all'interno di carenature nel ventre dell'ala grazie a una rotazione all'indietro e a un'ulteriore rotazione di 90\u00b0 delle ruote intorno all'asse delle gambe; il ruotino posteriore si ritraeva all'indietro nella fusoliera, e il suo alloggiamento era chiuso da due portellini.\nLa fusoliera era collegata all'ala tramite ampi raccordi aerodinamici, e ospitava un abitacolo relativamente spazioso con parabrezza blindato e tettuccio scorrevole all'indietro. Il pilota era protetto (anteriormente e posteriormente) da corazzature per un totale di 80\u00a0kg, e disponeva di cinemitragliatrice e collimatore a riflessione. La fusoliera era costituita da sedici ordinate trasversali e diversi correntini longitudinali.\nAlla parte posteriore della fusoliera erano collegati gli impennaggi, col bordo d'attacco rettilineo (con un marcato angolo di freccia) e da bordi d'uscita curvilinei. La struttura (sia delle superfici fisse, stabilizzatore e deriva, che di quelle mobili, equilibratore e timone) era metallica; le superfici fisse avevano quattro longheroni ciascuna ed erano rivestite, come l'aereo, da lamiere metalliche; quelle mobili avevano un solo longherone e rivestite in tela. Le superfici di controllo, inclusi gli alettoni, erano provvisti di compensazioni aerodinamiche, alette di correzione e contrappesi.\nMotore e impianti.\nIl gruppo motopropulsore, frontale e separato dall'abitacolo da una paratia parafiamma, era sostenuto da un castello in tubi metallici saldati. La cofanatura che proteggeva il motore era composta di pannelli e lamiere apribili e asportabili per un accesso agevole al propulsore e ai radiatori. I due radiatori preposti alla refrigerazione del glicole etilenico per il raffreddamento del motore erano alloggiati, insieme al pi\u00f9 piccolo radiatore dell'olio per la lubrificazione dei cilindri, in una grossa struttura sotto il mozzo dell'elica. La grossa carenatura dei radiatori sugger\u00ec a molti reparti vistose decorazioni; la pi\u00f9 famosa fu quella a bocca di squalo delle \"Tigri Volanti\" di Claire Chennault.\nIl motore del P-40 era l'Allison V-1710, un motore a V di 60\u00b0 a dodici cilindri che all'entrata in servizio, alla fine degli anni trenta, aveva suscitato grandi aspettative, ben presto deluse. Le prestazioni del V-1710, infatti, lasciarono sempre molto a desiderare specie ad alta quota, e in tutti gli aerei su cui fu montato diede risultati insoddisfacenti.\nLa potenza nominale del motore vari\u00f2 dai 1\u00a0054 CV del V-1710-33 montato sul P-40B fino ai 1\u00a0373\u00a0CV del V-1710-73 montato sul P-40K; tuttavia, essendo l'aereo dotato di un sistema di sovralimentazione ad azionamento meccanico tramite compressore centrifugo relativamente poco sofisticato, la potenza disponibile calava sensibilmente all'aumentare della quota; questo stato di fatto, sicuramente insoddisfacente, era figlio principalmente di due fattori strettamente correlati: la scarsa importanza inizialmente attribuita dal committente USAAF alle prestazioni a quote elevate e la mancanza del sistema di sovralimentazione azionato dai gas di scarico (turbocompressione) col quale il motore era stato inizialmente concepito e che nelle intenzioni rendeva superfluo un compressore centrifugo particolarmente sofisticato. In effetti sul Lockheed P-38, dove il V-1710 fu dotato di turbocompressore, i risultati ottenuti furono indubbiamente migliori. La situazione ha finito per creare una duratura e non del tutto meritata fama di prodotto deludente attorno al V-1710. Per ovviare a questo problema, su alcune versioni (P-40F e P-40L) fu installato un altro motore, il Packard V-1650, che grazie al suo sistema di sovralimentazione meccanico pi\u00f9 evoluto garantiva il mantenimento della potenza erogata all'aumento della quota di volo, ma la sua limitata disponibilit\u00e0 imped\u00ec di generalizzarne l'impiego sui P-40.\nL'elica, carenata da una grande ogiva, era una tripala Curtiss (le pale erano cave, in acciaio) e grazie a un riduttore ruotava pi\u00f9 lentamente dell'albero motore. Il passo dell'elica era variabile a mano o in modo automatico per mantenere costante il numero di giri.\nLa benzina a 100 ottani era in tre serbatoi: uno, da 236 l, collocato alle spalle dell'abitacolo, e due, da 132 e 190 l, disposti uno dietro l'altro nel tronco centrale dell'ala, sotto il pilota. A questi si potevano aggiungere serbatoi supplementari sganciabili, sotto la fusoliera, per altri 197 l.\nL'armamento fisso del P-40 vari\u00f2 considerevolmente: le prime versioni avevano due mitragliatrici da 7,62\u00a0mm installate nello spessore dell'ala e due da 12,5\u00a0mm montate sopra il motore, sincronizzate per sparare attraverso il disco dell'elica. Le versioni P-40E e successive, invece, erano dotate di sei armi da 12,7\u00a0mm installate in due gruppi di tre nelle due semiali; dotate di 281 colpi ciascuna, garantivano 11 o 12 secondi di fuoco. Il massimo carico di bombe era normalmente di 317\u00a0kg, anche se in casi eccezionali l'aereo poteva decollare, sovraccarico, con due ordigni da 227\u00a0kg, per un totale di 454\u00a0kg.\nIl P-40 era munito di un impianto idraulico (per l'estrazione e la retrazione del carrello e l'estensione degli ipersostentatori), di un impianto elettrico per la radio ricetrasmittente) e di impianti per l'ossigeno al pilota e per il riscaldamento dell'abitacolo.\nImpiego operativo.\nFrancia e Regno Unito.\nI primi P-40 avrebbero dovuto entrare in servizio presso l'Arm\u00e9e de l'air, la forza aerea francese, nel corso del 1940. Tuttavia, quando il 25 giugno la Francia si arrese alle forze d'invasione tedesche, nessuno dei 140 aerei ordinati dai francesi era ancora stato consegnato e quindi, a luglio, la commessa fu rilevata dalla Royal Air Force britannica. Il Regno Unito aggiunse ordinativi per altri 1\u00a0000 aerei, e denomin\u00f2 gli apparecchi ricevuti Tomahawk Mark I (gli Stati Uniti dovettero ritardare l'entrata in servizio dei loro P-40 per dare la precedenza ai britannici, e i primi 200 esemplari dell'USAAC giunsero ai reparti solo nel 1941).\nGli inglesi si scontrarono subito coi limiti del P-40 (specialmente nel combattimento ad alta quota dove erano svantaggiati per la mancanza di un turbopropulsore e una velocit\u00e0 massima inferiore a quella dei Messerschmitt tedeschi) e quindi destinarono il modello al Nordafrica, mentre in quello europeo, dove la prospettiva di un'invasione tedesca della Gran Bretagna sembrava avvicinarsi sempre di pi\u00f9 e i combattimenti aerei si svolgevano soprattutto ad altitudini elevate, mantennero per la difesa della madrepatria i reparti di Hawker Hurricane e Supermarine Spitfire. In Nordafrica i Tomahawk Mk I della RAF furono presto raggiunti dai Tomahawk Mk II, con armamento e corazzature migliorate; sia gli uni che gli altri diedero risultati soddisfacenti come cacciabombardieri, ruolo nel quale erano avvantaggiati da una buona robustezza e da un notevole carico bellico, oltre che da buone prestazioni a bassa quota.\nLa Francia impieg\u00f2 alcuni P-40L in Tunisia nel 1943 sotto le insegne del gruppo caccia GC II/3 \"Lafayette\", inquadrato nelle Forces a\u00e9riennes fran\u00e7aises libres, la forza aerea della Francia libera, a sua volta dipendente dalle forze armate gaulliste.\nCina nazionalista: le \"Tigri Volanti\".\nPoco prima dell'entrata in guerra degli USA a seguito dell'attacco giapponese contro Pearl Harbor, un centinaio di Tomahawk Mk IIA furono prelevati da una commessa destinata alla RAF e inviati nella Cina nazionalista, dove equipaggiarono il 1st American Volunteer Group \u2013 noto con il soprannome di \"Tigri Volanti\" \u2013 al comando del futuro generale Claire Chennault.\nInizialmente inquadrati nell'aviazione della Cina nazionalista, la Chung-Hua Min-Kuo K'ung-Ch\u00fcn, i volontari delle \"Tigri Volanti\" entrarono a far parte della United States Army Air Forces, dove passarono sotto l'autorit\u00e0 della XVI Air Force. Nel periodo iniziale della guerra, tra il dicembre 1941 e il luglio 1942, quando il 1st AVG si trasform\u00f2 nel 23rd Fighter Group dell'USAAF, le \"Tigri Volanti\" riuscirono a tenere testa con successo alle forze giapponesi, meglio equipaggiate e pi\u00f9 numerose. Nonostante il P-40 fosse inferiore agli aerei giapponesi, e in particolare al Mitsubishi A6M, le \"Tigri Volanti\" riuscirono a distruggere 286 velivoli nemici perdendo solo 23 uomini (anche se controlli incrociati successivi alla guerra mostrano che gli avversari abbattuti furono molto meno di quel che si riport\u00f2).\nIn buona parte questo successo fu dovuto all'innovativo approccio al combattimento aereo predicato da Chennault, che aveva studiato accuratamente le tattiche e l'equipaggiamento dei giapponesi, nonch\u00e9 le tattiche dei piloti sovietici in Cina e i punti di forza e di debolezza dei suoi uomini e aerei. Le \"Tigri Volanti\" non superarono mai i 62 equipaggi, e Chennault ebbe ulteriori difficolt\u00e0 perch\u00e9 molti dei suoi volontari erano privi di esperienza di combattimento; tuttavia, fu in grado di volgere questi problemi a suo vantaggio, relegando a lavori secondari i piloti inadatti e facendo in modo di disporre sempre di riserve consistenti.\nLa sua tattica di combattimento prevedeva di attaccare in gruppo da una quota superiore, per poi disimpegnarsi in fretta, evitando a tutti costi un combattimento manovrato a distanza ravvicinata, poich\u00e9 i P-40 non erano manovrabili n\u00e9 numerosi come gli aerei giapponesi, ma avevano una velocit\u00e0 di punta e un'accelerazione superiori e potevano rapidamente allontanarsi dopo un attacco in picchiata.\nInoltre, le \"Tigri Volanti\" si avvalsero dell'appoggio tattico di una vasta rete di osservazione e allarme sparsa sul territorio cinese, composta di persone, telefoni, radio e linee telegrafiche che fornivano informazioni sugli attacchi nemici e vi dirigevano i intercettori, guidavano gli aiuti verso i piloti che precipitavano e indicavano agli esperti di intelligence la posizione dei relitti dei nemici abbattuti.\nUnione Sovietica.\nIl Curtiss P-40 (a cui i sovietici, come i britannici, si riferivano come Tomahawk o Kittyhawk) fu il primo aereo alleato fornito all'URSS in base agli accordi interalleati di affitti e prestiti di materiale (Lend-Lease). In totale la Voenno-vozdu\u0161nye sily SSSR e la Aviacija Voenno-Morskogo Flota (rispettivamente l'aeronautica militare e l'aviazione di marina dell'URSS) impiegarono 2\u00a0097 P-40.\n146 Tomahawk furono inviati all'Unione Sovietica via mare dalla Gran Bretagna ed altri 49 arrivarono dagli Stati Uniti nei primi mesi dell'invasione tedesca. Molti aerei arrivarono senza le mitragliatrici alari e perfino privi della parte inferiore del cofano motore. Alla fine del settembre 1941, tuttavia, i primi 48 esemplari erano stati assemblati e iniziarono a subire i test. I voli di prova rivelarono diversi difetti: il generatore e gli ingranaggi della pompa dell'olio si guastavano spesso, costringendo i piloti sovietici a frequenti atterraggi di fortuna. Il rapporto finale sulle prove condotte sottolineava che il Tomahawk era inferiore agli aerei sovietici coi motori M-105P per quanto riguardava velocit\u00e0 orizzontale e velocit\u00e0 di salita. Tuttavia esso mostrava buone caratteristiche se operava da piste corte, maneggevolezza orizzontale, autonomia e robustezza.\nNonostante non fossero convintissimi del P-40, i sovietici lo spedirono in prima linea. La prima unit\u00e0 a riceverlo fu il 126\u00ba IAP, impegnato sul fronte occidentale sovietico e sul fronte di Kalinin. Il reparto entr\u00f2 in azione il 12 ottobre 1941, ed entro il 15 novembre 1941 aveva gi\u00e0 dichiarato l'abbattimento di 17 aerei della Luftwaffe. Tuttavia, il tenente (SG) Smirnov afferm\u00f2 che l'armamento del P-40 era inefficace nei combattimenti aerei ma sufficiente per mitragliare le linee nemiche. Un altro pilota sovietico, S. G. Ridnyy (Eroe dell'Unione Sovietica), sottoline\u00f2 che per abbattere un aereo nemico aveva dovuto sparare da una distanza di 50\u2013100\u00a0m la met\u00e0 dei colpi.\nNel gennaio 1942 furono eseguite circa 198 sortite (334 ore di volo) e 11 combattimenti con i tedeschi, nel corso dei quali furono abbattuti cinque Messerschmitt Bf 109, un Junkers Ju 88 e un Heinkel He 111. Emerse che \u2013 come confermarono anche i rapporti dei piloti sui combattimenti \u2013 nei duelli a bassa quota tipici del fronte orientale il P-40 poteva tener testa al Bf 109, uno dei migliori caccia a disposizione della Germania nella prima parte della guerra. Ad esempio, il 18 gennaio 1942 i tenenti S. V. Levin e I. P. Levsha ingaggiarono in coppia una formazione di sette Bf 109, riuscendo ad abbatterne due. Pochi giorni dopo, il 22 gennaio, altri tre P-40 (al comando del tenente E. E. Lozov) ingaggiarono 13 Bf 109E nemici abbattendone due, ancora senza perdite. In totale, in gennaio, andarono perduti solo due Tomahawk \u2013 uno a causa della contraerea tedesca, e un altro abbattuto da un Messerschmitt.\nI P-40 dell'Unione Sovietica videro la maggior parte del loro impiego di prima linea tra il 1942 e l'inizio del 1943. Il modello fu usato nei settori settentrionali del fronte e gioc\u00f2 un ruolo importante nella difesa di Leningrado. I tipi pi\u00f9 rappresentati furono i P-40B, C, E, K ed M. Quando si resero disponibili le versioni migliorate P-40F ed N, la produzione di aerei sovietici di prestazioni soddisfacenti era cresciuta abbastanza da consentire di rimpiazzare i caccia Curtiss con i nuovi Lavochkin La-5 e diversi tipi di caccia Yakovlev.\nNella primavera del 1943, su un P-40, il tenente D. I. Koval del 45\u00b0 IAP riusc\u00ec ad abbattere il suo quinto nemico, acquisendo cos\u00ec lo status di \"asso\": combattendo sul fronte del Caucaso settentrionale, distrusse in totale sei aerei tedeschi. Diversi reparti equipaggiati con il P-40 ottennero buoni risultati, anche se il numero di assi del P-40 rimase inferiore a quello, ad esempio, del P-39, che fu il caccia del patto Lend-Lease fornito all'URSS nel maggior numero di esemplari.\nI piloti sovietici apprezzavano il P-40, in particolare per la sua grande autonomia (superiore a quella della maggior parte dei caccia russi). Complessivamente continuarono a preferire il Bell P-39 Airacobra, pi\u00f9 manovrabile, ma ritenevano il P-40 nettamente migliore dell'Hawker Hurricane. Il pilota N. G. Golodnikov ricord\u00f2:\nLa principale lamentela sovietica era appunto la scarsa velocit\u00e0 di salita, a cui si aggiungevano alcuni problemi di manutenzione legati all'usura del motore: generalmente i piloti della VVS affrontavano i combattimenti con la potenza d'emergenza di combattimento inserita, il che portava le prestazioni di velocit\u00e0 e accelerazione pi\u00f9 vicino a quelle degli aerei tedeschi, ma finiva per bruciare i motori nel giro di poche settimane. Altre difficolt\u00e0 furono legate ai pi\u00f9 elevati standard di qualit\u00e0 del carburante e di purezza dell'olio richiesti dai motori Allison rispetto ai motori di fabbricazione sovietica. Un certo numero di P-40 \"bruciati\" furono rimotorizzati coi Klimov, ma le loro prestazioni risultarono piuttosto scarse e finirono in seconda linea.\nStati Uniti d'America.\nIn totale, 15 interi gruppi caccia (Fighter Group, FG) della United States Army Air Forces, insieme ad alcune altre squadriglie sparse e qualche unit\u00e0 da ricognizione tattica, volarono sul P-40 tra il 1941 e il 1945.\nA causa delle sue prestazioni complessivamente inadeguate, appena fu possibile il P-40 fu rimpiazzato dal Lockheed P-38 Lightning, dal North American P-51 Mustang e dal Republic P-47 Thunderbolt. Tuttavia, tra il 1942 e il 1943 il grosso delle operazioni di caccia dell'USAAF pes\u00f2 sul P-40 e sull'altrettanto inadeguato P-39; nel Pacifico, in particolare, furono questi due caccia (insieme all'aereo imbarcato Grumman F4F Wildcat) a contrastare maggiormente le forze aeree giapponesi.\nTeatro del Pacifico.\nIl P-40 fu il principale caccia dell'USAAF nei teatri del Pacifico e del Pacifico sud-occidentale tra il 1941 e il 1942. Tuttavia, nelle prime grandi battaglie, a Pearl Harbor e nelle Filippine, le squadriglie di P-40 soffrirono pesanti perdite sia al suolo, negli attacchi dei cacciabombardieri e bombardieri giapponesi, sia in volo, nei combattimenti con i caccia Nakajima Ki-43 e Mitsubishi A6M.\nQuando il Giappone lanci\u00f2 la sua offensiva a sorpresa contro le forze navali americane nelle Hawaii, il 7 dicembre 1941, 107 tra P-40 e P-40B si trovavano nel Pacifico; solo quattro riuscirono ad alzarsi in volo per contrastare l'attacco giapponese. Nei quattro giorni seguenti, il numero di P-40 del 20th e del 34th Pursuit Squadron croll\u00f2 a 22 macchine. Sopra Pearl Harbor, comunque, il P-40 del tenente George Welch consegu\u00ec la prima vittoria aerea statunitense del conflitto.\nNel corso della campagna delle Indie orientali olandesi il 17th Pursuit Squadron (Provisional), formato da piloti dell'USAAF evacuati dalle Filippine, dichiar\u00f2 l'abbattimento di 49 aerei giapponesi contro soli 17 P-40 perduti. Nelle campagne delle isole Salomone e della Nuova Guinea, e nella difesa dell'Australia, un migliore addestramento dei piloti e alcune nuove tattiche permisero all'USAAF di approfittare con successo di alcuni pregi del P-40, specificatamente la superiore velocit\u00e0 rispetto ai temibili Zero, contro i quali era tassativo evitare il combattimento manovrato in cui il caccia giapponese non aveva rivali.\nPer far fronte alla scarsit\u00e0 di pezzi di ricambio e a problemi nel rimpiazzo degli aerei abbattuti, la V Air Force americana e la Royal Australian Air Force crearono, alla fine del luglio 1942, una rete per la gestione e il rimpiazzo dei P-40 grazie alla quale gli aerei si spostavano periodicamente dal fronte alle retrovie per le necessarie revisioni e riparazioni.\nIl 49th Fighter Group dell'USAAF vol\u00f2 sul P-40 fin dall'inizio della guerra. Questo \u00e8 il confronto tra il caccia Curtiss e il P-38 Lightning che fece uno dei piloti dell'unit\u00e0, Robert DeHaven (10 vittorie conseguite volando sul P-40, su 14 totali):\nTra il 1941 e il 1945, l'8th, 15th, 18th, 24th, 49th, 343rd e 347th Pursuit Group/Fighter Group volarono sul P-40 nel teatro del Pacifico; la maggior parte di essi pass\u00f2 al P-38 nel 1943-44. Nel 1945, il 71st Reconnaissance Group impieg\u00f2 alcuni P-40 come ricognitori aerei avanzati durante le operazioni di terra nelle Filippine, fino alla consegna dei nuovi P-51.\nCina, India e Birmania.\nIl gruppo delle \"Tigri Volanti\" (1st American Volunteer Group) fu integrato nell'United States Army Air Forces nel 1942, entrando a far parte delle forze regolari americane come 23rd Fighter Group. L'unit\u00e0 continu\u00f2 a volare su P-40 pi\u00f9 moderni fino alla fine della guerra, ottenendo un favorevole rapporto tra nemici abbattuti e aerei persi.\nAltre unit\u00e0 statunitensi, giunte nel teatro di operazioni localizzato tra la Cina, la Birmania e l'India (China-Burma-India Theater) dopo l'AVG continuarono a ottenere buoni risultati con il P-40, dichiarando in totale 973 abbattimenti \u2013 cio\u00e8 il 64,8% del totale di aerei distrutti dagli americani in quell'area. Lo storico dell'aviazione Carl Molesworth afferma che \"il P-40 semplicemente domin\u00f2 i cieli sopra la Birmania e la Cina. Nel 1942 fu in grado di ottenere la superiorit\u00e0 aerea sopra la Cina libera, la Birmania settentrionale e la valle di Assam, in India, e non la perse pi\u00f9\".\nOltre al 23rd FG, anche il 3rd, 5th, 51st e 80th FG e il 10th TRS da ricognizione operarono con il P-40 nel teatro birmano-indo-cinese. Alcuni di questi (il 3rd e il 5th FG del Chinese American Composite Wing) erano composti da piloti cinesi oltre che americani. Oltre che come caccia, i piloti di P-40 in quest'area lo usarono con successo anche come cacciabombardiere: l'80th Fighter Group, in particolare, us\u00f2 i suoi cosiddetti B-40 (P-40 capaci di portare fino a 454\u00a0kg di bombe) per colpire ponti in mano ai giapponesi.\nEuropa e Mediterraneo.\nIl Curtiss P-40 fu impiegato estensivamente anche nel teatro del Mediterraneo da diverse unit\u00e0 dell'USAAF, tra le quali il 33rd, 57th, 58th, 79th, 324th e 325th Fighter Group. I piloti del 57th FG furono i primi piloti di P-40 dell'USAAF a prendere parte all'azione nel Mediterraneo, a partire dal luglio 1942.\nAnche se il P-40 soffr\u00ec gravi perdite nel MTO (Mediterranean Theater of Operations, appunto il teatro d'operazioni del Mediterraneo) molti reparti di P-40 ottennero rapporti abbattimenti-perdite favorevoli contro gli aerei dell'Asse. Ad esempio, il 324th FG ottenne un rapporto tra numero di nemici abbattuti e propri aerei persi di pi\u00f9 di due a uno. In totale, nel Mediterraneo, 23 piloti statunitensi di P-40 acquisirono lo status di \"asso\" (abbattendo cinque o pi\u00f9 velivoli nemici), per la maggior parte nel corso della prima met\u00e0 del 1943. Come nel Pacifico, questi successi risultarono in gran parte dall'esperienza dei piloti e dall'impiego di tattiche efficaci.\nIl 57th FG fu l'unit\u00e0 pi\u00f9 direttamente coinvolta nel cosiddetto \"Massacro della Domenica delle Palme\" del 18 aprile 1943. La decrittazione di alcuni segnali Ultra da parte delle intelligence alleate aveva rivelato un piano per il trasferimento di una grande formazione di trasporti tedeschi Junkers Ju 52 attraverso il Mediterraneo, sotto scorta di caccia tedeschi e italiani. Tra le 16:30 e le 18:30, tutti gli stormi del 57th FG intervennero con intensi sforzi contro i trasporti aerei nemici: il convoglio, composto da pi\u00f9 di 100 aerei, venne intercettato e nello scontro che segu\u00ec i P-40 del 57th distrussero 74 avversari, tra cui 58 Ju 52, 14 caccia di scorta leggeri Messerschmitt Bf 109 e 2 caccia di scorta pesanti Messerschmitt Bf 110. Tra 20 e 40 aerei dell'Asse furono visti atterrare presso Capo Bon, in Tunisia, per sfuggire all'attacco; le perdite alleate ammontarono a 6 aerei, di cui 5 P-40.\nIl 22 aprile, nel corso dell'operazione Flax, una simile formazione di P-40 attacc\u00f2 un gruppo di 14 trasporti esamotori Messerschmitt Me 323 \"Gigant\", scortati da 7 Bf 109 del II./JG 27. Tutti gli aerei da trasporto vennero distrutti, con la perdita di tre P-40. Il 57th continu\u00f2 a volare sul P-40 fino all'inizio del 1944; entro quella data, al gruppo vennero riconosciute almeno 140 vittorie aeree.\nAll'inizio del 1943, 75 P-40L vennero caricati sulla portaerei statunitense USS Ranger: il 23 febbraio, durante l'operazione Torch, i piloti del 58th FG decollarono dalla portaerei per giungere all'aeroporto di Cazas, vicino a Casablanca, in Marocco, che era stato da poco conquistato alle forze francesi di Vichy. Questi aerei servirono per riequipaggiare il 33rd FG; i piloti del 58th furono riassegnati.\nAnche il 325th FG, noto con il soprannome di \"Checkertail Clan\", vol\u00f2 sul P-40 nel teatro del Mediterraneo. L'unit\u00e0 ottenne almeno 133 vittorie aeree tra l'aprile e l'ottobre 1943, di cui 95 erano Messerschmitt Bf 109 e 26 erano Macchi M.C.202, perdendo in combattimento 17 P-40. Un aneddoto riguardante il 325th FG indica i rischi a cui poteva andare incontro un Bf 109 nel tentativo di battere il P-40 nel combattimento manovrato a distanza ravvicinata. Lo storico Carol Cathcart scrive:\nUna famosa unit\u00e0 di piloti afroamericani, il 99th Fighter Squadron, meglio noto come i \"Tuskegee Airmen\" o \"Redtails\", vol\u00f2 sul P-40 nei primi otto mesi del suo impiego nel teatro Mediterraneo. Il 9 giugno 1943, i \"Tuskegee Airmen\" divennero i primi piloti da caccia afroamericani ad aver ingaggiato un aereo nemico, sopra Pantelleria: un Focke-Wulf Fw 190 venne danneggiato dal tenente Willie Ashley Jr. Il 2 luglio, la squadriglia ottenne la sua prima vittoria confermata: un Fw 190 distrutto dal capitano Charles Hall. Il 99 th FS continu\u00f2 a ottenere successi sul P-40 fino a quando, nel febbraio 1944, venne riequipaggiato con il P-39.\nAustralia.\nIl Kittyhawk fu il principale dei caccia impiegati dalla Royal Australian Air Force nella seconda guerra mondiale. Due squadriglie della RAAF inquadrate nella Desert Air Force operante in Nordafrica, il No. 3 e il No. 450 Squadron furono i primi reparti a ricevere il P-40. Molti australiani ottennero considerevoli successi a bordo di questo aereo: 18 piloti divennero assi e almeno cinque \u2013 abbattendo 10 o pi\u00f9 nemici \u2013 raggiunsero lo status di \"doppio asso\": Clive Caldwell, Nicky Barr, John Waddy, Bob Whittle (con 11 abbattimenti ciascuno) e Bobby Gibbes (con 10 vittorie). Essi combatterono nei teatri del Nordafrica, del Medio Oriente e della Nuova Guinea.\nNicky Barr, come molti altri aviatori australiani, considerava il P-40 una macchina affidabile: \"Il Kittyhawk divenne per me un amico. Era capace di tirarti fuori dai guai pi\u00f9 spesso che no. Era un vero cavallo da battaglia\".\nNel momento in cui la guerra in Nordafrica raggiungeva il massimo della sua intensit\u00e0, la guerra nel Pacifico era nelle sue fasi iniziali e le unit\u00e0 della RAAF dislocate in Australia erano in grave difficolt\u00e0 per la scarsa disponibilit\u00e0 di aerei da caccia. La produzione dello Spitfire era assorbita dalla guerra in Europa; il P-38 iniziava a venire collaudato, ma era difficile da ottenere; il P-51 non aveva ancora raggiunto i reparti operativi in nessun teatro, e l'inesperta industria aeronautica australiana era orientata verso gli aerei di grandi dimensioni. Destinati originariamente alla Far East Air Force statunitense nelle Filippine, ma dirottati verso l'Australia in seguito all'intensificarsi dell'attivit\u00e0 navale giapponese, i P-40 dell'USAAF furono i primi caccia adatti al ruolo ad arrivare nelle file della RAAF in numeri consistenti. In Australia, il P-40 ottenne la designazione di A-29.\nI Kittyhawk della RAAF giocarono un ruolo importante nel teatro del Pacifico sud-occidentale. Durante i primi anni della guerra del Pacifico combatterono sia come caccia puri sia come cacciabombardieri, capaci di sopportare danni notevoli e di trasportare 454\u00a0kg di bombe. Ad esempio il No. 75 e il No. 76 Squadron rivestirono un'importanza cruciale durante la battaglia di Milne Bay, in Nuova Guinea, contrastando l'aviazione giapponese e garantendo un efficace supporto aereo ravvicinato alla fanteria australiana, negando ai giapponesi il loro iniziale vantaggio.\nLe unit\u00e0 della RAAF che fecero il pi\u00f9 largo impiego del Kittyhawk nel Pacifico sud-occidentale furono i No. 75, 76, 77, 78, 80, 82, 84 e 86 Squadron, che operarono specialmente in Nuova Guinea e nel Borneo. Verso la fine del conflitto le squadriglie da caccia della RAAF cominciarono a passare al P-51D, ma il Kittyhawk rimase in servizio fino alla fine della guerra, ad esempio appunto nel Borneo. In totale la RAAF acquis\u00ec 841 Kittyhawk (senza contare gli esemplari ordinati per la RAF e pilotati da australiani nel Nordafrica): di essi, 163 erano P-40E, 42 P-40K, 90 P-40 M e 553 P-40N. Inoltre, la RAAF ordin\u00f2 67 apparecchi che vennero usati dal No. 120 (Netherlands East Indies) Squadron, un reparto congiunto australiano-olandese operante anch'esso nel Pacifico sud-occidentale. Il P-40 fu ritirato dal servizio presso la RAAF nel 1947.\nNuova Zelanda.\nAlcuni reparti della RNZAF, la Royal New Zealand Air Force, oltre a diversi piloti neozelandesi inquadrati in altre forze aeree, volarono sul Curtiss P-40 nel Nordafrica; tra questi reparti, facenti capo alla Desert Air Force, c'era il 112 Squadron dell'asso Jerry Westenra.\nPer quanto riguarda il teatro del Pacifico, invece, 301 P-40 vennero ceduti alla RNZAF nell'ambito degli accordi Lend-Lease, anche se quattro di essi andarono perduti durante il trasferimento. Questi aerei equipaggiarono i 14, 15, 16, 17, 18, 19 e 20 Squadron. Tra il 1942 e il 1944, i P-40 della forza aerea neozelandese conobbero un certo successo contro i giapponesi: i loro piloti ottennero 100 vittorie aeree perdendo 20 aeroplani.\nGeoff Fisken, l'asso del Commonwealth con il pi\u00f9 alto numero di vittorie nel Pacifico, vol\u00f2 sul P-40 con il 15 Squadron, anche se met\u00e0 delle sue vittorie vennero ottenute volando sul Brewster Buffalo.\nLa maggior parte delle vittorie aeree dei P-40 della RNZAF vennero ottenute contro i caccia giapponesi, e in particolare il Mitsubishi A6M, meglio noto come \"Zero\"; tuttavia, si registrarono anche abbattimenti di bombardieri come l'Aichi D3A \"Val\". L'unico abbattimento confermata di un aereo bimotore (un Mitsubishi Ki-21 \"Sally\") spett\u00f2 a Fisken nel luglio 1943.\nDalla fine del 1943 e per buona parte del 1944, i P-40 neozelandesi vennero usati sempre pi\u00f9 spesso contro obiettivi terrestri, a volte impiegando cariche di profondit\u00e0 come bombe ad alto potenziale. Gli ultimi P-40 rimasti in prima linea vennero rimpiazzati dal Vought F4U Corsair nel 1944, e vennero relegati a compiti di addestramento avanzato.\nCanada.\nA met\u00e0 del maggio 1940, all'aeroporto di Uplands, vicino a Ottawa, in Canada, un gruppo di ufficiali fu testimone di un ciclo di test comparativi che videro l'XP-40 contrapposto a uno Spitfire Mk I. Il comandante di stormo F. V. Beamish, un ufficiale della RAF, e il comandante di squadriglia E. A. McNab, della RCAF, compresero immediatamente che il P-40 non era un caccia buono quanto lo Spitfire, bench\u00e9 non fosse privo di qualche merito. Tuttavia in seguito (specialmente nel corso del biennio 1941-1942) lo Spitfire non sarebbe stato disponibile in quantit\u00e0 sufficienti per equipaggiare tutte le forze aeree del Commonwealth, e cos\u00ec dal 1941 in poi diversi reparti della Royal Canadian Air Force si ritrovarono a volare sul P-40, sia in patria che oltreoceano.\nIn totale, 11 squadriglie canadesi volarono sul P-40. 4 di esse furono dislocate oltreoceano (i No. 400, 403, 414 e 430 Squadron) e 7 rimasero in patria (i No. 14, 111, 118, 132, 133, 135 e 163 Squadron). I canadesi, come altri piloti del Commonwealth, combatterono anche con la RAF e con altre forze aeree oltre che con la RCAF (ad esempio in Nordafrica, nel Mediterraneo e nel Sud-est asiatico).\nIl No. 403 Squadron RCAF, un'unit\u00e0 da caccia basata a Odilham, non lontano da Londra, impieg\u00f2 per qualche tempo il Tomahawk prima di passare sullo Spitfire. Due squadriglie da supporto aereo ravvicinato (Army Co-operation), il No. 400 e il No. 414 Squadron, si addestrarono sul Tomahawk per poi venire riequipaggiate con il Mustang. Di queste, solo il No. 400 Squadron impieg\u00f2 i suoi Tomahawk operativamente, conducendo una serie di bombardamenti e mitragliamenti sulla Francia occupata nel tardo 1941. Nel gennaio 1943, il No. 430 Squadron RCAF venne formato a Hartford Bridge, in Inghilterra, e si addestr\u00f2 su dei Tomahawk Mk IIA (all'epoca ormai sostanzialmente obsoleti) e prima di cominciare le operazioni ricevette dei nuovi Mustang Mk I.\nPer quanto riguarda l'impiego sul continente americano, all'inizio del 1945 alcuni piloti di P-40N del No. 133 Squadron canadese intercettarono tre palloni bomba giapponesi in volo sopra la Columbia Britannica; i tre palloni aerostatici senza equipaggio, armati di bombe incendiarie collegate a dei congegni a tempo con lo scopo di appiccare incendi sulle coste americane, vennero facilmente distrutti.\nVersioni.\nIl P-40 fu, tra gli aerei alleati della seconda guerra mondiale, uno di quelli prodotti nel maggior numero di versioni. Esse furono talmente tante da confondere, in alcuni casi, gli stessi piloti alleati."}
{"id": "392417", "revid": "44638", "url": "https://it.wikipedia.org/wiki?curid=392417", "title": "Canzoniere Vaticano Latino 3793", "text": ""}
{"id": "392421", "revid": "709565", "url": "https://it.wikipedia.org/wiki?curid=392421", "title": "Laurie Dhue", "text": "\u00c8 sicuramente il volto pi\u00f9 celebre dello show televisivo \"Geraldo at Large\", prodotto e mandato in onda dalla Fox.\nBiografia.\nLaureatasi presso la celebre prestigiosa Westminster Schools di Atlanta, ha ricevuto altri riconoscimenti accademici, tra cui un bachelor in scienze politiche con specializzazione in arti drammatiche dalla University of North Carolina di Chapel Hill.\nPrima del suo approdo al \"Geraldo at Large\" era stata mezzobusto ed inviata speciale del canale Fox News Channel, di cui aveva condotto le rubriche \"Fox News Live\", \"Fox Magazine\" e \"Fox Report Weekend\". Le prime esperienze sul piccolo schermo avvennero comunque in altre due importanti reti statunitensi: la CNN e la MSNBC.\nIl 20 marzo del 2006 ha rilasciato un'invervista al celebre giornalista Bill O'Reilly, in cui ha parlato delle sue ambizioni e delle sue speranze riguardo alla vita professionale. Le sue dichiarazioni piacquero talmente tanto che la Fox annunci\u00f2 di aver inserito all'interno del suo palinsesto una nuova rubrica, chiamata \"The Dhue Point\".\nO'Reilly condivise tale progetto e successivamente chiese alla Dhue di annunciare il soggetto del nuovo programma, ma ella si rifiut\u00f2. Nel corso della stessa intervista O'Reilly ha fatto una considerazione sulla sua bellezza fisica, definendola la Paula Zahn del momento: a questa frase Laurie Dhue ha replicato dicendo \u00abSono attraente, ma sono anche astuta ed ho lavorato molto\u00bb."}
{"id": "392422", "revid": "7336", "url": "https://it.wikipedia.org/wiki?curid=392422", "title": "Fenomeno paranormale", "text": ""}
{"id": "392425", "revid": "7336", "url": "https://it.wikipedia.org/wiki?curid=392425", "title": "Autocombustione", "text": ""}
{"id": "392435", "revid": "508036", "url": "https://it.wikipedia.org/wiki?curid=392435", "title": "Basileus", "text": "Basileus (in greco: \u0392\u03b1\u03c3\u03b9\u03bb\u03b5\u03cd\u03c2) \u00e8 un titolo che indica un sovrano di rango regale o imperiale, tradotto come \"imperatore\" o \"re\" o \"re dei re\".\nL'uso pi\u00f9 significativo di questo titolo si ebbe per i sovrani dell'Impero romano d'Oriente o Impero bizantino.\nOrigine della parola.\nSecondo una discussa etimologia deriva dall'egizio \"paser\"/\"pasir\", in origine designante il \"vis\u00ecr\", ovvero il comandante di truppe. \nSecondo il \"Vocabolario greco-italiano\" del Rocci l'etimologia \u00e8 incerta e deriverebbe dalla radice \"ba\", comune a \"b\u00e0sis\" (pietra), \"ba\u00ecno\" (salire), \"bas\" o \"b\u00f2-sk\u03c9\" (condurre al pascolo), per indicare il \u00abduce, base, guida, capo, pastore del popolo; ovvero chi \u00e8 fatto salire su pietra o rialzo per essere proclamato\u00bb.\nQuest'ultima eccezione si applica anche alle altre etimologie, ad esempio quella di primo nel suo genere, in uso nel Nuovo Testamento (Re dei re), cos\u00ec come fra i re orientali, in relazione al loro animale sacro.\nNel mondo antico.\nLa possibile radice camitica \u00e8 fondata sulla circostanza che la parola originaria di lingua egizia potrebbe essere pronunciata con un suono vicino a \"vasir\" / \"v'sir\" od anche \"basir\" / \"b'sir\" e, pertanto, \u00e8 considerata affine al sostantivo greco; tuttavia in lingua micenea il termine usato era \"qa.si.re.u\".\nNell'et\u00e0 pi\u00f9 antica, il termine \u03b2\u03b1\u03c3\u03b9\u03bb\u03b5\u03cd\u03c2 rappresenta il re nella societ\u00e0 omerica, che generalmente fa parte di un'oligarchia di pari ed ha compiti pi\u00f9 che altro militari (\u00e8 questo probabilmente il significato del termine nei poemi omerici) \u2013 oligarchia che non escludeva l'esistenza di un \"primus inter pares\" \u2013, a differenza dell'\u1f04\u03bd\u03b1\u03be (miceneo \"wanax\"), il re assoluto, con caratteri sacrali (in Omero il dio \u00e8 sempre \u1f04\u03bd\u03b1\u03be, mai \u03b2\u03b1\u03c3\u03b9\u03bb\u03b5\u03cd\u03c2), come ad esempio Minosse. Successivamente, il termine indicher\u00e0 genericamente un re. Nella Grecia antica (ad esempio ad Atene, dove esisteva la funzione dell'arconte - basileus) indicava anche una sorta di re-sacerdote o un magistrato che si occupava di funzioni religiose.\nCleopatra VII d'Egitto ricevette l'appellativo di \"Basilissa ton Basileion\" e \"Basilissa ton Basilisson\" (ovvero \"Regina dei Re\" e \"Regina delle Regine\").\nIn seguito fu usato dai re persiani con una connotazione analoga a quella di tiranno, per tradurre l'espressione shahanshah (Re dei Re).\nNell'Impero Romano d'Oriente.\nIl termine \"basileus\" sostitu\u00ec, assieme a \"K\u00e1isar Augustos\" il precedente titolo in lingua latina di \"Augustus \"(nonch\u00e9 quelli di \"Caesar\" e \"imperator\"), usati dai romani; i bizantini iniziarono ad usarlo dalla prima met\u00e0 VII secolo, e venne introdotto dall'imperatore Eraclio I (610-641) dopo che questi sconfisse i persiani. Il titolo, per esteso, dovrebbe correttamente essere indicato come \"Basile\u00fas ton roma\u00edon\" (\u0392\u03b1\u03c3\u03b9\u03bb\u03b5\u1f7a\u03c2 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd), equivalente a \"Imperatore dei Romani\" (o romei, in questo caso i romani di lingua greca); \"imperatore\" era tradotto anche come \"autocr\u00e1tor\", cio\u00e8 autocrate (\"colui che governa da solo\"). I bizantini usarono questo titolo fino alla caduta di Costantinopoli in mano ottomana - avvenuta nel 1453 - e l'ultimo che port\u00f2 il titolo di \"basileus\" fu Costantino XI Paleologo (1449-1453).\nEsisteva anche il femminile di \"basileus\", che era \"Bas\u00eclissa ton roma\u00edon (\"\u0392\u03b1\u03c3\u03af\u03bb\u03b9\u03c3\u03c3\u03b1 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd\")\", equivalente a \"Imperatrice dei Romani\", titolo di tutte le Imperatrici d'Oriente: rivestito per esempio dall'Imperatrice Zoe, Teodora Porfirogenita, Eudocia Macrembolitissa e da Irene l'Ateniana (l'unica vera imperatrice regnante di Bisanzio), dall'imperatrice reggente Teodora Armena o da Teodora (che fu imperatrice co-regnante, moglie di Giustiniano I), equivalente al latino \"Augusta\".\nFu il titolo ufficiale di ogni imperatore bizantino, di cui accompagnava il nome nelle scritture e nelle iscrizioni contenenti diversi e variabili attributi."}
{"id": "392436", "revid": "33689", "url": "https://it.wikipedia.org/wiki?curid=392436", "title": "Compagnetto da Prato", "text": "Opere.\nIl manoscritto \"Canzoniere Vaticano latino 3793\" ha conservato due canzoni di quest'autore:"}
{"id": "392441", "revid": "7073", "url": "https://it.wikipedia.org/wiki?curid=392441", "title": "Dionysos Solomos", "text": ""}
{"id": "392444", "revid": "547034", "url": "https://it.wikipedia.org/wiki?curid=392444", "title": "Gerardo Sereni", "text": "Gerardo Sereni nacque quasi certamente nel 1255. Fu professore alla Sorbona. Nel 1297 venne eletto Superiore Generale dell'Ordine Carmelitano, allora non ancora diviso in \"Antica Osservanza\" e \"Riformati\" ossia \"Carmelitani Scalzi\".In questo incarico spese met\u00e0 della sua vita: tenendo Capitoli, fondando conventi, raccogliendo tutte le Costituzioni dell'Ordine in un'unica opera. Mor\u00ec ad Avignone nel 1317.Gerardo, tra il 1295 e il 1297, nel corso del breve magistero teologico, ebbe modo di esprimere le sue personali posizioni sulle questioni al tempo maggiormente dibattute. Utilizz\u00f2 il metodo della \"quaestio disputata\" cio\u00e8 del pubblico dibattito tra maestro e colleghi.Egli distinse la teologia in \"sapienza\" e \"scienza\", assegnando come oggetto della teologia-sapienza le realt\u00e0 eterne, e come oggetto della teologia-scienza le realt\u00e0 temporali che sono in relazione con l'umanit\u00e0 di Cristo. Questa posizione risulta molto originale per l'epoca ed \u00e8 stata approfondita negli anni sessanta del secolo scorso. Poich\u00e9 Cristo si rivela all'uomo come Capo del Corpo mistico (formato da Cristo uomo-Dio e dagli uomini redenti) la salvezza si estende anche a chi vive secondo la morale umana pur senza arrivare a conoscere Cristo.La figura di Gerardo Sereni si inserisce in modo originale non solo nella forma dottrinale dell'insegnamento teologico scolastico dell'epoca, ma altres\u00ec nella teologia del Vaticano II che ha proclamato Cristo \"Luce delle genti\" ed ha indicato in Cristo, uomo e fratello di tutti, la via della salvezza anche di quelli che non lo conoscono esplicitamente."}
{"id": "392451", "revid": "74801", "url": "https://it.wikipedia.org/wiki?curid=392451", "title": "Lake Placid", "text": "Lake Placid \u00e8 una localit\u00e0 (\"village\") degli Stati Uniti d'America nella contea di Essex nello Stato di New York. Situata sui monti Adirondack a di altitudine, presso la frontiera canadese, \u00e8 amministrativamente parte del comune di North Elba.\nGeografia fisica.\nIl nome della localit\u00e0 deriva da quello dell'omonimo lago, presso la cui estremit\u00e0 meridionale sorge il centro abitato. Lo specchio d'acqua pi\u00f9 vicino \u00e8 per\u00f2 il lago Mirror, che si trova tra il lago Placid e la cittadina.\nInfrastrutture e trasporti.\nL'aeroporto di Lake Placid (LKP) \u00e8 a sud della citt\u00e0.\nSport.\nA partire dalla fine del XIX secolo Lake Placid \u00e8 stata attrezzata come stazione sciistica e ha ospitato numerose competizioni internazionali, incluse due edizioni dei Giochi olimpici invernali (nel 1932 e nel 1980). Insieme con Sankt Moritz (Svizzera) e Innsbruck (Austria), \u00e8 una delle tre localit\u00e0 che hanno ospitato per due volte i Giochi olimpici invernali.\nLa localit\u00e0 \u00e8 dotata di numerosi impianti sportivi, tra i quali i trampolini del MacKenzie Intervale Ski Jumping Complex, uno stadio di biathlon, uno stadio del ghiaccio e la Mt. Van Hoevenberg Olympic Bobsled Run, il tracciato di bob, skeleton e slittino situato ai piedi del Monte Van Hoevenberg. Il comprensorio sciistico si estende sul monte Whiteface () ed \u00e8 attrezzato con 87 piste e 11 impianti di risalita.\nIl comprensorio \u00e8 attrezzato sia per lo sci alpino sia per lo sci nordico. Oltre alle due rassegne olimpiche ha ospitato anche un'edizione dei Campionati mondiali di sci nordico (nel 1950), due dei Campionati mondiali di biathlon (nel 1973 e nel 1987) e decine tappe delle Coppe del Mondo di sci alpino, di biathlon, di combinata nordica, di salto con gli sci, di freestyle e di snowboard, oltre a numerose gare minori di sci alpino, di combinata nordica, di salto con gli sci, di sci di fondo, di freestyle e di snowboard."}
{"id": "392460", "revid": "2175", "url": "https://it.wikipedia.org/wiki?curid=392460", "title": "Ahmad Yasin", "text": ""}
{"id": "392462", "revid": "38120", "url": "https://it.wikipedia.org/wiki?curid=392462", "title": "Green Lantern", "text": ""}
{"id": "392466", "revid": "287204", "url": "https://it.wikipedia.org/wiki?curid=392466", "title": "Paganino da Serzana", "text": "Biografia.\nProbabilmente conobbe Federico II nel 1226, in occasione del passaggio dell'imperatore da Sarzana.\nLa sua provenienza \u00e8 comunque poco chiara. \"Serzana\" dovrebbe corrispondere alla citt\u00e0 di Sarzana in provincia della Spezia ai confini con la Toscana, ma c'\u00e8 chi sostiene che il poeta potesse provenire da Sarezzano (Alessandria) in Piemonte, da Serrazzano in Versilia o dalla frazione omonima del comune di Pomarance (Pisa)."}
{"id": "392477", "revid": "559014", "url": "https://it.wikipedia.org/wiki?curid=392477", "title": "Green lantern", "text": ""}
{"id": "392478", "revid": "38120", "url": "https://it.wikipedia.org/wiki?curid=392478", "title": "Green lanterns", "text": ""}
{"id": "392479", "revid": "298055", "url": "https://it.wikipedia.org/wiki?curid=392479", "title": "Green Lanterns", "text": ""}
{"id": "392480", "revid": "119258457", "url": "https://it.wikipedia.org/wiki?curid=392480", "title": "Bipolarismo", "text": "Si definisce bipolare un sistema politico che vede la contrapposizione di due blocchi distinti; a livello nazionale essi sono rappresentati, di solito, da due coalizioni o raggruppamenti di partiti e/o movimenti, che si contendono la conquista del potere.\nNelle relazioni internazionali.\nIn campo internazionale esempio tipico di sistema \"bipolare\" \u00e8 stato quello prodotto, dopo la fine della seconda guerra mondiale, dalla cosiddetta \"Guerra fredda\", cio\u00e8 la contrapposizione tra gli stati appartenenti al blocco sovietico e quelli appartenenti al blocco atlantico.\nNella scienza politica.\nUn'importante distinzione deve essere fatta tra un sistema bipolare bipartitico o pluripartitico. Il primo si ha quando la contrapposizione politica si ha, prevalentemente, tra due partiti; mentre la seconda quando tale contrapposizione si ha tra una pluralit\u00e0 di forze politiche. La propensione verso l'uno o verso l'altro sistema dipende dal sistema elettorale presente. Quanto pi\u00f9 il sistema elettorale sar\u00e0 improntato verso il maggioritario, tanto pi\u00f9 si tender\u00e0 a creare un sistema bipartitico..\nLa situazione politica italiana.\nL'Italia, dalla fine della seconda guerra mondiale in poi, ha visto una diversificata composizione, che nel primo quarantennio \u00e8 apparsa operare a discapito della celerit\u00e0 decisionale. \nDal 1946 al 1964, vi \u00e8 stato un bipolarismo tra Centro (DC, PSDI, PRI, PLI) e Sinistra (PSI, PCI). Dal 1964 in poi la partecipazione del PSI ai governi con la DC ha determinato la nascita di un bipolarismo tra Centro-Sinistra e Sinistra, con l'esclusione del Movimento Sociale Italiano e di partiti minori. \u00c8 bene precisare, per\u00f2, che il sistema proporzionale puro, in uso fino al 1993, ha favorito, soprattutto, dagli anni ottanta in poi, la nascita di partiti esterni ai \"poli\" maggiori, come la Lega Nord o i Verdi.\nAlle politiche del 1994, con l'introduzione del sistema maggioritario con recupero proporzionale, in Italia si \u00e8 assistito alla nascita di un sistema \"tripolare\": Polo del Buon Governo-Polo delle Libert\u00e0 (centro-destra); Patto per l'Italia (centro); Alleanza dei Progressisti (centro-sinistra).\nGi\u00e0, per\u00f2, nel 1996 in Italia si ebbe il ritorno ad un sistema bipolare, ma pi\u00f9 marcato del precedente. Si contrapposero, infatti, due coalizioni: L'Ulivo, poi L'Unione, (centro-sinistra) e Polo per le Libert\u00e0, poi Casa delle Libert\u00e0, (centro-destra).\nL'assetto di alleanze bipolari \u00e8 terminato nel 2008, con lo sfaldamento delle due coalizioni e la nascita di due soggetti politici unitari a forte vocazione maggioritaria, quali il Partito Democratico e Il Popolo della Libert\u00e0, nati dall'unione dei principali partiti, rispettivamente, di centro-sinistra e centro-destra, che hanno scelto alleanze ristrette, e non pi\u00f9 aperte in funzione di un sistema bipolare come fino ad allora avvenuto.\nI pilastri dell'attuale sistema politico italiano sono tre:\nCon la nascita dei c.d. terzi poli e con l'affermazione del Movimento 5 Stelle nel 2013, il sistema italiano viene a configurarsi come tripolare, data la presenza di tre poli con ambizioni di governo (Partito Democratico, Movimento 5 Stelle e centro-destra)."}
{"id": "392482", "revid": "38120", "url": "https://it.wikipedia.org/wiki?curid=392482", "title": "Lanterna verde", "text": ""}
{"id": "392483", "revid": "1305887", "url": "https://it.wikipedia.org/wiki?curid=392483", "title": "Lanterne verdi", "text": ""}
{"id": "392486", "revid": "1305887", "url": "https://it.wikipedia.org/wiki?curid=392486", "title": "Lanterne Verdi", "text": ""}
{"id": "392490", "revid": "124556697", "url": "https://it.wikipedia.org/wiki?curid=392490", "title": "Baybars", "text": "Quarto Sultano mamelucco, govern\u00f2 l'Egitto e la Siria fra il 1260 e il 1277.\nSchiavo turco d'origine qip\u010daq del sultano ayyubide al-Malik al-\u1e62\u0101li\u1e25 e, prima di lui, di Aydakin Bunduqd\u0101r (da cui prese la \"nisba\"), Baybars ebbe pelle scura, occhi azzurri e grande forza fisica, oltre a doti di intelligenza non comune e di rapidit\u00e0 di giudizio.\nBiografia.\nBaybars nacque nel deserto dei Kipchak (\"Dasht-i Kipchak\"/Cumania), tra i fiumi Edil (Volga) e Yaiyk. \nSecondo alcune fonti, la sua famiglia aveva lasciato la Crimea invasa dei Mongoli, mentre in Valacchia saliva al potere \"al-malik A-n-s kh\u0101n\" (re Asen dei Valachi e dei Bulgari) Sarebbe stato Asen a vendere come schiavo Baybars, anche se si ignora tutto dell'acquisizione da parte di Asen del giovane kip\u010dak.\nLa prima solida notizia che lo riguarda fu l'azione di scorta assicurata al suo signore ayyubide al-Malik al-\u1e62\u0101li\u1e25 quando questi fu incarcerato a Karak nel 1239. Successivamente si segnal\u00f2 per le sue doti di guerriero, nei ranghi del reggimento mamelucco d'\u00e9lite definito \"Bahriyya\" (da \"Ba\u1e25r al-N\u012bl\", \u00abfiume Nilo\u00bb, sun'isoletta del quale erano state predisposte le prime caserme degli schiavi-guerrieri), in occasione della Settima crociata, condotta tra il 1249 e il 1250 dal \u00abre santo\u00bb Luigi IX di Francia. Fu lui a guidare lo stuolo mamelucco-corasmio che sbaragli\u00f2 i crociati nella battaglia di al-Harbiyya.\nSchiavo e combattente (1250-1260).\nSbarcato con i suoi guerrieri nella foce del Nilo, Luigi IX non riusc\u00ec, poco dopo, ad attuare il suo piano di giungere al Cairo e di conquistarla, per dare maggior solidit\u00e0 a Outremer. Nel precipitare degli avvenimenti, i Crociati, bloccati a Damietta dalle forze ayyubidi, tentarono una sortita massiccia per sopraffare gli egiziani di al-\u1e62\u0101li\u1e25 Ayy\u016bb, attestati nella vicina cittadina di al-Man\u1e63\u016bra. Nello scontro che ne segu\u00ec a F\u0101raks\u016br si mise ancora una volta in luce Baybars, che ebbe parte non piccola nella decisiva vittoria musulmana, dopo aver vanificato la pressione crociata mirante a conquistare al-Man\u1e63\u016bra prima che giungessero le decisive forze dell'Emiro Fakhr al-D\u012bn b. al-Shaykh (che avevano preso prigioniero lo stesso sovrano cristiano, liberato poi dietro versamento dell'enorme somma di 400.000 tornesi d'oro, ossia 800\u00a0000 bisanti, prestati dai cavalieri templari).\nBaybars prese parte attiva alla successiva eliminazione fisica di al-Mu\u02bfazzam T\u016br\u0101n Sh\u0101h (2-5-1250), figlio di al-\u1e62\u0101li\u1e25 Ayy\u016bb, e fu proprio la mancanza di eredi dell'ultimo sultano ayyubide a facilitare l'ascesa al potere dei Mamelucchi che avevano fino ad allora fedelmente servito la dinastia fondata da Saladino.\nLa fama di Baybars si accrebbe ancor pi\u00f9 in occasione dell'epocale scontro che i Mamelucchi impegnarono contro le orde mongole di Hulegu, che avevano messo fine al califfato abbaside con la conquista nel 1258 di Baghdad e l'uccisione del califfo al-Musta\u02bfsim.\nIn realt\u00e0 il condottiero mongolo non era presente allo scontro, in quanto tornato in patria per partecipare al Kuriltay dal quale sarebbe uscito, tra i fratelli Arig Bek o Kublai Khan (poi eletto), il successore del comune fratello Mongke, Gran Kh\u0101n dei Mongoli, tutti nipoti di Gengis Khan.\nLo scontro avvenne tra i 12.000 Mongoli, guidati dal turco nestoriano Kitbugh\u0101 Nogan, e i 120.000 Mamelucchi condotti dal sultano Qu\u1e6duz e da Baybars. Il luogo della battaglia fu \u02bfAyn J\u0101l\u016bt (lett. \"La fonte di Golia\") e il 3 settembre 1260 la vittoria non pot\u00e9 che arridere alle cavallerie mamelucche.\nL'eco di un combattimento che sulla carta almeno non avrebbe potuto concludersi in maniera diversa, fu enorme in tutto il mondo. Quello islamico innanzi tutto - in cui l'arrivo dei mongoli, fino ad allora imbattuti, sembrava preludere alla fine del mondo e all'affermazione del Dajj\u0101l, l'Anticristo dei musulmani, prima della finale epifania salvifica del Mahd\u012b - ma anche nel mondo cristiano che, se vedeva con soddisfazione la catastrofe che s'abbatteva sull'Islam, non poteva illudersi che quegli stessi mongoli non sarebbero poi presto piombati su di esso.\nAscesa al potere e campagne militari (1260-1275).\nQu\u1e6duz non god\u00e9 a lungo i frutti del clamoroso successo perch\u00e9 sulla strada mor\u00ec, probabilmente a causa delle ferite nella di battaglia di \u02bfAyn J\u0101l\u016bt.\nCon Baybars prese a strutturarsi quel particolare tipo di Stato militare che fu il Sultanato mamelucco e, fedele alla sua indole bellicosa, il nuovo Sultano non perse tempo a restaurare, a partire dal 1261, le citt\u00e0 del meridione siriano devastate dai Mongoli, dal Hawran ad Hama.\nPer evitare ritorni di fiamma mongoli, Baybars si adoper\u00f2 per il rafforzamento delle difese mamelucche, dando nuovo impulso alla cantieristica navale e migliorando il servizio di posta (\"bar\u012bd\"), che fungeva anche da organismo di controspionaggio.\nFu ripresa anche l'azione militare contro i Crociati e fin dal 1263 Baybars tent\u00f2 di colpire San Giovanni d'Acri, senza trascurare di eliminare le ultime sacche di governo ayyubide in Siria-Palestina, che non s'erano piegate al dominio mamelucco, tra cui Karak.\nNel 1265 Baybars, radunato un forte esercito, si slanci\u00f2 contro ci\u00f2 che sopravviveva degli Stati crociati. Fino al 1271 le azioni belliche si susseguirono quasi senza requie, facendogli conquistare Arqa nel 1265 stesso, e quindi i castelli di \u02bfAthl\u012bth (Ch\u00e2teau P\u00e8lerine) (oggi nel distretto di Hayf\u0101). Venne poi il turno di Ars\u016bf e l'anno dopo di Safad. Nel 1268 caddero Giaffa e il castello di Beaufort, di fronte a Tiro, prima del clamoroso tracollo di Antiochia, l'antico Principato conquistato dal normanno Boemondo di Taranto. Di slancio Baybars occup\u00f2 anche i castelli di Saf\u012bth\u0101, del Krak dei Cavalieri e di \u02bfAkk\u0101r nel 1271.\nL'anno prima anche le forze ismailite di Siria si piegarono a pagargli il tributo e gli anni successivi sono caratterizzati da un'instancabile attivit\u00e0 guerriera e di riorganizzazione dei domini siriani ed egiziani. Nel 1275 batt\u00e9 gli eserciti riuniti mongolo-selgiuchidi e s'impadron\u00ec di Cesarea in Cappadocia (attuale Kayseri). In tutto 38 campagne militari, gran parte delle quali condotte di persona.\nCampione dell'Islam.\nLa sua popolarit\u00e0 di \"campione dell'Islam\" si diffuse nella letteratura popolare e nella leggenda e a lui \u00e8 dedicato un romanzo (\"S\u012brat al-\u1e92\u0101hir Baybars\") che ne glorifica anche fantasiosamente le gesta, comunque di grande interesse storico.\nL'ultimo colpo di genio di Baybars fu quello di offrire ospitalit\u00e0 al Cairo a un Abbaside scampato alla catastrofe che aveva travolto nel 1258, ad opera dei Mongoli, la dinastia musulmana degli Abbasidi, al potere fin dal 750. La presenza al Cairo di un califfo \"fantoccio\" abbaside - onorato con grande pompa ma impedito nell'esercizio bench\u00e9 minimo di potere politico e decisionale - consent\u00ec ai Mamelucchi di proporsi come i salvatori dell'Islam e come usbergo del califfato. Per quanto definiti \"fantasmi\" dagli storici, il significato simbolico rivestito da tali \"califfi\" fu ritenuto nondimeno significativo se \u00e8 vero che Selim I \"Yavuz\", il Sultano ottomano che abbatt\u00e9 la potenza mamelucca nel 1517, port\u00f2 via dal Cairo le insegne del potere abbaside ivi ospitate (tra cui il mantello, o \"burda\", del Profeta, la sua spada e la sua lancia), trasferendole a Istanbul, a dimostrazione della funzione di guida quasi-califfale della \"Umma\" assolta dalla sua dinastia.\nBaybars mor\u00ec a Damasco nel 1277, forse per aver ingerito una bevanda avvelenata; le sue spoglie riposano nella stessa Damasco, all'interno della Biblioteca della Madrasa al-\u1e92\u0101hiriyya.\nCuriosit\u00e0.\nBaybars \u00e8 tra i protagonisti del romanzo \"Anima Templi\", della scrittrice inglese Robyn Young.\nIl protagonista del romanzo di Robert Shea \"Il Saraceno\", Daoud, \u00e8 un emissario di Baybars in Italia."}
{"id": "392499", "revid": "1318658", "url": "https://it.wikipedia.org/wiki?curid=392499", "title": "Monastero di Maulbronn", "text": "Il monastero di Maulbronn \u00e8 un complesso monastico situato nei pressi della cittadina tedesca di Maulbronn (Baden-W\u00fcrttemberg) e costituito da un'abbazia cistercense fondata nel 1147 e conservata pressoch\u00e9 intatta.\n\u00c8 considerata l'abbazia meglio conservata a nord delle Alpi e in essa si ritrovano esempi di tutti gli stili architettonici dal romanico fino al tardo-gotico. Dal 1993 \u00e8 compresa nella lista dei patrimoni dell'umanit\u00e0 dell'UNESCO.\nL'abbazia \u00e8 racchiusa da una cinta muraria risalente al XV-XVI secolo.\nStoria.\nLa storia dell'abbazia inizi\u00f2 intorno all'anno 1138 quando il cavaliere Walter von Lomersheim, attratto dal pensiero di Bernardo di Chiaravalle decise di dedicarsi alla vita monastica e di costruire un monastero di cistercensi su un terreno di sua propriet\u00e0 situato a Eckenweiher, si rivolse all'abate del monastero di Neuburg im Elsa\u00df che invi\u00f2 una piccola congrega di monaci. Ben presto per\u00f2 ci si rese conto che a causa della mancanza di acqua e di materiali da costruzione il terreno era inadatto e quindi Walter von Lomersheim si rivolse al vescovo di Spira che dopo una visita al monastero trasfer\u00ec i monaci su un terreno appartenente alla diocesi nell'attuale sede di Maulbronn.\nLa fondazione del monastero \u00e8 anche legata ad una leggenda, mentre i monaci erano alla ricerca di un luogo pi\u00f9 idoneo per fondare il monastero caricarono un mulo con una borsa piena di denari d'oro, gli dettero un colpo con un ramo e il mulo trotterell\u00f2 fino ad una sorgente dove si abbever\u00f2, I monaci scelsero quindi il luogo dove il mulo si era fermato per costruire il loro monastero. Sul luogo della sorgente fu costruita una fontana (nota come fontana dell'asino) e la leggenda \u00e8 ripresa sia dallo stemma della cittadina sia dalle decorazioni sulla volta della cappella nella quale si trova la fontana.\nIl luogo corrispondeva ai dettami della regola cistercense, al contrario dei benedettini che costruivano i loro monasteri sulla sommit\u00e0 delle colline i cistercensi si insediavano infatti nel fondo valle e in luoghi isolati.\nNel 1178 fu consacrata la chiesa, una basilica romanica a tre navate con transetto e abside quadrati. La chiesa sub\u00ec diverse ristrutturazioni successive, nel 1424 ad esempio, furono aggiunte le volte gotiche della navata centrale e di quella destra. Le successive elaborazioni del complesso sono ben visibili nel chiostro e nelle aperture del suo porticato, il lato meridionale \u00e8 romanico mentre quello settentrionale \u00e8 gotico.\nA partire dal XII secolo i monaci si occuparono di agricoltura allestendo dei campi e vigneti modello dai quali ricavavano raccolti abbondantissimi. Ne sono testimonianza l'ampiezza delle cantine e dei magazzini visibili nella parte anteriore dell'area dell'abbazia.\nUna seconda fase di vita del monastero inizi\u00f2 con l'annessione, dopo un assedio durato sette giorni, del monastero al W\u00fcrttemberg da parte del duca Ulrico di W\u00fcrttemberg. Fino al quel momento il monastero era sotto la diretta protezione degli Staufer, dal 1504 entr\u00f2, insieme ai 60 villaggi appartenenti al monastero, sotto il dominio del duca di W\u00fcrttemberg."}
{"id": "392533", "revid": "1714247", "url": "https://it.wikipedia.org/wiki?curid=392533", "title": "Dennis Stratton", "text": "Biografia.\nEx componente del gruppo Heavy metal Iron Maiden, chitarrista e voce addizionale, ha partecipato alla realizzazione del primo album della band. Dopo l'uscita dal gruppo di Doug Sampson fu lui a proporre Clive Burr come nuovo batterista. Contribu\u00ec alla parte armonica e cori del brano \"Phantom of the Opera\" e fece parte del gruppo da fine novembre 1979 all'ottobre del 1980. Dopo la fine della prima parte del tour Europeo come gruppo spalla dei Kiss, Stratton se ne and\u00f2 per divergenze con il manager Rod Smallwood, talent scout dei Judas Priest.\nIn quel periodo, gir\u00f2 in tourn\u00e8 per l'Europa, registr\u00f2 l'album d'esordio degli Iron Maiden del 1980, l'EP e videoclip \"Women in Uniform\", qualche singolo e \"Live!! +one\" registrato al leggendario locale Londinese \"Marquee\".\nSuccessivamente ha fatto parte dei Lionheart e pi\u00f9 recentemente dei Praying Mantis. Nel 1995 Stratton, assieme a Paul Di'Anno e Nigel Glockler, diede vita ad un progetto chiamato \"The Original Iron Men\", nei quali entrambi gli ex Maiden cantano.\nIl 29 agosto 2008 ha partecipato come ospite d'onore alla Maiden World Convention, per la prima volta svoltasi in Italia, a Trescore (BG). Si \u00e8 esibito con i 667, con gli Iron On Maiden e con i Clairvoyants proponendo alcuni brani dell'album \"Iron Maiden\".\nIl 15 maggio 2009 \u00e8 nuovamente in Italia come ospite della Iron maiden world convention, questa volta tenutasi al Rock house di San Giovanni Teatino (Chieti). Sale sul palco con i Clairvoyants per la seconda volta, dopo le esibizioni di 667 (Germania) e Up the irons (Olanda).\nIl 3 ottobre 2009 partecipa allo Zone Festival di Tavagnasco (TO) insieme al gruppo storico di metal italiano Vanexa. Il 21 novembre 2009 ha suonato sul palco del Midian-Cremona insieme ai Clairvoyants, per poi tornare il 23 aprile 2016 con i Flash of the blade, entrambi gruppi cover degli Iron. il 1\u00ba giugno 2012 ha suonato sul palco del Live di Trezzo (MI) con i Clairvoyants.\nNel 2020, in occasione del quarantennale della pubblicazione dell'album Iron Maiden, si esibisce con la tribute band abruzzese Maiden Division il 23 e 24 gennaio in una doppia data a Chieti (Ch), il 25 gennaio a Roma (sold out), riproponendo tutti i brani del primo album degli Iron Maiden, nonch\u00e9 alcuni brani tratti dall'album Killers. Il tour, che inizialmente prevedeva sei date, \u00e8 stato interrotto a causa della pandemia da Covid-19 ed \u00e8 in attesa di riprogrammazione nel 2021."}
{"id": "392543", "revid": "124940930", "url": "https://it.wikipedia.org/wiki?curid=392543", "title": "Max Manfredi", "text": "Biografia.\nInizia a suonare la chitarra all'et\u00e0 di 7 anni, componendo le sue prime canzoni a 13 anni.\n\u00c8 durante il periodo scolastico e universitario che intraprende il suo percorso artistico, sia in campo teatrale, come attore e regista di compagnie filodrammatiche, sia come musicista, dedicandosi alla musica folk con il gruppo \"Quelli di Villa Bell'Eri\", formazione specializzata nella musica dei trovatori, che si trasformer\u00e0, in seguito, nel Gruppo Genovese di Musica Antica.\nIn seguito fonda il gruppo di improvvisazione Kind und Kegel, pur continuando l'attivit\u00e0 concertistica in proprio.\nNel 1985 viene invitato da Amilcare Rambaldi al Premio Tenco, come artista emergente.\nNel 1990 pubblica, nella collana \"Cantare in italiano\" curata da Edoardo De Angelis, il suo primo album, dal titolo \"Le parole del gatto\", con cui si aggiudica la Targa Tenco per la migliore opera prima davanti a Luciano Ligabue. L'album comprende brani come \"A casa a piedi\", \"L'uomo del tango\", \"Centerbe\", \"I botti di San Silvestro\". Nello stesso anno vince la prima edizione del Premio Citt\u00e0 di Recanati, manifestazione dedicata alla canzone d'autore, con la canzone \"Via G. Byron Poeta\".\nNel 1994 esce la seconda opera discografica, \"Max\", con la partecipazione di Fabrizio De Andr\u00e9 che duetta ne \"La fiera della Maddalena\", brano utilizzato come sigla di diversi programmi e rassegne, nonch\u00e9 per la scena finale del film-documento \"Faber\". Tre anni dopo, nel corso di un'intervista, lo stesso De Andr\u00e9 definir\u00e0 Max Manfredi \"il pi\u00f9 bravo\" tra i cantautori italiani.\nTra gli altri brani dell'album: \"Strade che non portano a Roma\", \"Le rime di Sampierdarena\", \"Notti slave\", \"La USL non passa l'amore\", \"La vera storia di Jan di Leyda\", \"Natale fuoricorso\".\nMa Manfredi non limita alla musica la sua attivit\u00e0 di autore. Con Manuel Trucco pubblica il \"Libro dei Limerick\" per Vallardi, illustrato da Serena Giordano e contenente anche un saggio sul nonsense di Paolo Rinaldi. Come attore, svolge diversi reading di poesie, sue e soprattutto dei suoi autori preferiti, da Dante a Gozzano, da Pascoli a Petrarca.\nNel 1997 riceve dalla Regione Liguria il premio come \"capostipite della nuova generazione dei cantautori genovesi\" e presenta al Teatro Modena di Genova il concerto-spettacolo \"La leggenda del Santo Cantautore\". In quegli stessi anni si infittiscono gli impegni nel campo della musica antica, in particolare medioevale, rinascimentale e barocca, con l'Accademia Viscontea di Milano e nella rielaborazione folcloristica con il gruppo genovese La Rionda.\nDal 2000 Max Manfredi svolge vari concerti anche all'estero, a partire da Saint-Malo, Monaco e Berlino.\nNel maggio 2001 pubblica un terzo CD, \"L'intagliatore di santi\". Oltre alla title-track il disco comprende brani come \"Freddo (ma non conta niente)\", \"Fado del dilettante\", \"Caterina\", \"Danza composta\", \"La ballata degli otto topi\", \"Cattedrali\", \"Tra virt\u00f9 e degrado\".\nNel settembre del 2002 viene invitato, come rappresentante della musica italiana, alla Biennale di Belem, in Brasile.\nNel novembre 2002 pubblica un libro in prosa, \"Trita Provincia (novella discreta)\", per l'editore genovese Liberodiscrivere, e collabora attivamente con la Academia do Fado del chitarrista Marco Poeta, anche come coautore per l'album \"Il poeta e la chitarra\". Nel tempo Manfredi ha scritto brani anche per Le Voci Atroci.\nNel 2004 esce il CD\"Live in Blu\", registrato dal vivo al Teatro Blu di Milano il 28 giugno con la direzione artistica dello stesso Max Manfredi e di Federico Bagnasco. Con il cantautore ligure c'\u00e8 la Staffa, il gruppo che da tempo lo accompagna dal vivo, con l'aggiunta di Matteo Baccani detto \"il Bacca\" al vibrafono. Il disco racchiude tre inediti: \"Coriandoli d'acqua\", \"Molo dei greci\" e \"Tabarca\". \nNell'anno successivo riceve altri tre importanti riconoscimenti: Premio Lunezia, Premio Lo Cascio, premio come \u201cmiglior solista\u201d al Meeting Etichette Indipendenti di Faenza.\nSempre nel 2005, la tv tedesca Bayerischer Rundfunk realizza un documentario su di lui con una lunga intervista attraverso i luoghi tipici di Genova, in una serie televisiva chiamata \"Bella Italia\", trasmessa in tutti i paesi di lingua germanica.\nNel 2006 presenta alla Galleria d'Arte Moderna di Genova la sua \u201csilloge gracidante\u201d \"Batrax\": una propria lettura de \"Le ranocchie turchine\" del poeta futurista Enrico Cavacchioli.\nNella primavera 2007 collabora, in veste di musicista e attore, con il Teatro della Tosse di Genova, per il recital \"Poeti vs. Cantautori\" con la regia di Tonino Conte, mentre in autunno tiene un intero tour in Francia, Belgio, Svizzera e Germania. L'attivit\u00e0 live naturalmente continua, intensissima, anche in Italia (nell'estate 2007 si \u00e8 esibito in un breve tour in Sardegna, suonando tra l'altro nell'anfiteatro di Orosei e nella casa di Grazia Deledda a Nuoro).\nNel novembre 2007 \u00e8 nuovamente ospite del Premio Tenco, dove presenta l'inedita \"Il regno delle fate\", a detta di molti (ad esempio Gianni Mura su Repubblica) una delle pi\u00f9 belle canzoni scritte in Italia negli ultimi anni.Nel 2008 partecipa allo spettacolo teatrale \"Viaggiatori viaggianti\" di Sergio Maifredi e mette in scena, in luglio, lo spettacolo \"Le vie del sale\" che apre la rassegna \"L'Isola in collina\", tenuta a Ricaldone, sempre in memoria di Luigi Tenco. Di quell'anno \u00e8 anche il saggio \"Cantautori novissimi. Canzone d'autore per il terzo millennio\" di Paolo Talanca (Edizioni Bastogi), che vede Max Manfredi fra i protagonisti e dove \u00e8 contenuta un'intervista a Roberto Vecchioni, il quale definisce Manfredi \"uno che ha bazzicato col romanzo, con la poesia, col dialettale, con la canzone e senza, \u00e8 uno spiritoso, un capace, uno che non posso nemmeno limitare con il termine di cantautore: \u00e8 un intellettuale\".\nTra maggio e luglio 2008, Manfredi registra l'album \"Luna persa\", negli studi Maccaja di Genova. Il disco esce il 26 settembre dello stesso anno, per la Ala Bianca. L'album contiene undici canzoni che, ancora una volta, toccano mondi musicali molto diversi e recupera, come bonus-track, \"La fiera della Maddalena\" (in duo con Fabrizio De Andr\u00e9, nella registrazione gi\u00e0 apparsa quattordici anni prima sull'album \"Max\", nel frattempo esaurito). Tra i brani si distinguono, oltre alla lunga title-track (dodici minuti) e alla gi\u00e0 citata \"Il regno delle fate\", anche \"L'ora del dilettante\" (scelto in seguito come sigla del Meeting delle Etichette Indipendenti), \"Libeccio\", \"Il morale delle truppe\", \"Il treno per Kukuwok\". La produzione artistica \u00e8 dello stesso Manfredi assieme a Federico Bagnasco e Fabrizio Ugas, entrambi componenti dell'ormai inseparabile Staffa.\n\"Luna persa\" segna una delle tappe pi\u00f9 importanti nella carriera dell'artista, raccogliendo ulteriori consensi da parte di pubblico e critica. Nell'estate del 2009 si aggiudica il Premio Lunezia Canzone d'Autore 2009, mentre il 30 dicembre 2008 ancora Gianni Mura su Repubblica aveva inserito Max Manfredi fra i 100 personaggi italiani pi\u00f9 importanti dell'anno.\nNel 2009 \"Luna persa\" vince la Targa Tenco come miglior disco dell'annata, superando quelli degli altri finalisti Vinicio Capossela, Dente, Ivano Fossati e Bobo Rondelli.\nMax Manfredi figura quindi come ospite nell'omonimo album del gruppo prog genovese Il Tempio delle Clessidre (Black Widow Records, 2010), in cui recita il testo del brano \"Faldistorum\". Seguono, altri spettacoli e concerti in Italia e in Europa.\nFra l'estate 2013 e gli inizi del 2014 Max lavora al progetto musicale \"Dremong\": l'album esce il 1\u00ba settembre 2014 per Gutenberg Music e Caligola Records. Curato da Primigenia Produzioni, con lo stesso Max e Fabrizio Ugas quali produttori artistici, \"Dremong\" \u00e8 un disco in stile progressive con influenze di world music. Il progetto \u00e8 stato realizzato con il sistema del crowdfunding, avviato e concluso su MusicRaiser. La copertina del disco \u00e8 stata appositamente creata dall'artista Ugo Nespolo. Manfredi, nel disco e dal vivo, suona la \"chitarra di cartone\" \"Papier Mach\u00e9\" realizzata dal liutaio Fabio Zontini.\nA dicembre 2021 esce \"Il grido della fata\". Oggi, dopo rivoluzione e restaurazione, il \"grido\" testimonia il cortocircuito e le alterne ciclicit\u00e0 che rosicchiano il tempo a disposizione di ciascuno. Il problema della concezione ciclica nell'et\u00e0 contemporanea \u00e8 che i vari cicli formano linearit\u00e0 gi\u00e0 nella pur breve porzione di tempo concessa agli uomini, dunque non risolvono la sensazione di temporalit\u00e0. Un bel paradosso. Da qui la depressione de \"La scimmia grigia\" (la prima bellissima traccia del disco), la vertigine dell'uomo smarrito. Come succedeva nel finale de \"Il regno delle fate\", si mostra l'anello che non tiene, si buca lo schermo, si capisce che gli attori del film che stiamo vedendo siamo noi, tanto che ne \"I guastatori\" lo schermo si straccia, si ammazza il tempo, che ci lascia sepolti sotto le macerie. A questi attimi cruciali si alternano periodi di quiete, illusioni come \"l'inganno consueto\" di Montale: Malvina, Elicriso o la sceneggiata che d\u00e0 sollievo e plasticit\u00e0 in \"Canzone del finale\". Cosi che sembri tutto comprensibile. Non \u00e8 che inganno da lanterna magica."}
{"id": "392548", "revid": "640389", "url": "https://it.wikipedia.org/wiki?curid=392548", "title": "Rassemblement National", "text": "Il Rassemblement National (traducibile in italiano come \"Raggruppamento Nazionale\" o \"Raduno Nazionale\"), denominato fino al 2018 Fronte Nazionale (francese: \"Front National\", pronuncia ), \u00e8 un partito politico francese, fondato nel 1972 da Jean-Marie Le Pen, leader e figura centrale indiscussa del partito fino alle sue dimissioni avvenute nel 2011, a seguito delle quali \u00e8 diventata presidente la figlia Marine Le Pen.\nRelegato a forza politica marginale durante i suoi primi dieci anni, il Fronte Nazionale \u00e8 stato la formazione principale e senza rivali del nazionalismo francese di estrema destra a partire dal 1984, fino a giungere a essere il primo partito politico francese alle Elezioni europee del 2014 con il 24,86%.\nStoria.\nNascita.\nFN nacque per iniziativa degli esponenti del movimento Ordre nouveau (\"Ordine Nuovo\"), che si riprometteva la rinascita del sentimento patriottico, la restaurazione familiare ed educativa e la promozione di una gerarchia dei valori. Il partito fu ufficialmente fondato il 5 ottobre 1972 con il nome di Fronte Nazionale per l'Unit\u00e0 francese (\"Front national pour l'unit\u00e9 fran\u00e7aise\") o Fronte Nazionale. Tra i fondatori, insieme all'ex deputato poujadista Jean-Marie Le Pen che assunse la presidenza, Roger Holeindre, Jacques Bompard, Fran\u00e7ois Brigneau e Pierre Durand.\nIl nuovo partito si modell\u00f2 sul Movimento Sociale Italiano; il FN adott\u00f2 una versione francese della fiamma tricolore del MSI come logo ufficiale. L'intento del FN era unire tutti movimenti politici francesi di destra sotto la guida di Le Pen.\nL'affermazione del FN fu resa difficile, per circa un decennio, dalla \"concorrenza\" con il PFN, \"Parti des forces nouvelles (Partito delle Forze Nuove)\", di Jean-Louis Tixier-Vignancour, fondato nel 1974 da ex membri dell'ON, che era stato sciolto nel 1973 dalla Presidenza del Consiglio francese, dopo aver organizzato un discusso convegno sull'immigrazione clandestina; il PFN rimarr\u00e0 particolarmente attivo nella vita politica francese fino alla fine degli anni ottanta.\nL'approdo al parlamento europeo.\nAlle elezioni europee del 1984, il FN riusc\u00ec ad ottenere il primo risultato di rilievo, eleggendo due eurodeputati. Nel contesto dell'Europarlamento, il primo Front National port\u00f2 avanti politiche ispirate alle concezioni dominanti al suo interno in quell'epoca, focalizzate sul sostegno al progetto comunitario di un'Europa \"terza forza\" tra Stati Uniti e Unione Sovietica, frutto dell'ispirazione della filosofia politica della Nouvelle Droite e della concezione dell\u2019Europa-nazione del movimento nazionaleuropeista Jeune Europe di Jean Thiriart.\nIl FN \u00e8 stato fortemente penalizzato dal sistema elettorale francese (maggioritario a doppio turno con un'alta soglia di sbarramento). Infatti, anche quando ha raggiunto percentuali a doppia cifra \u00e8 riuscito ad eleggere solo pochi deputati, se non nessuno. Qualora un candidato del FN riesca a superare lo sbarramento (attualmente al 12,5% degli elettori del collegio) ed accedere al secondo turno, gli elettori di sinistra e quelli della destra gollista e moderati solitamente fanno convergere i propri voti sui candidati di qualsiasi altro partito (politica del \"cordone sanitario\"); inoltre, i partiti di centro-destra si sono sempre rifiutati di fare accordi elettorali con il FN, opponendovi il principio della difesa delle istituzioni repubblicane da forze anti-sistema.\nI primi parlamentari nel 1986.\nPer le elezioni politiche del 1986, il Presidente Mitterrand, al fine di evitare la sconfitta del proprio schieramento politico (il PS), decise di introdurre un sistema elettorale proporzionale, molto meno selettivo del precedente. In quelle elezioni, il FN ottenne il 6% dei voti e ben 35 seggi. Per\u00f2, gi\u00e0 alle legislative del 1988, essendo stato reintrodotto il sistema maggioritario, il FN riusc\u00ec ad eleggere un solo deputato. Nel corso degli anni ottanta molti monarchici hanno aderito a FN, considerandolo il partito erede della tradizione dell'Action fran\u00e7aise.\nDagli anni novanta alle presidenziali del 2002.\nGli anni novanta si caratterizzarono per l'impegno del partito nel denunciare la corruzione politica sia dei socialisti, che dei neogollisti. Del resto, Le Pen fece di tutto per presentare il partito non come un tradizionale partito nazionalista neo-fascista, ma come una forza politica trasversale: di \"destra\" perch\u00e9 attenta ai valori patriottici, di \"sinistra\" perch\u00e9 attenta ai problemi sociali, di \"centro\" perch\u00e9 attenta ai valori cristiani. In questo periodo si ha la cosiddetta \"proletarizzazione\" del partito, tanto che alla fine degli anni novanta sono pi\u00f9 gli operai che votano FN di quelli che votano comunista.\nAlle elezioni del 1993, grazie alla campagna antieuropeista al Referendum del 1992 sul Trattato di Maastricht, FN ottenne il 13% (+4%) dei consensi al primo turno, ma non riusc\u00ec comunque ad eleggere deputati. Alle elezioni del 1997 FN sal\u00ec al 14,9% ed elesse un solo deputato.\nNel 1998, il partito raggiunse il suo massimo storico alle elezioni locali, tanto da risultare decisivo per l'elezioni di alcuni candidati gollisti alle regioni; ma, subito dopo, ha subito la scissione operata da Bruno M\u00e9gret, vice di Le Pen, che ha dato vita al \"Movimento Nazionale Repubblicano\", che alle elezioni successive si \u00e8 attestato intorno al 2% dei voti. FN ha dovuto, negli stessi anni contrastare la competizione operata dal partito conservatore \"Movimento per la Francia\" di Philippe de Villiers, che, alle elezioni del 2002, pur attestandosi appena allo 0,8% \u00e8 riuscito comunque ad eleggere un deputato.\nAlle elezioni presidenziali del 2002, anch'esse a doppio turno, Le Pen riusc\u00ec a giungere al ballottaggio superando, a sorpresa, il candidato socialista Lionel Jospin. Al ballottaggio contro il Presidente uscente, il gollista Jacques Chirac, Le Pen si limit\u00f2 pressoch\u00e9 a confermare il risultato del primo turno (dal 16 al 17%). Tutti i partiti politici, infatti, compresi quelli di sinistra, fecero confluire i propri voti sul presidente uscente pur di non far eleggere Le Pen. Nonostante l'inaspettato risultato delle presidenziali, alle politiche di pochi mesi dopo FN cal\u00f2 all'11,3%, e per la legge elettorale in vigore non riusc\u00ec a eleggere alcun deputato.\nDalla flessione del 2007 alla presidenza di Marine le Pen.\nLe Pen si \u00e8 candidato anche per le elezioni presidenziali del 2007 contro il candidato di centro-destra Sarkozy, la candidata socialista Royal e il candidato centrista Bayrou. Per l'occasione ha suscitato sorpresa e, addirittura qualcuno ha parlato di \"svolta\", un manifesto con una ragazza di origine nordafricana che invita a votare Le Pen.\nAlle presidenziali del 2007 Le Pen ottiene il 10,4% classificandosi al quarto posto.\nAlle legislative del 2007 il Fronte Nazionale \u00e8 crollato al 4,3%. I voti dell'FN sono quasi interamente trasmigrati verso l'Unione per un Movimento Popolare di Sarkozy, vincitore delle presidenziali del mese precedente.\nAlle europee del 2009 il Fronte Nazionale recupera consensi raccogliendo il 6,3% ed eleggendo tre deputati tra cui Marine Le Pen.\nAlle elezioni regionali del 2010 il partito conquista il 12% di media nazionale.\nIl 16 gennaio 2011, dopo le dimissioni del padre, Marine Le Pen \u00e8 eletta Presidente del partito (con il 67,65% dei voti) battendo Bruno Gollnisch, mentre vice presidente viene eletto Louis Aliot, consigliere della Regione Linguadoca. Marine Le Pen si candida alle presidenziali del 2012, costituendo la coalizione \"Rassemblement bleu Marine\", e si classifica terza, ottenendo il 17,90%, dietro ad Hollande e Sarkozy.\nAlle legislative del 2012, il Fronte Nazionale ottiene comunque il 13,60%(+9,3%dal 2007) e due seggi all'Assemblea con la ventiduenne Marion Mar\u00e9chal-Le Pen, figlia della secondogenita di Jean-Marie, e l'avvocato Gilbert Collard.\nPrimo partito alle europee del 2014.\nAlle elezioni europee del 2014 il Fronte Nazionale si allea con la Lega Nord italiana e il Partito della Libert\u00e0 Austriaco a formare il Movimento per un'Europa delle Nazioni e della Libert\u00e0. Dopo il voto risulta il primo partito in Francia con il 24,9% e ottiene 23 eurodeputati su 74.\nNel novembre 2014 il 15\u00ba congresso del partito rielegge presidente Marine Le Pen, mentre a sorpresa \u00e8 eletta vicepresidente la nipote ventiquattrenne Marion Le Pen con l'80% delle preferenze, che supera l'uscente Louis Aliot (76%), Steeve Briois (70%) e Florian Philippot. Il vecchio leader Jean Marie \u00e8 presidente onorario.\nDopo il grande successo delle europee, nel marzo 2015 il partito arriva al 25,19% alle elezioni dipartimentali mentre i moderati di Nicolas Sarkozy prendono il 29,4% e i socialisti e i loro alleati raccolgono il 21,8%: \u00e8 il miglior risultato di sempre alle elezioni locali\nLa settimana seguente per\u00f2 al secondo turno non riesce ad ottenere neanche un dipartimento nonostante i tanti voti ottenuti; cos\u00ec pu\u00f2 contare su una trentina di consiglieri in tutta la Francia contro uno soltanto in precedenza.\nL'espulsione di Jean-Marie Le Pen dal partito.\nIl 4 maggio 2015, il presidente onorario del partito Jean-Marie Le Pen, dopo aver ribadito per l'ennesima volta in una intervista che le camere a gas sono state un dettaglio della seconda guerra mondiale, viene sospeso dal partito. In seguito alla sospensione, Jean-Marie ripudia la figlia Marine, dicendo di vergognarsi che lei porti il suo stesso cognome e augurandosi che possa perderlo il pi\u00f9 presto possibile. Il 12 giugno 2015 Jean-Marie annuncia un ricorso contro la sua espulsione decisa dal consiglio esecutivo del partito, ricorso che viene accolto dal Tribunale civile di Nanterre il 2 luglio, consentendogli di rimanere presidente onorario del partito. Il tribunale ha inoltre sospeso il congresso straordinario attraverso il quale gli iscritti si sarebbero dovuti esprimere online sull'approvazione del nuovo statuto e l'abolizione della carica di Presidente onorario; per il tribunale, infatti, il congresso avrebbe dovuto tenersi con la presenza fisica degli iscritti e avrebbe dovuto dare la possibilit\u00e0 a Jean-Marie di difendersi. Il 20 agosto, tuttavia, il comitato esecutivo del FN decide nuovamente l'espulsione di Jean-Marie Le Pen dal partito.\nLe regionali del 2015.\nAl primo turno delle elezioni regionali del 6 e 13 dicembre 2015, il FN ha raggiunto il 27,3%, affermandosi come primo partito, con punte del 40,55% nella regione Provenza-Alpi-Costa Azzurra, dove era candidata la giovane Marion Le Pen, e del 40,64% nella regione Nord-Calais-Piccardia, dove era candidata Marine Le Pen.\nSebbene al primo turno i suoi candidati siano stati primi in 6 regioni su 13, al secondo turno di ballottaggio non si aggiudicano alcuna regione, con il miglior risultato ottenuto da Marion Le Pen con il 45,22%..\nPresidenziali e legislative del 2017.\nIl partito candida Marine Le Pen alle Elezioni presidenziali in Francia del 2017, che al primo turno delle elezioni del 23 aprile con il 21,30% dei voti arriva seconda, andando al ballottaggio del 7 maggio insieme a Emmanuel Macron (24,01%). Si tratta del miglior risultato in assoluto del FN alle presidenziali e della seconda volta che il suo candidato passa al turno di ballottaggio.\nIl 24 aprile, all'indomani del risultato, la Le Pen si dimette dalla guida del Front National. Le succede \"ad interim\" l'europarlamentare Jean-Fran\u00e7ois Jalkh, che tre giorni dopo si dimette ed \u00e8 sostituito da Steeve Briois. Il 28 aprile la Le Pen annuncia l'accordo elettorale con Nicolas Dupont-Aignan che al primo turno aveva ottenuto il 4,75%, comunicando che sarebbe stato il suo primo ministro in caso di vittoria..\nAl ballottaggio del 7 maggio la Le Pen raggiunge i 10.644.118 voti, con il 33,9% delle preferenze ed \u00e8 superata da Macron con il 66,1%.\nIl 9 maggio 2017, Marion Mar\u00e9chal-Le Pen, annuncia che abbandoner\u00e0 l'attivit\u00e0 politica per ragioni personali, familiari e professionali, non ricandidandosi alle elezioni legislative di giugno.\nIl 15 maggio Marine Le Pen torna presidente del partito.\nAlle elezioni legislative del 2017 ottengono al primo turno dell'11 giugno il 13,20% con 2.990.454 voti. Al secondo turno ottiene 8 seggi, risultando eletti Marine Le Pen, Louis Aliot, Bruno Bilde, S\u00e9bastien Chenu, Gilbert Collard, Jos\u00e9 Evrard (che nel novembre 2017 lascer\u00e0 FN per aderire a \"I Patrioti\"), Emmanuelle M\u00e9nard e Ludovic Pajot.\nIl dibattito interno.\nIl 9 settembre, a Brachay, roccaforte frontista, Marine Le Pen riunisce i militanti del partito e annuncia il nuovo programma e il probabile nuovo nome del partito, \"Les Patriotes\". Il dibattito interno sulla linea del partito, verr\u00e0 essere definito al suo XVI congresso, fissato al marzo 2018. Il 21 settembre 2017, per\u00f2 uno dei vicepresidenti del FN ed eurodeputato Florian Philippot, insieme all'europarlamentare Sophie Montel, lascia il FN, a causa dell'accusa di conflitto di interessi nel partito per via di un'associazione da lui presiduta.\nNel marzo 2018 Marine Le Pen viene rieletta presidente del Front National con il 100% dei voti (in quanto unica candidata alla carica). Sempre al congresso di Lille il partito assume la denominazione di Rassemblement national.\nLe europee del 2019.\nAlle elezioni europee del 2019, con capolista il giovane Jordan Bardella, tornano a essere il primo partito con 5.281.576 voti, il 23,31 %, ottenendo 23 seggi all'europarlamento.\nIdeologia.\nIl Fronte Nazionale dalla fondazione a oggi si \u00e8 evoluto, e da un partito prettamente nazionalista \u00e8 ora descritto come sovranista e anche di \"destra populista\", sebbene rifiuti categoricamente tale etichetta, dichiarandosi \"un grande movimento patriottico, n\u00e9 di destra n\u00e9 di sinistra\", perch\u00e9 ritiene che entrambe le polarit\u00e0 siano \"neoliberiste\". Alla tradizionale dicotomia destra/sinistra, la leader Marine Le Pen preferisce contrapporre \"\u00e9lite/popolo\", \"dominanti/dominati\", \"alto/basso\".\nRiguardo ai punti del programma del Fronte Nazionale, in primo luogo vi \u00e8 l'uscita dall'Euro per riacquisire sovranit\u00e0 nazionale da mantenere poi con misure protezionistiche, l'uscita dalla NATO in un'ottica eurasiatica \"da Brest a Vladivostok\" e quindi rafforzando l'asse \"Parigi-Berlino-Mosca\", il rifiuto delle politiche di austerit\u00e0, l'accentramento del potere statale all'insegna dei valori repubblicani e della laicit\u00e0, una pianificazione strategica di reindustrializzazione, l'accesso ad una sanit\u00e0 di qualit\u00e0 per tutti i cittadini francesi, la priorit\u00e0 nazionale e un piano di sdebitamento pubblico. Inoltre propone una revisione degli Accordi di Schengen sulla libera circolazione delle persone, limitando il flusso di immigrati a 10.000 persone l'anno, privilegiando talenti e innovazione ed espellendo i clandestini. Si oppone al \"modello multiculturalista\", alle \"discriminazioni positive\" e \"differenzialiste\" che inficerebbero l'uguaglianza di tutti i cittadini, al velo e ad altri simboli religiosi nei luoghi pubblici.\nProgramma economico.\nIl programma economico del FN \u00e8 definibile di matrice liberal-protezionista , si oppone alla mondializzazione (sia negli aspetti economici, sia in quelli sociali e culturali) e prevede piani di investimento pubblico, ripristino dell'et\u00e0 pensionabile a 60 anni, forti tagli delle tasse sui redditi pi\u00f9 bassi, limiti alla circolazione dei capitali e alle speculazioni finanziarie, innalzamento di pensioni e salari minimi e loro indicizzazione mediante un meccanismo di \"scala mobile\". Per questi motivi alcuni osservatori definiscono il Fronte Nazionale come economicamente \"keynesiano\" o addirittura \"di sinistra\". Anche il giornalista \u00c9ric Zemmour, editorialista del quotidiano \"Le Figaro\", afferma che \"il FN, dalle presidenziali del 2012, \u00e8 divenuto un partito di sinistra\".\nMolti hanno evidenziato la trasformazione ideologica del partito dal \"reaganismo\" di Jean-Marie Le Pen che nel 1974 proponeva di \"privatizzare tutto quello che si pu\u00f2\" all'interventismo statale in parte promosso dalla figlia Marine Le Pen. Parallelamente \u00e8 in atto un processo di \"dediabolisation\", per ripulirsi dalle simpatie fasciste del padre, definito dai commentatori un \"parricidio\". L'anno della discontinuit\u00e0 viene talvolta identificato nel 2007, con l'ingresso nel partito del comunista Alain Soral, che con la sua corrente \"Egalit\u00e9 &amp; R\u00e9conciliation\" parla esplicitamente di \"sinistra del lavoro, destra dei valori\" che si possa opporre alla \"destra finanziaria\" e alla \"sinistra libertaria\".\nI legami con il governo russo.\nLe inchieste di \"Mediapart\" e \"Le Monde\" hanno dimostrato che il Fronte Nazionale ha ottenuto importanti finanziamenti economici da parte della \"First Czech-Russian Bank\", di propriet\u00e0 di Roman Jakubovi\u010d Popov, considerato vicino al primo ministro russo Dmitri Medvedev ed al presidente russo Vladimir Putin, in cambio del sostegno del partito all'annessione della Crimea da parte della Russia. Secondo \"Mediapart\" il Fronte Nazionale avrebbe ricevuto la somma di 40 milioni di euro, mentre Le Pen ha riconosciuto di aver ricevuto 9 milioni di euro.\nDalle comunicazioni intercettate e pubblicate da Anonymous \u00e8 emerso che il capo del dipartimento degli Affari interni russo, Timur Prokopenko, ha intrattentuo rapporti con alcune personalit\u00e0 vicine ai vertici del Fronte Nazionale. Prokopenko tramite i suoi contatti ha tentato, senza riuscirci, di assegnare a Marine Le Pen il ruolo di osservatrice indipendente durante il referendum del 16 marzo 2014 di annessione della Crimea, referendum ritenuto illegittimo da ONU, Unione europea ed altri principali osservatori internazionali. Dopo il referendum il Fronte Nazionale ha sostenuto che gli stati europei avrebbero dovuto riconoscere l'annessione della Crimea alla Russia.\nNuove componenti interne.\nCon l'arrivo alla presidenza di Marine Le Pen il movimento si \u00e8 fatto pi\u00f9 composito, con l'apertura a nuove componenti. Cos\u00ec \u00e8 nata anche un'ala cattolica-conservatrice, guidata da Marion Mar\u00e9chal-Le Pen, e una laico-progressista di Florian Philippot, ascoltato consigliere della presidente."}
{"id": "392550", "revid": "339392", "url": "https://it.wikipedia.org/wiki?curid=392550", "title": "Front national", "text": ""}
{"id": "392563", "revid": "124690581", "url": "https://it.wikipedia.org/wiki?curid=392563", "title": "Campionato europeo di calcio 1984", "text": "Il Campionato europeo di calcio UEFA 1984 (in francese: 1984 Championnat d'Europe de football de l'UEFA), noto anche come UEFA EURO 1984 o Francia 1984, fu la settima edizione dell'omonimo torneo, organizzato ogni quattro anni dall'UEFA.\nSi tenne in Francia dal 12 al 27 giugno 1984 e fu vinto dalla nazionale di casa che, nella finale al Parco dei Principi di Parigi, batt\u00e9 2-0 la . Per la si tratt\u00f2 della prima affermazione ufficiale di sempre in campo internazionale.\nCapocannoniere del torneo fu il capitano della squadra campione Michel Platini con 9 gol.\nFormula e qualificazioni.\nVenne confermata la formula inaugurata in occasione del precedente torneo, con la partecipazione di otto squadre suddivise in due gironi all'italiana: da segnalare l'introduzione di semifinali incrociate, con la prima classificata di un gruppo abbinata alla seconda dell'altro, e l'abolizione della finale per il terzo e quarto posto. A tal proposito, l'UEFA riconobbe terze classificate \"ex aequo\" le due semifinaliste sconfitte con assegnazione della medaglia in bronzo ad entrambe.\nIl percorso di qualificazione si articol\u00f2 in sette gruppi, tre dei quali composti da quattro formazioni; i restanti quattro accolsero invece cinque compagini ciascuno. Degna di nota fu la mancata partecipazione dell' campione mondiale, preceduta nel suo raggruppamento dalla . Controversie si addensarono, invece, sulla qualificazione della , prevalsa con il punteggio di 12-1 su : il largo successo consegn\u00f2 il biglietto agli iberici, colmando una differenza reti nei confronti dei (esclusi in virt\u00f9 del risultato) che ingener\u00f2 sospetti di \"combine\".\nAlle sette vincitrici dei gironi si aggiunse la , ammessa d'ufficio in qualit\u00e0 di nazione ospitante.\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nConvocazioni.\nLe rose per la fase finale erano composte di 20 calciatori.\nAvvenimenti.\nPrincipali favorite nei pronostici della vigilia risultarono essere i transalpini padroni di casa nonch\u00e9 le finaliste dell'edizione precedente, e . Ad annichilire le speranze dei \"Diavoli Rossi\" concorse tuttavia la pesante sconfitta rimediata dai \"Bleus\" nella seconda giornata, per 5-0: la contestuale vittoria riportata dalla contro la \u2014 peraltro con medesimo punteggio \u2014 certific\u00f2 l'anticipata eliminazione dei balcanici.\nNel girone B, ai campioni in carica teutonici non risult\u00f2 sufficiente l'affermazione contro una \"outsider\" quale la Romania: entrambe mancarono il passaggio del turno a favore di e . A livello di singoli interpreti, la sola prima fase assicur\u00f2 al francese Platini il titolo di capocannoniere: \"Le Roi\" realizz\u00f2 infatti sette reti in appena tre incontri.\nIl tabellone delle semifinali oppose la compagine di casa ai lusitani, battuti per 3-2 nel corso dei supplementari. A guadagnare l'accesso all'atto conclusivo fu inoltre la selezione iberica, prevalsa ai rigori contro gli scandinavi; nella finalissima gli uomini di Michel Hidalgo si imposero 2-0, complice anche un errore del portiere spagnolo Arconada sulla punizione di Platini.\nL'affermazione colta dai transalpini consegn\u00f2 peraltro a questi ultimi un'opportunit\u00e0 di conquistare la Coppa Artemio Franchi, cui la rappresentativa partecip\u00f2 nel 1985.\nPremi.\nMigliori 11.\nFormazione dei migliori 11 giocatori del torneo, selezionata dalla UEFA:"}
{"id": "392570", "revid": "1005847", "url": "https://it.wikipedia.org/wiki?curid=392570", "title": "Union pour la D\u00e9mocratie Fran\u00e7aise", "text": ""}
{"id": "392572", "revid": "93436", "url": "https://it.wikipedia.org/wiki?curid=392572", "title": "Riccardo Bacchelli", "text": "Biografia.\nBacchelli nacque a Bologna il 19 aprile 1891, primo di cinque fratelli. Il padre Giuseppe, amministratore cittadino di idee liberali, fu avvocato stimato, e la madre Anna Bumiller, sveva, aiut\u00f2 Giosu\u00e8 Carducci a imparare il tedesco.\nFrequent\u00f2 il R. Liceo Ginnasio \"Galvani\" e si iscrisse alla Facolt\u00e0 di Lettere dell'Universit\u00e0 di Bologna, ma per seguire i propri interessi culturali abbandon\u00f2 al terzo anno gli studi universitari.\nSi arruol\u00f2 volontario allo scoppio della prima guerra mondiale come ufficiale di fanteria; fu congedato nel 1919. Trasferitosi a Milano nel 1926, si un\u00ec con Ada Fochessati, figlia del sindaco di Mantova all'epoca della rotta di Caporetto che era sposata con l'imprenditore agricolo vicentino Nuvolari dal quale aveva avuto un figlio (Ferruccio). Con la Fochessati, Bacchelli si sarebbe unito in matrimonio molto pi\u00f9 tardi (circa settantenne). Fortemente in dubbio se aderire al regime fascista (dal quale aveva ricevuto un pressante invito poich\u00e9 a Mussolini era piaciuto molto il suo romanzo \"Il diavolo al Pontelungo\" appena uscito) si rec\u00f2 nel 1927 a Napoli per chiedere consigli a Benedetto Croce, che lo convinse ad aderire dicendo che di l\u00ec a poco avrebbe aderito anche lui (cosa che non avvenne). Dal 1941 al 1944 fece parte dell'Accademia d'Italia; fu anche socio dell'Accademia Nazionale dei Lincei, dell'Accademia della Crusca e dell'Istituto Lombardo Accademia di Scienze e Lettere. Ricev\u00e9 la laurea \"honoris causa\" dalle Universit\u00e0 di Bologna e di Milano. Negli anni sessanta condiresse la collana Le letterature del mondo.\nIl 17 aprile 1971 ricevette l'Archiginnasio d'oro, massimo riconoscimento del Comune di Bologna.\nBacchelli mor\u00ec a Monza (dove s'era trasferito per ragioni economiche, dopo una lunga degenza in una clinica milanese, divenuta troppo costosa per il Comune di Milano che si era accollato le spese di degenza) l'8 ottobre 1985, a 94 anni, e fu sepolto nel Cimitero monumentale della Certosa di Bologna. Ada Fochessati Bacchelli, la sua compagna, mor\u00ec un anno dopo.\nAttivit\u00e0.\nIl suo primo romanzo \u00e8 \"Il filo meraviglioso di Lodovico Clo\"' (1911), cui seguono i \"Poemi lirici\" (1914). Nel 1918 si dedica al teatro con \"Amleto\", emblema della difficolt\u00e0 del moderno vivere, che pubblica nel 1923 per le edizioni de \"La Ronda\", sorta in opposizione alle avanguardie al dannunzianesimo alle facili \"formule\" crociane, per un ritorno allo stile classico del Leopardi. Segue nel 1923 \"Lo sa il tonno\", favola di genere filosofico-morale elaborata nel tono della pacata ironia e indubbiamente uno dei vertici dell'arte di Bacchelli. Non meno fondamentale nella produzione bacchelliana \u00e8 \"Il diavolo al Pontelungo\", del 1927, che rievoca idee, vicende e personaggi del mondo anarchico emiliano e italiano di fine Ottocento. Tra queste figure spicca quella epica di Bakunin, che si trova a Bologna per ispirare e patrocinare moralmente, con l'aiuto anche di Andrea Costa, i moti falliti del 1874. Il romanzo \u00e8 attraversato da una sottile e garbata ironia d'impronta conservatrice, ricevendo subito, come testimoniano le traduzioni, diffusione europea.\nSeguono \"La ruota del tempo\" (con disegni di Giorgio Morandi, 1928), \"La citt\u00e0 degli amanti\" (1929), \"Una passione coniugale\" (1930), \"Oggi domani e mai\" (1932), \"Mal d'Africa\" (1935) romanzo storico-coloniale incentrato sulle vicende dei nostri esploratori ottocenteschi e in particolare di Gaetano Casati, \"Il rabdomante\" (1936), \"Iride\" (1937), fino a quella che \u00e8 stata l'opera di pi\u00f9 vasto respiro e di maggior notoriet\u00e0 e popolari consensi data da Bacchelli: il ciclo di romanzi \"Il mulino del Po\" (1938-1940).\nL'opera, che ha un posto di rilievo nella storia della letteratura italiana, composta di oltre duemila pagine e suddivisa in tre parti, ciascuna con singola titolazione, \u00e8 frutto di un immane lavoro di ricerca nella cultura e nella storia locale e narra la saga di una famiglia ferrarese, dedita all'avventurosa professione di mugnai sulle rive ferraresi del fiume Po, sullo sfondo di uno scenario storico-sociale pi\u00f9 che centenario che va dall'epoca napoleonica alla prima guerra mondiale.\nNella vicenda rivivono figure e fatti della storia e della tradizione locale, inquadrati peraltro con rara sensibilit\u00e0 e competenza, a volte anche con richiami espliciti, nel pi\u00f9 ampio contesto della storia nazionale. A questo romanzo si ispirano uno sceneggiato televisivo prodotto dalla Rai, andato in onda nel 1963, e il film del 1949 diretto da Alberto Lattuada, \"Il mulino del Po\".\nIl 16 dicembre 1940 l'Universit\u00e0 di Bologna gli conferisce la laurea honoris causa in Lettere. L'Accademia d'Italia lo accoglie fra i suoi membri; peraltro egli sceglie, durante il 1944, di dimettersi.\nNel 1941 appare \"Gioacchino Rossini\", nel 1942 \"Il fiore della mirabilis\". La produzione continua con \"Il pianto del figlio di Lais\" (1945), di argomento biblico, \"Lo sguardo di Ges\u00f9\" (1948), \"La cometa\" (1951), \"Il figlio di Stalin\" (1953), \"I tre schiavi di Giulio Cesare\" (1955), \"Tre giorni di Passione\" (1957), \"Non ti chiamer\u00f2 pi\u00f9 padre\" (1959), che narra l'avventura di Francesco d'Assisi vista dalla parte del padre Bernardone. Seguono tra il 1967 e il 1978 altri romanzi: \"Il rapporto segreto\", \"\", \"Il progresso \u00e8 un razzo\", \"Il sommergibile\".\nAltrettanto prolifica fu la produzione saggistica, lirica e teatrale di Bacchelli, che ne fanno uno dei pi\u00f9 fecondi letterati italiani.\nCollabor\u00f2 con Sandro Bolchi alla sceneggiatura de \"I promessi sposi\", sceneggiato televisivo Rai andato in onda nel 1967, ispirato all'omonimo romanzo di Alessandro Manzoni.\nCollaborazioni a riviste.\nDopo aver collaborato con le riviste \"La Voce\" di Firenze (1912-1916) e \"La Raccolta\" di Bologna (1918-1919), fu tra i fondatori della rivista romana \"La Ronda\" (1919-1922). A Milano fu critico teatrale per \"La Fiera Letteraria\" e fu corrispondente di altri giornali tra cui \"L'Idea Nazionale\", poi confluita ne \"La Tribuna\", e il \"Corriere della Sera\". \nTraduzioni.\nMolto importante, nel quadro del macrotesto bacchelliano, il registro delle traduzioni (specie dal francese): esemplari quelle approntate in volume del 1938, pi\u00f9 volte ristampato, di tutti i racconti di Voltaire.\nArchivio.\nPresso la Biblioteca comunale dell'Archiginnasio \u00e8 l'archivio personale dello scrittore bolognese, il fondo speciale \"Riccardo Bacchelli\": documenti, fotografie, bozze, recensioni, appunti e un ampio carteggio. Il carteggio, conservato all'interno del fondo Bacchelli, \u00e8 pervenuto alla Biblioteca comunale dell'Archiginnasio nel 1986 alla morte di Ada Fochessati, che nel 1984 aveva venduto alla Biblioteca l'archivio del Bacchelli ma che, per ragioni affettive, aveva chiesto di tenere la corrispondenza personale. Il carteggio tra Ada Fochessati e Riccardo Bacchelli, denominato \u00abCarteggio personale\u00bb, \u00e8 costituito da quattro buste contenenti le lettere di Riccardo Bacchelli alla moglie del periodo 1917-1950 e le lettere di Ada Fochessati al marito del periodo 1918-60; comprende lettere, cartoline, telegrammi, biglietti di auguri e postali.\nIn precedenza la documentazione era stata oggetto di ripetuti interventi di selezione e ordinamento da parte dei coniugi, con l'abbozzo di serie relative alla corrispondenza, al materiale preparatorio e agli scritti di Bacchelli, alle fotografie, ai diplomi e alle onorificenze. Successivamente al trasferimento del fondo nella Biblioteca dell'Archiginnasio \u00e8 stato effettuato un primo intervento di ordinamento sommario della corrispondenza. A partire dal 2002, con il sostegno della Fondazione del Monte di Bologna e Ravenna, \u00e8 stato intrapreso il riordino e l'inventario conservando, quando possibile, l'impostazione originaria dei coniugi, anche sulla base delle intestazioni autografe su carpette, fogli, carte e involucri. \nAlcuni fondi del suo archivio confluirono invece nel Centro per gli studi sulla tradizione manoscritta di autori moderni e contemporanei dell'Universit\u00e0 di Pavia.\nLa \"legge Bacchelli\".\nLa cosiddetta legge Bacchelli (legge n. 440 dell'8 agosto 1985) \u00e8 una legge dello Stato italiano che prevede l'erogazione di un assegno straordinario vitalizio a quei cittadini che si siano distinti nel mondo della cultura, dell'arte, dello spettacolo e dello sport, ma versino in condizioni d'indigenza. Il nome con cui la legge \u00e8 nota al pubblico si deve proprio al grande scrittore che tuttavia non ne benefici\u00f2 mai perch\u00e9 mor\u00ec l'8 ottobre 1985, prima che potesse percepirne la prima erogazione. La legge venne sollecitata da Maurizio Vitale, professore ordinario di Storia della Lingua italiana all'Universit\u00e0 degli Studi di Milano, amico e consulente dello scrittore per le questioni linguistiche, e da Francesco Di Donato, allora giovane poco pi\u00f9 che ventenne e poi professore ordinario di Storia delle istituzioni politiche all'Universit\u00e0 degli Studi di Napoli \"Parthenope\". Di Donato ricevette, alla morte dello scrittore, molti dei suoi effetti personali.\nPremi letterari.\nNel 1936, il suo lavoro \"Il rabdomante\" (Treves) ha ricevuto il Premio Viareggio."}
{"id": "392576", "revid": "125996649", "url": "https://it.wikipedia.org/wiki?curid=392576", "title": "Andy Murray", "text": "Considerato uno dei tennisti pi\u00f9 forti della sua generazione, alla fine del 2016 ha raggiunto per la prima volta la vetta del ranking ATP, dove \u00e8 rimasto per un totale di 41 settimane. Ha vinto in singolare tre tornei del Grande Slam (su 11 finali disputate), due medaglie d'oro olimpiche e altri 41 titoli nei tornei ATP, tra cui 14 Masters 1000 e le ATP World Tour Finals 2016. Con il trionfo nella Coppa Davis 2015, ha riportato alla Gran Bretagna il trofeo che mancava da 79 anni. Vanta inoltre tre titoli in doppio nel circuito maggiore.\nNel 2012 \u00e8 stato il primo britannico a raggiungere la finale di Wimbledon dopo 35 anni (primo uomo dopo 76 anni). Con la vittoria nei successivi US Open ha interrotto il digiuno del Regno Unito nei tornei dello Slam, che durava dalla vittoria di Virginia Wade a Wimbledon nel 1977. Il 7 luglio 2013 ha battuto nella finale del torneo di Wimbledon il n\u00ba 1 ATP Novak \u0110okovi\u0107, diventando il primo tennista maschio britannico a vincere il torneo di casa nell'era Open, 77 anni dopo il successo di Fred Perry nel 1936.\nRappresentando la Gran Bretagna, ha vinto l'oro nel singolare e l'argento nel doppio misto in coppia con Laura Robson alle Olimpiadi di Londra del 2012. Ai Giochi di Rio nel 2016 si \u00e8 aggiudicato la sua seconda medaglia d'oro in singolare, diventando il primo tennista a vincere due Olimpiadi consecutive e su due diverse superfici (erba e cemento). Nel 2016 ha chiuso la stagione al n\u00ba 1 della classifica mondiale e ha ricevuto il premio ATP riservato al giocatore dell'anno.\nBiografia.\nNato a Glasgow, in Scozia, nel 1987 e cresciuto a Dunblane, citt\u00e0 di origine della sua famiglia, \u00e8 figlio di Will Murray e Judy Erskine, insegnante di tennis e figlia di Roy Erskine, gi\u00e0 calciatore professionista scozzese. Anche il fratello maggiore Jamie \u00e8 un tennista professionista: questi eccelle nel doppio e doppio misto, specialit\u00e0 nelle quali ha vinto svariati titoli tra cui diversi del Grande Slam.\nNel 1996 i due fratelli scamparono al massacro della scuola elementare di Dunblane che frequentavano; un uomo armato entr\u00f2 nella struttura uccidendo 16 bambini e un insegnante prima di suicidarsi, mentre i due Murray si salvarono barricandosi nell'ufficio del preside. Di questa vicenda ha detto di non ricordare molto e ha preferito mantenere uno stretto riserbo, rivelando in seguito di essere stato particolarmente shockato in quanto con la madre aveva dato alcuni passaggi in macchina all'omicida, che era un suo istruttore al locale gruppo scout.\nInizia a giocare a tennis all'et\u00e0 di due anni sotto la guida della madre, che sar\u00e0 il suo coach fino a 12 anni. A 13 anni aveva gi\u00e0 vinto due edizioni dell'Orange Bowl, importante torneo mondiale per giovanissimi. Stressato dagli impegni di un'intensa vita di giovane atleta, abbandona il tennis e si dedica al calcio, sostenendo anche un provino promettente con i Rangers Glasgow. Anche questa disciplina lo stanca e riprende a giocare a tennis.\nSi \u00e8 sposato l'11 aprile 2015 con Kim Sear, nell'agosto dello stesso anno annunciano di essere in attesa della prima figlia, nata nel febbraio del 2016 e chiamata Sophia Olivia. In seguito avr\u00e0 dalla moglie anche Edie, Teddy Barron e il quartogenito, nato nel marzo 2021.\nCarriera.\nEsordi.\nOttiene i successi all'Orange Bowl e al campionato britannico under-14 sotto la guida del coach scozzese Leon Smith, che lo segue da quando ha 11 anni fino ai 15. Murray si rende conto di essere inferiore a Rafael Nadal, che ha quasi un anno pi\u00f9 di lui, dopo averlo incontrato in un torneo internazionale. Viene a sapere che il maiorchino \u00e8 allenato dall'ex numero 1 ATP Carlos Moy\u00e1, mentre lui in Scozia non ha rivali con cui confrontarsi e chiede ai genitori di lasciarlo andare in Spagna. Viene accontentato e i genitori si sobbarcano la spesa di 30.000 euro l'anno per mandarlo ad allenarsi, all'et\u00e0 di 14 anni, all'Accademia Sanchez-Casal di Barcellona sotto la guida del proprietario, l'ex campione spagnolo Emilio S\u00e1nchez, con il quale compie grandi progressi, in particolare nella posizione al momento di colpire la palla e nella resistenza fisica.\nDopo i primi successi da juniores e aver mancato la qualificazione in alcuni tornei, fa il suo esordio tra i professionisti in un torneo Challenger nel luglio 2003 a Manchester, raggiungendo i quarti di finale. Nel settembre dello stesso anno vince il suo primo trofeo Futures aggiudicandosi il torneo Great Britain F10 di Glasgow. La settimana successiva raggiunge le semifinali nel Futures di Edimburgo.\nAll'inizio del 2004 subisce un infortunio al ginocchio che lo tiene lontano dalle competizioni 6 mesi. In agosto vince il Futures Spain F17 di Xativa, sulla terra battuta, ripetendosi subito dopo nel Futures Italy F22 di Roma. Dimostra tutte le sue potenzialit\u00e0 vincendo il torneo juniores dello US Open. Il 20 settembre raggiunge il 407\u00ba posto in classifica, suo nuovo best ranking. A dicembre vince altri due tornei Futures spagnoli, lo Spain F34 sul cemento di Orense e lo Spain F34A sulla terra battuta di Pontevedra.\n2005: top 100, prima finale ATP e primo trofeo Challenger.\nAll'inizio del 2005, mentre si trova in Australia, avverte dolori alla schiena che lo costringono a rinviare di due mesi l'esordio stagionale e che si sarebbero ripresentati in seguito nel corso della carriera. Sono dovuti a una malformazione ossea per aver giocato troppo a tennis nel periodo dello sviluppo a 16 anni. Il debutto stagionale \u00e8 in marzo al Challenger di Barletta, dove esce al secondo turno. In aprile raggiunge la semifinale nel Futures Italy F8 di Cremona e subito dopo, grazie ad una wild card, accede per la prima volta ad un main draw di un torneo ATP a Barcellona, dove perde al primo turno per mano di Jan Hernych dopo essersi aggiudicato il primo set. Tra aprile e maggio arriva in semifinale al Futures Spain F5 di Lleida, ai quarti nello Spain F6 di Vic e al secondo turno del Challenger di Dresda.\nA giugno, grazie ad un'altra wild card, accede al tabellone del Queen's di Londra, dove ottiene la sua prima vittoria nel circuito maggiore battendo Santiago Ventura 6-1, 6-2 al primo turno, al secondo supera il n\u00ba 30 ATP Taylor Dent per 6-3, 6-3, e al terzo turno viene sconfitto al terzo set dal n\u00ba 20 Thomas Johansson, dopo essere arrivato a 2 punti dal match prima, di crollare vittima dei crampi. Ottiene una wild card anche per Wimbledon, debutta cos\u00ec in un torneo del Grande Slam e vince al primo turno contro George Bastl, al secondo ottiene un'altra sorprendente vittoria in 3 set contro il numero 13 del ranking Radek \u0160t\u011bp\u00e1nek, diventando il primo scozzese della storia ad accedere al terzo turno del prestigioso torneo. Nel successivo incontro viene sconfitto da David Nalbandian dopo essersi aggiudicato i primi 2 set.\nRaggiunge il secondo turno al torneo ATP di Newport e vince il suo primo trofeo Challenger nel torneo di Aptos, superando Rajeev Ram per 6-4, 6-3. Al secondo turno del torneo ATP di Indianapolis viene eliminato da Mardy Fish. Arriva ai quarti di finale in due Challenger canadesi e si aggiudica quello di Binghamton con il successo in finale su Alejandro Falla. Riceve poi una wild card per il Masters Series di Cincinnati dove supera nuovamente Dent, per poi perdere al secondo turno contro Marat Safin, n\u00ba 4 del ranking, con il punteggio di 4-6, 6-1, 1-6. Si qualifica per il main draw degli US Open e debutta contro Andrei Pavel, aggiudicandosi il match al quinto set. Al secondo turno recupera lo svantaggio di 2 set a Arnaud Cl\u00e9ment, all'inizio del quinto si infortuna a una gamba e perde la frazione per 6-0. Al debutto nella squadra britannica di Coppa Davis nella sfida contro la Svizzera, perde in tre set contro Stanislas Wawrinka.\nNel successivo torneo di Bangkok supera nuovamente Bastl, poi Robin S\u00f6derling, il n\u00ba 21 del ranking Robby Ginepri e in semifinale l'idolo locale Paradorn Srichaphan. Raggiunge cos\u00ec la sua prima finale di un torneo ATP e viene sconfitto dal n\u00ba 1 del ranking Roger Federer per 3-6 5-7. Grazie a questi risultati entra per la prima volta nella top 100 del ranking, al 72\u00ba posto. Chiude la stagione partecipando al torneo ATP di Basilea, in cui sconfigge il pi\u00f9 forte giocatore inglese in classifica, il n\u00ba 28 ATP Tim Henman. Al secondo turno ha la meglio sull'emergente Berdych, e al terzo perde contro Fernando Gonz\u00e1lez. Al termine della stagione ha compiuto il pi\u00f9 grande balzo in avanti tra i tennisti ATP, scalando nei dodici mesi 449 posizioni, e dopo Novak \u0110okovi\u0107 \u00e8 il pi\u00f9 giovane giocatore nella top 100.\n2006: primo trofeo ATP e top 20.\nColleziona due secondi turni nei tornei di Adelaide, sconfitto da Tom\u00e1\u0161 Berdych, e di Auckland, sconfitto da Mario An\u010di\u0107. Al suo esordio agli Australian Open raccoglie solo 7 giochi nel match di primo turno contro Chela. Eliminato al primo turno anche a Zagabria, si rif\u00e0 conquistando il suo primo trofeo ATP al SAP Open di San Jose. In semifinale ottiene una clamorosa vittoria per 7-5, 7-5 su Andy Roddick, n\u00ba 3 del ranking ATP e primo top ten che riesce a battere; in finale supera l'ex numero 1 Lleyton Hewitt per 2-6, 6-1, 7-6, vittoria che gli consente l'ingresso nei top 50. Eliminato nei quarti di finale a Memphis da S\u00f6derling e al secondo turno a Indian Wells dal n\u00ba 5 del ranking Nikolaj Davydenko, perde al primo turno al Masters 1000 di Miami contro Wawrinka. Sotto tono la stagione sul rosso, esce al primo turno a Montecarlo e a Roma, al secondo a Barcellona e al Masters di Amburgo, ma soprattutto al primo turno del Roland Garros, dove cede di schianto nel quarto e quinto set a Ga\u00ebl Monfils.\nLa stagione sull'erba inizia con la sconfitta al primo turno del Queen's, mentre a Nottingham raggiunge i quarti ed \u00e8 eliminato da Andreas Seppi. A Wimbledon, dove sono riposte in lui tutte le speranze del Regno Unito e la concentrazione dei media, supera Mass\u00fa al primo turno, poi Benneteau e soprattutto Roddick, battuto in tre set. Nel quarto turno perde contro Marcos Baghdatis, reduce dalla finale all'Australian Open. Chiude la stagione sull'erba raggiungendo la semifinale al torneo di Newport, dove perde a sorpresa da Gimelstob, e sugli stessi campi sconfigge Ram nella sfida di Coppa Davis contro Israele. In luglio inizia la collaborazione con Brad Gilbert \u2013 il coach che aveva portato Andre Agassi ai primi trionfi negli Slam \u2013 pagato per intero dalla federazione britannica (Lawn Tennis Association) per portarlo ai vertici con una spesa, secondo quanto riporta la stampa, di 750.000 sterline l'anno.\nRaggiunge la finale a Washington DC, dove \u00e8 ancora Clement a batterlo. La settimana dopo al Masters Series di Toronto perde in semifinale contro Richard Gasquet in due set. Al Masters di Cincinnati riesce nell'impresa di battere Federer al secondo turno con il punteggio di 7-5 6-4, per arrendersi poi nei quarti a Roddick, rigenerato dal nuovo coach Connors. Agli US Open supera Fernando Gonz\u00e1lez al terzo turno e negli ottavi perde contro Davydenko al quarto set. Vince quindi i due singolari di Davis contro l'Ucraina ed esce al terzo turno nei Masters di fine anno: a Madrid \u00e8 sconfitto in tre set da \u0110okovi\u0107, dopo aver superato Ljubi\u010di\u0107, e a Parigi-Bercy da Hrbat\u00fd. Chiude l'anno nella top 20, diventando il primo scozzese a riuscirci, dopo \u0110okovi\u0107 \u00e8 inoltre il pi\u00f9 giovane tra i top 20.\n2007: 8\u00ba nel ranking ATP.\nIl 2007 \u00e8 caratterizzato dai vari infortuni di cui soffre durante la stagione. A inizio anno supera in semifinale Nikolaj Davydenko al Qatar Open e viene battuto in finale da Ivan Ljubi\u010di\u0107. Agli Australian Open affronta al quarto turno Rafael Nadal in un lungo match conclusosi a favore del maiorchino 6-7, 6-4, 4-6, 6-3, 6-1. A San Jose bissa il titolo vinto nel 2006 superando in finale Ivo Karlovi\u0107. A Memphis viene eliminato in semifinale da Andy Roddick.\nDisputa a Indian Wells il primo Masters della stagione; dopo aver battuto nell'ordine Wesley Moodie, Nicolas Mahut, Nikolaj Davydenko e Tommy Haas, lasciando complessivamente un solo set agli avversari, in semifinale viene sconfitto dalla testa di serie n\u00ba 12 Novak \u0110okovi\u0107. Nel Masters di Miami raggiunge le semifinali, venendo per\u00f2 nuovamente battuto in due set da \u0110okovi\u0107, poi vincitore del torneo. La stagione sulla terra rossa comincia a Roma, dove viene sconfitto al primo turno da Gilles Simon. Durante l'incontro di primo turno al Masters di Amburgo contro Filippo Volandri, \u00e8 costretto al ritiro per un infortunio al polso che lo costringe a saltare il Roland Garros e Wimbledon. Malgrado la sosta obbligata, l'11 giugno fa il suo primo ingresso tra i top 10 con il 9\u00ba posto, e la settimana dopo arriva all'8\u00ba. Ritorna a giocare dopo tre mesi dall'infortunio nel Masters di Montr\u00e9al e si arrende al secondo turno a Marcos Baghdatis, mentre a Cincinnati viene battuto al primo turno da Ivan Ljubi\u010di\u0107. Agli US Open, dopo aver eliminato l'uruguaiano Pablo Cuevas e lo svedese Jonas Bj\u00f6rkman, viene sconfitto al terzo turno dal coreano Hyung-Taik Lee in quattro set.\nAl torneo di Metz si arrende in finale in tre set alla testa di serie n\u00ba 1 Tommy Robredo. Disputa quindi i tornei russi di Mosca e San Pietroburgo, nel primo viene eliminato al secondo turno da Janko Tipsarevi\u0107, mentre trionfa nel secondo battendo in finale Fernando Verdasco, conquistando il terzo torneo in carriera. L'ultimo torneo stagionale \u00e8 il Masters di Parigi, dove viene eliminato ai quarti di finale da Richard Gasquet. I numerosi attriti con Gilbert lo portano subito dopo ad annunciare la risoluzione del contratto con il coach, malgrado gli ottimi risultati ottenuti sotto la sua guida, e di voler scegliere e pagare personalmente il prossimo staff tecnico. A fine novembre ingaggia lo scozzese Miles Maclagan come capo allenatore. Chiude la stagione al n\u00ba 11 della classifica ATP.\n2008: prima finale in uno Slam, primi Masters 1000 e n\u00ba 4 del ranking.\nVince subito il primo torneo della stagione sul cemento di Doha in Qatar, battendo in semifinale il n\u00ba 4 ATP Nikolaj Davydenko in due set e in finale il n\u00ba 36 Stanislas Wawrinka per 6-4, 4-6, 6-2. Ai successivi Australian Open viene sconfitto all'esordio in quattro set da Jo-Wilfried Tsonga, che arriver\u00e0 in finale. Un infortunio al ginocchio lo costringe a rinunciare a giocare in Davis e rientra dopo quasi un mese a Marsiglia, si aggiudica il torneo battendo al secondo turno di nuovo Wawrinka e poi nell'ordine Nicolas Mahut, Paul Henri Mathieu e in finale Mario An\u010di\u0107 con il punteggio di 6-3, 6-4. A inizio marzo batte il numero uno al mondo Federer nel primo turno a Doha e viene sconfitto al terzo dal n\u00ba 5 Davydenko. Dopo una serie di buoni risultati, le sue prestazioni iniziano leggermente a calare. All'Indian Wells Masters perde al quarto turno contro Tommy Haas e al Miami Masters An\u010di\u0107 si prende la rivincita di Marsiglia eliminandolo al secondo turno.\nIn aprile ingaggia come consulente l'ex specialista della terra rossa \u00c0lex Corretja, che nel 2010 prender\u00e0 il posto del coach Maclagan. Rientra un mese dopo Miami per il Montecarlo Masters, dove al terzo turno Djokovic lo batte 6-0, 6-4. La stagione sul rosso prosegue in modo fallimentare con la nuova sconfitta contro An\u010di\u0107 al primo turno a Barcellona, l'eliminazione al secondo turno a Roma e al terzo sia ad Amburgo (contro Nadal) che al Roland Garros, contro il n\u00ba 20 del ranking Nicol\u00e1s Almagro. Il debutto stagionale sull'erba avviene al Queen's, dove \u00e8 costretto al ritiro dopo aver superato il terzo turno. Negli ottavi di Wimbledon batte in rimonta Richard Gasquet, che aveva vinto i primi due set. Il torneo si conclude ai quarti contro Rafael Nadal, lanciato verso il primo titolo dello Slam fuori dalla terra rossa, che lo supera in tre set.\nRientra nel circuito tre settimane dopo per il Canada Masters di Toronto, dove agli ottavi batte in tre set il n\u00ba 10 ATP Wawrinka e nei quarti il n\u00ba 2 \u0110okovi\u0107 per 6-3, 7-6, in semifinale \u00e8 ancora Nadal a fermare la sua corsa battendolo 7-6, 6-3. Al successivo Cincinnati Masters supera nell'ordine Sam Querrey, Dmitry Tursunov, Carlos Moya e in semifinale Ivo Karlovi\u0107, perdendo un solo set contro Moya. Nell'altra semifinale Nadal viene eliminato da \u0110okovi\u0107 e Murray conquista il primo Masters 1000 della carriera battendo il serbo 7-6, 7-6. La settimana dopo desta sorpresa la sua sconfitta al primo turno delle Olimpiadi di Pechino contro il n\u00ba 77 ATP Yen-Hsun Lu.\nAgli US Open batte negli ottavi Stanislas Wawrinka in 3 set e nei quarti Juan Mart\u00edn del Potro. In semifinale affronta il numero 1 del mondo Rafael Nadal, vince i primi due set e al terzo l'incontro viene sospeso per pioggia e rimandato al giorno successivo, facendo slittare la finale al luned\u00ec. Alla ripresa del match, Nadal vince il terzo set ma Murray si aggiudica l'incontro con il punteggio di 6-2, 7-6, 4-6, 6-4, cogliendo la prima vittoria sullo spagnolo che lo aveva battuto nei primi cinque incontri. Perde la finale contro il numero 3 ATP Roger Federer, che si aggiudica il titolo e il 13\u00ba Slam con il punteggio di 6-2, 7-5, 6-2. Il risultato proietta Murray al 4\u00ba posto della classifica, suo nuovo best ranking. Il 19 ottobre conquista il suo secondo Masters 1000 nel torneo di Madrid, battendo in semifinale Federer per 3-6, 6-3, 7-5 e in finale Gilles Simon con il punteggio di 6-4, 7-6; durante il torneo perde solo il set contro Faderer. La settimana dopo trionfa a San Pietroburgo battendo in finale Andrej Golubev. Dopo la sconfitta nei quarti del Masters di Parigi-Bercy contro David Nalbandian, partecipa per la prima volta alla Masters Cup di Shanghai, vincendo i tre incontri di round robin contro Roddick, Simon e Federer, rispettivamente numeri 6, 9 e 2 del mondo, prima di perdere la semifinale contro il n\u00ba 5 Davydenko. Diventa il primo britannico dell'era Open a vincere 5 titoli ATP e a chiudere la stagione al 4\u00ba posto del ranking.\n2009: 2\u00ba nel ranking e due trofei Masters 1000.\nIl 2009 comincia con il successo al Torneo di Doha, sconfiggendo in semifinale per la terza volta consecutiva Roger Federer e in finale, per la sesta volta su otto incontri, Andy Roddick. Giunge cos\u00ec tra i favoriti agli Australian Open, dove viene sconfitto a sorpresa agli ottavi da Fernando Verdasco, che arriver\u00e0 in semifinale. In febbraio arriva la vittoria in tre set nella finale del Torneo di Rotterdam contro Rafael Nadal. Un virus lo costringe al ritiro durante il torneo di Dubai e a rinunciare alla sfida di Davis contro l'Ucraina. Ritorna in marzo al Masters di Indian Wells, dove in semifinale batte Federer per la quarta volta consecutiva dopo la sconfitta subita nella finale degli US Open 2008. Nadal si prende la rivincita di Rotterdam in finale battendolo 6-1, 6-2. Il terzo titolo stagionale, nonch\u00e9 terzo successo in un Masters 1000, avviene a Miami, dove batte in finale Novak \u0110okovi\u0107 con il punteggio di 6-2, 7-5\nA met\u00e0 aprile arriva per la prima volta in semifinale in un Masters 1000 sulla terra rossa a Monte Carlo, e viene di nuovo sconfitto da Rafael Nadal. A fine mese viene sorprendentemente eliminato al secondo turno del Masters 1000 di Roma dall'argentino Juan M\u00f3naco. La settimana dopo migliora il proprio best ranking portandosi al 3\u00ba posto. In maggio partecipa al Madrid Masters giocato per la prima volta in primavera e sulla terra rossa del nuovo spettacolare complesso della Caja M\u00e1gica; pur avendo migliorato il proprio gioco sulla terra battuta, la sua marcia nel torneo madrileno viene arrestata ai quarti di finale da Juan Mart\u00edn del Potro. Allo Slam di Parigi batte nell'ordine Juan Ignacio Chela e Potito Starace, beneficia del ritiro di Janko Tipsarevi\u0107 e negli ottavi ha la meglio su Marin \u010cili\u0107. Giunto per la prima volta ai quarti al Roland Garros perde in quattro set contro Fernando Gonz\u00e1lez.\nIl 14 giugno vince il prestigioso torneo londinese del Queen's, il primo sull'erba in carriera, senza perdere alcun set e sconfiggendo in finale James Blake per 7-5 6-4. L'ultimo britannico a vincere il torneo era stato Bunny Austin nel 1938. Grazie a questa vittoria si presenta tra i favoriti al torneo di Wimbledon con la terza testa di serie. Batte al primo turno Robert Kendrick, quindi Ernests Gulbis e Viktor Troicki, negli ottavi supera al quinto set Stan Wawrinka e nei quarti Juan Carlos Ferrero in tre set. Arriva cos\u00ec per la prima volta in semifinale e viene battuto al quarto set dalla testa di serie n\u00ba 6 Andy Roddick. Rientra nel circuito dopo sei settimane e vince il suo quarto Masters 1000 a Montr\u00e9al, dove batte in sequenza Chardy, Ferrero, Davydenko e in semifinale Tsonga. In finale sconfigge per 6-7, 7-6, 6-1 Juan Mart\u00edn del Potro, e grazie a questi risultati supera Nadal nel ranking ATP arrivando per la prima volta alla seconda posizione mondiale. Al Masters 1000 di Cincinnati viene battuto in semifinale in due set da Federer. Agli US Open viene a sorpresa sconfitto al quarto turno da Marin \u010cili\u0107, perde quindi buona parte dei punti conquistati l'anno prima e cede la seconda posizione a Nadal, che in semifinale viene battuto dal vincitore del torneo del Potro.\nDopo gli US Open partecipa alla sfida di Davis persa dai britannici contro la Polonia vincendo i due singolari e perdendo in doppio. Il riacutizzarsi dei dolori al polso lo costringono a stare lontano dalle competizioni oltre un mese e mezzo. Torna in novembre e si aggiudica l'Open di Valencia battendo in finale Michail Ju\u017enyj per 6-3, 6-2, dopo aver superato in semifinale il n\u00ba 8 Verdasco. Delude al Masters di Parigi-Bercy, eliminato al secondo turno in tre set da Radek \u0160t\u011bp\u00e1nek. L'ultimo appuntamento stagionale sono le ATP Finals, dove viene eliminato al round robin malgrado le vittorie su del Potro e Verdasco e la sconfitta contro Federer. Finisce a pari punti con del Potro e Federer, che passano alle semifinali. Chiude l'anno con i record personali di 6 titoli conquistati, 4.421.057 $ di guadagni annui, 14 vittorie e 6 sconfitte contro i top 10 e il 4\u00ba posto nel ranking.\n2010: finale all'Australian Open.\nNel 2010 non partecipa al torneo di Doha, che aveva vinto l'anno prima, e perde la 4\u00aa posizione a favore di Juan Mart\u00edn del Potro. Fa l'esordio stagionale all'Australian Open, dove \u00e8 accreditato della testa di serie n\u00ba 5 ed \u00e8 tra i favoriti per la vittoria finale. Giunto alla seconda settimana, si riprende la 4\u00aa posizione del ranking eliminando nei quarti Rafael Nadal, che si ritira durante il match per un infortunio al ginocchio, e battendo Marin \u010cili\u0107 in semifinale, ma si arrende a Roger Federer per 6-3, 6-4, 7-611 nella sua seconda finale di uno Slam. La settimana seguente riconquista la 3\u00aa posizione nel ranking.\nRientra nel circuito dopo 3 settimane e ha inizio per lui una serie di risultati negativi con l'eliminazione al secondo turno a Dubai. All'Indian Wells Masters non riesce a difendere la finale dell'anno prima e viene battuto nei quarti da Robin S\u00f6derling. Sul cemento di Miami, dove aveva ottenuto il titolo nel 2009, viene eliminato al primo turno dall'americano Mardy Fish. Rientra dopo 3 settimane per la stagione europea su terra rossa e prosegue la striscia negativa con l'eliminazione al primo turno del Montecarlo Masters e le sconfitte contro David Ferrer sia al terzo turno degli Internazionali d'Italia che nei quarti del Madrid Masters. Al primo turno del Roland Garros rimonta da due set di svantaggio e vince con Richard Gasquet, supera quindi Chela e Baghdatis e al quarto turno viene battuto da Tom\u00e1\u0161 Berdych in tre set. Delude al Queen's, dove viene battuto da Mardy Fish al terzo turno. \nLa stagione ha una svolta positiva con il torneo di Wimbledon, che affronta come 4\u00aa testa di serie. Supera i primi quattro turni vincendo nell'ordine con Jan H\u00e1jek, Jarkko Nieminen, il n\u00ba 32 ATP Gilles Simon e il 21 Sam Querrey, tutti battuti in tre set senza alcun tie-break. Ha la meglio nei quarti contro il n\u00ba 10 ATP Jo-Wilfried Tsonga al quarto set e arriva cos\u00ec per la seconda volta consecutiva in semifinale, dove viene sconfitto in 4 set dal campione uscente e n\u00ba 1 del mondo Nadal. Il 27 luglio Murray annuncia la separazione dal coach Maclagan e promuove capo allenatore \u00c0lex Corretja, che da due anni era suo consulente.\nRientra dopo tre settimane con una wild card al torneo ATP 250 di Los Angeles e perde la finale contro Querrey dopo aver sprecato un match-point nel secondo set. In agosto vince il primo torneo stagionale riconfermandosi campione al Masters 1000 del Canada. Perde l'unico set al terzo turno contro Ga\u00ebl Monfils, poi batte Nalbandian nei quarti, il n\u00ba 1 ATP Nadal 6-3, 6-4 in semifinale e il n\u00ba 3 Federer in finale per 7-5, 7-5. Nei quarti del successivo Miami Masters subisce la terza sconfitta stagionale contro Fish. Agli US Open perde in 4 set al terzo turno contro il numero 28 del mondo Stanislas Wawrinka. Torna a giocare il mese dopo per la trasferta asiatica che inizia venendo eliminato nei quarti all'ATP 500 di Pechino da Ivan Ljubi\u010di\u0107. Subito dopo vince per la prima volta il torneo di Shanghai, suo sesto Masters 1000, senza perdere alcun set; di rilievo le sue nette vittorie nei quarti contro Tsonga e in finale contro Federer per 6-3, 6-2.\nAl Valencia Open 500 perde al secondo turno in singolare ma, in coppia con il fratello Jamie, vince il suo primo titolo ATP in doppio battendo in finale Mahesh Bhupathi/Max Mirnyi in tre set. La settimana dopo viene eliminato nei quarti del Masters di Parigi-Bercy da Monfils dopo aver battuto nei primi turni Nalbandian e Cilic. Qualificatosi alla Masters Cup di fine anno, supera il round robin battendo Robin S\u00f6derling e David Ferrer, perdendo contro Federer; in semifinale viene battuto da Nadal con il punteggio di 6-7, 6-3, 6-7. Con questo risultato risale alla posizione n\u00ba 4 del ranking a discapito di S\u00f6derling, che l'aveva conquistata vincendo a Parigi-Bercy.\n2011: seconda finale all'Australian Open e due trofei Masters 1000.\nInizia la stagione prendendo parte alla Hopman Cup, torneo di esibizione riservato a squadre nazionali miste, insieme a Laura Robson. Agli Australian Open ripete il risultato del 2010 perdendo la finale, questa volta contro Novak \u0110okovi\u0107 con il risultato di 6-4, 6-2, 6-3. Successivamente ottiene scarsi risultati a Miami, Rotterdam e Indian Wells venendo sempre eliminato al primo turno e a fine marzo annuncia la separazione da \u00c0lex Corretja. Al Masters 1000 di Roma gioca la semifinale contro \u0110okovi\u0107 che domina il primo set, Murray vince il secondo e \u0110okovi\u0107 si aggiudica terzo set e incontro dopo pi\u00f9 di tre ore di gioco.\nAl Roland Garros perde la semifinale contro Nadal con il punteggio di 6-4, 7-5, 6-4. In preparazione per Wimbledon trionfa al Queen's battendo in finale il francese Tsonga in tre set. A Wimbledon arriva nuovamente in semifinale ma \u00e8 ancora Nadal a impedirgli l'accesso alla finale sconfiggendolo per 5-7, 6-2, 6-2, 6-4. Il 21 agosto 2011 vince il Masters di Cincinnati grazie al ritiro in finale di \u0110okovi\u0107, ritiratosi sul punteggio di 6-4, 3-0 a favore dello scozzese.\nArriva ancora in semifinale allo US Open ma per la terza volta in stagione non riesce a superare Rafael Nadal che lo elimina per 6-4, 6-2, 3-6, 6-2. Si aggiudica quindi il torneo ATP 250 di Bangkok concedendo due soli giochi in finale a Donald Young. Al successivo torneo 500 di Tokyo sconfigge in finale Rafael Nadal, che vince il primo set e nei due successivi raccoglie due soli giochi. Per Andy \u00e8 il ventesimo titolo in carriera.\nAl Masters 1000 di Shanghai supera Wawrinka \u2013 contro il quale perde l'unico set del torneo \u2013 Ebden, Nishikori e in finale David Ferrer, confermando il titolo dell'anno precedente. \u00c8 l'ottavo Masters 1000 vinto in carriera e il secondo della stagione dopo quello di Cincinnati.\nCon questo trionfo scavalca in classifica Roger Federer al 3\u00ba posto della classifica mondiale. Si iscrive all'ATP 500 di Basilea ma si ritira poco prima di giocare il primo turno a causa di un infortunio. Al Master 1000 di Parigi-Bercy viene battuto ai quarti di finale da Thomas Berdich. Al Masters di fine anno a Londra viene inserito nello stesso girone di Novak \u0110okovi\u0107, David Ferrer e Thomas Berdich e dopo aver perso il primo match con lo spagnolo si ritira per un nuovo infortunio.\nQuesti ultimi tre tornei vengono vinti da Roger Federer che supera nuovamente Murray. Lo scozzese conclude cos\u00ec la stagione al 4\u00ba posto nel ranking come gi\u00e0 nei tre anni precedenti.\n2012: oro olimpico e primo titolo in uno Slam.\nMurray inizia la nuova stagione annunciando di aver scelto come nuovo allenatore Ivan Lendl, ex campione cecoslovacco naturalizzato statunitense che vinse due volte l'Australian Open, tre Roland Garros e US Open, e fu due volte finalista a Wimbledon. Il debutto stagionale avviene all'ATP 250 di Brisbane, dove elimina nell'ordine Michail Kuku\u0161kin, Gilles M\u00fcller, Marcos Baghdatis e in semifinale Bernard Tomi\u0107. Nel match decisivo supera Aleksandr Dolgopolov con il punteggio di 6-1, 6-3, conquistando il ventiduesimo titolo in carriera. Agli Australian Open raggiunge per la terza volta consecutiva le semifinali ma, a differenza dei due anni precedenti, non arriva in finale, venendo sconfitto 7-5 al quinto set dal n\u00ba 1 al mondo Novak \u0110okovi\u0107.\nAl torneo di Dubai sconfigge Michael Berrer, Marco Chiudinelli, Tom\u00e1\u0161 Berdych e in semifinale batte 6-2, 7-5 \u0110okovi\u0107; in finale cede in due set a Federer. Sul cemento di Indian Wells viene eliminato al primo incontro da Guillermo Garc\u00eda L\u00f3pez. A Miami riceve nel corso del torneo due walkover per il ritiro di Milos Raonic al quarto turno e di Nadal in semifinale. In finale viene sconfitto da \u0110okovi\u0107 con il punteggio di 6-1, 7-64.\nInizia la stagione sulla terra rossa al torneo di Montecarlo e viene sconfitto nei quarti di finale da Tom\u00e1\u0161 Berdych. Cede nei quarti anche al torneo di Barcellona, battuto da Milos Raonic. A causa di un infortunio alla schiena rinuncia a giocare nel torneo di Madrid e rientra a Roma, dove supera all'esordio David Nalbandian e viene sconfitto da Richard Gasquet negli ottavi di finale. Al Roland Garros, dove \u00e8 testa di serie n\u00ba 4, supera Tatsuma It\u014d, Jarkko Nieminen, Santiago Giraldo e Richard Gasquet, e si arrende nei quarti di finale a David Ferrer, che si impone in 4 set. La stagione sull'erba comincia al Queen's di Londra con la sconfitta all'esordio contro Nicolas Mahut, non riuscendo cos\u00ec a difendere il titolo vinto nel 2011.\nA Wimbledon raggiunge per la prima volta in carriera la finale, unico britannico a riuscirci nell'era Open; l'ultimo a riuscirci era stato Bunny Austin nel 1938. Alla sua quarta finale in un torneo dello Slam viene sconfitto da Roger Federer con il punteggio di 6-4, 5-7, 3-6, 4-6.\nAi Giochi Olimpici di Londra rappresenta la Gran Bretagna in singolare, doppio e doppio misto. In singolare conquista la medaglia d'oro sconfiggendo di nuovo in finale Federer in 3 set in un match durato poco meno di 2 ore. Era dall'Olimpiade del 1904, disputatasi sempre a Londra, che un britannico non vinceva l'oro. Gioca il torneo di doppio insieme al fratello Jamie e vengono eliminati al primo turno. Nel torneo di doppio misto, disputato insieme alla diciottenne Laura Robson, vince la medaglia d'argento perdendo la finale contro i bielorussi Viktoryja Azaranka e Maks Mirny.\nUn infortunio al ginocchio subito alla Rogers Cup lo costringe a dare forfait prima di affrontare Milos Raonic al terzo, mentre al Cincinnati Masters viene sconfitto al terzo turno da J\u00e9r\u00e9my Chardy. Si presenta agli US Open come testa di serie n\u00ba 3. Nei primi turni supera in tre set prima Alex Bogomolov Jr. e poi Ivan Dodig, al terzo cede un set a Feliciano L\u00f3pez e ha la meglio al quarto su Milos Raonic. Sconfigge al quarto set nei quarti il n\u00ba 13 ATP Marin \u010cili\u0107 e in semifinale il n\u00ba 7 Tom\u00e1\u0161 Berdych. Il 9 settembre vince il torneo battendo in finale dopo 5 ore di gioco il detentore del titolo Novak \u0110okovi\u0107 per 7-610, 7-5, 2-6, 3-6, 6-2, conquistando cos\u00ec il suo primo Slam della carriera. Grazie a questo risultato supera Rafael Nadal nel ranking ATP diventando terzo.\nDopo tre settimane lontano dalle competizioni, inizia il tour asiatico da Tokyo, dove Raonic si prende la rivincita in semifinale battendolo in tre set. Allo Shanghai Masters supera in due set in semifinale Federer e arriva a un passo dalla vittoria in finale contro il n\u00ba 2 del mondo Djokovic, perdendo al terzo set dopo aver sprecato 5 match-ball al secondo. Eliminato al terzo turno del Masters di Parigi, chiude la stagione alla Masters Cup, dove passa il round robin battendo Berdych e Tsonga e perdendo da Djokovic. Viene sconfitto in semifinale da Federer con il punteggio di 6-7, 2-6. A fine anno si conferma il terzo del ranking.\n2013: primo trionfo a Wimbledon e infortunio alla schiena.\nMurray inizia la nuova stagione partecipando all'ATP 250 di Brisbane in Australia, di cui \u00e8 campione in carica, in preparazione all'Australian Open. Arriva facilmente alla finale eliminando sulla sua strada John Millman, Denis Istomin e Kei Nishikori. Nel match decisivo supera il bulgaro Grigor Dimitrov con il punteggio di 7-6, 6-4 conquistando cos\u00ec il suo 25\u00ba titolo in carriera.\nAgli Australian Open arriva in finale, battendo Roger Federer in semifinale in cinque set, ma viene sconfitto da Novak \u0110okovi\u0107 con il punteggio di 7-6, 6-7, 3-6, 2-6. Ad Indian Wells giunge ai quarti di finale dove viene sconfitto dopo una lunga battaglia dall'argentino Juan Mart\u00edn del Potro per 7-6, 3-6, 1-6.\nAl Master 1000 di Miami, il 31 marzo 2013, batte in una finale piena di ribaltamenti lo spagnolo David Ferrer per 2-6, 6-4, 7-61, annullando un matchpoint allo sfidante sul 5-6 del terzo set.\nDecide poi di non partecipare al Roland Garros per un dolore alla schiena, che ne aveva compromesso anche il torneo di Roma, dove si era ritirato al secondo turno. Inizia la stagione sull'erba presentandosi al Queen's come prima testa di serie, e riesce a vincere il torneo battendo in finale Marin \u010cili\u0107 per 5-7, 7-5, 6-3.\nA Wimbledon rischia la sconfitta nei quarti contro lo spagnolo Verdasco dopo essere stato sotto due set a zero, ma alla fine lo scozzese rimonta e passa il turno. Battendo Jerzy Janowicz in semifinale con il punteggio di 6-7 6-4 6-4 6-3 accede alla finale per il secondo anno consecutivo e ad attenderlo c'\u00e8 il numero uno al mondo Novak \u0110okovi\u0107 che viene sconfitto 6-4, 7-5, 6-4 dopo 3 ore e 30 di gioco. Murray riporta cos\u00ec, dopo 77 anni dal titolo di Fred Perry, il trofeo di Wimbledon nelle mani dei britannici. Allo US Open viene sconfitto ai quarti da Stanislas Wawrinka in tre set. Subito dopo affronta la sfida di play-off di Coppa Davis contro la Croazia; vince i suoi due singolari contribuendo al successo per 4-1 della Gran Bretagna, che torna cos\u00ec al Gruppo Mondiale. Chiude qui la stagione, rinunciando a giocare a Shanghai, Parigi-Bercy e le ATP World Tour Finals per farsi operare alla schiena, dove sente dolore da quando era juniores.\n2014: uscita dalla top 10 e rientro.\nInizia la stagione con l'ATP 250 di Doha, in Qatar, dove batte al 1\u00ba turno la wild card Zayed per 6-0 6-0 ma viene sconfitto in 3 set dal tedesco Florian Mayer al 2\u00ba. Partecipa agli Australian Open come 4\u00aa testa di serie. Senza perdere alcun set batte nell'ordine G\u014d Soeda, Vincent Millot, Feliciano L\u00f3pez e St\u00e9phane Robert ma nei quarti viene sconfitto in quattro set da Roger Federer, che vendica la sconfitta in semifinale dell'anno precedente. Gioca poi la sfida di Coppa Davis contro gli Stati Uniti vinta dalla Gran Bretagna dopo l'impresa di James Ward, che batte Querrey in cinque set.\nAnnuncia a Miami la separazione da Ivan Lendl e gioca la stagione su terra sotto la guida provvisoria di Dani Vallverdu e i primi risultati non sono eccezionali. A Indian Wells \u00e8 eliminato agli ottavi da Raonic, a Miami esce sconfitto da Novak \u0110okovi\u0107 ai quarti, ancora peggio va a Madrid dove viene sconfitto in due set da Santiago Giraldo. A Roma inizia a ritrovare il suo tennis ed esce ai quarti dopo una combattuta partita contro Rafael Nadal. Al Roland Garros, dopo estenuanti battaglie giocate al terzo turno contro Philipp Kohlschreiber e ai quarti contro Ga\u00ebl Monfils, perde nettamente in semifinale, ancora da Nadal. In quel periodo annuncia l'inizio della sua collaborazione con Am\u00e9lie Mauresmo, al Queen's, dove viene sorprendentemente eliminato da Radek \u0160t\u011bp\u00e1nek. Non riesce a difendere il titolo nemmeno a Wimbledon, dove agli ottavi viene sconfitto da Grigor Dimitrov per la seconda volta in stagione. Ritorna agli Open del Canada, dove perde contro Jo Wilfried Tsonga ai quarti un match che sembrava avere sotto controllo, e ottiene scarsi risultati a Cincinnati, dove viene sconfitto da Federer. Allo US Open gioca bene ma viene eliminato in 4 set da Novak Djokovic ai quarti.\nL'8 settembre esce per la prima volta dalla top 10, in cui era ininterrottamente dal giugno 2008. A fine mese, allo Shenzhen Open vince il primo titolo stagionale battendo Tommy Robredo con il punteggio di 5-7 7-6 6-1 annullando 5 match point (di cui 4 consecutivi) nel secondo set. A Pechino perde in semifinale contro Djokovic e nello Shanghai Masters non va oltre il terzo turno, battuto dal n\u00ba 5 David Ferrer per 6-2, 1-6, 2-6. Vince il secondo torneo della stagione a Vienna, nel quale elimina, dopo il bye del primo turno, Vasek Pospisil, Jan-Lennard Struff e Viktor Troicki prima di prendersi la rivincita in finale su Ferrer, battuto 5-7, 6-2, 7-5. La settimana seguente si ripete a Valencia, dove elimina J\u00fcrgen Melzer, Fognini, Anderson, Ferrer e batte in finale Tommy Robredo con il punteggio di 3-6 7-6 7-6 in 3 ore e 23 minuti, dopo aver annullato 5 match point (3 nel secondo set e 2 nel terzo). Il risultato gli consente di tornare all'8\u00ba posto del ranking.\nPartecipa quindi al Masters di Parigi-Bercy, dove la vittoria al terzo turno con Dimitrov gli garantisce la qualificazione alle ATP World Tour Finals. Viene poi sconfitto nei quarti da Djokovic. Alle finali ATP perde il primo incontro di round robin contro Kei Nishikori, vince il secondo con Milos Raonic e viene eliminato da Federer con il risultato di 0-6, 1-6, la sua peggior sconfitta da quando fu battuto 1-6, 0-6 da Djokovic nella semifinale del Masters di Miami 2007. Chiude la stagione al 6\u00ba posto del ranking.\n2015: trionfo in Coppa Davis e ritorno al 2\u00ba posto del ranking.\nIl 2015 inizia bene con la vittoria nel torneo d'esibizione di Abu Dhabi; prende quindi parte allo Slam australiano arrivando in finale per la quarta volta in carriera, ma viene sconfitto dal numero uno del mondo Novak \u0110okovi\u0107 per 6-7, 7-6, 3-6, 0-6. In maggio vince il primo torneo della sua carriera sulla terra battuta, l'ATP 250 di Monaco, battendo in finale il tedesco Philipp Kohlschreiber con il punteggio di 7-6, 5-7, 7-6. Prosegue il buon momento di forma vincendo la settimana dopo il suo primo Masters 1000 in carriera sulla terra battuta all'Open di Madrid, superando in finale Nadal con il punteggio di 6-3 6-2, diventando (insieme allo spagnolo e a Federer) l'unico tennista a vincere il torneo sia su cemento indoor sia su terra battuta. Dopo le due settimane molto intense si presenta a Roma e batte al secondo turno il francese J\u00e9r\u00e9my Chardy 6-4, 6-3. Non se la sente di giocare gli ottavi di finale contro David Goffin per la stanchezza accumulata e annuncia il ritiro dal torneo, cercando di riposarsi in vista dell'Open di Francia. Al Roland Garros sconfigge nell'ordine Arguello, Sousa, Kyrgios, Chardy e Ferrer, perdendo in semifinale con Novak Djokovic 6-3, 6-3, 5-7, 5-7, 6-1.\nAl successivo torneo del Queen's elimina nell'ordine Lu, Verdasco, Muller, Troicki e sconfigge in finale Kevin Anderson per 6-3, 6-4, aggiudicandosi il 34\u00ba titolo in carriera e il 4\u00ba Queen's, che ha vinto anche nel 2009, 2011 e 2013. A Wimbledon batte nei primi turni Kuku\u0161kin, Haase, Seppi e Karlovi\u0107; ai quarti di finale supera Vasek Pospisil per poi cedere in semifinale contro Federer con il punteggio di 7-5, 7-5, 6-4. Subito dopo torna sui campi in erba del Queen's per la sfida dei quarti di Coppa Davis contro la Francia, vinti 3-1 dalla Gran Bretagna che si qualifica per la semifinale contro l'Australia. Vince il primo singolare contro Jo-Wilfried Tsonga per 7-5, 7-6, 6-2, il doppio con il fratello Jamie battendo la coppia Tsonga-Mahut per 4-6, 6-3, 7-6, 6-1 e il secondo singolare contro Gilles Simon per 4-6, 7-6, 6-3, 6-0.\nRitorna in campo a Washington D.C. perdendo inaspettatamente all'esordio contro il russo Gabashvili per 6-4, 4-6, 7-6. A Montr\u00e9al arriva in finale senza aver perso alcun set battendo nell'ordine Robredo, Muller, Tsonga e Nishikori. Nell'atto conclusivo supera Novak \u0110okovi\u0107 per 6-4, 4-6, 6-3, ritornando numero 2 del mondo dopo due anni, scavalcando Roger Federer. A Cincinnati arriva in semifinale dopo aver battuto Fish, Dimitrov e Gasquet, perde contro Federer con lo score di 6-4, 7-6. Allo US Open, si presenta come terza testa di serie ed esce sorprendentemente agli ottavi di finale contro Kevin Anderson. La settimana successiva consente alla Gran Bretagna di accedere alla finale di Coppa Davis, vincendo nettamente i due singolari disputati contro Kokkinakis e Tomic e avendo la meglio in 5 set nel doppio insieme al fratello Jamie sulla coppia formata da Lleyton Hewitt e Samuel Groth.\nAllo Shanghai Rolex Masters viene nettamente sconfitto da Novak \u0110okovi\u0107 in semifinale. \u00c8 ancora il serbo a frenare le speranze di vittoria dello scozzese a Parigi-Bercy, dove per la prima volta in carriera Murray approda in finale sconfiggendo rispettivamente Coric, Goffin, Gasquet e Ferrer. Gioca anche le Atp World Tour Finals di Londra e viene eliminato nel round robin, vincendo contro Ferrer, ma perdendo da Nadal e Wawrinka. La stagione termina con l'impresa nella finale di Coppa Davis contro il Belgio, sulla terra rossa di Ghent lo scozzese vince nella prima giornata il singolare contro Bemelmans, nella seconda il doppio insieme al fratello Jamie contro la coppiaSteve Darcis/David Goffin e nella terza il decisivo match contro lo stesso Goffin, battuto con il punteggio di 6-3, 7-5, 6-3. Nell'arco del torneo ha vinto tutti gli 11 incontri disputati, giocando tutti gli 8 singolari, e raggiunge il record detenuto dai soli John McEnroe e Mats Wilander. Conclude l'anno da numero 2 del mondo per la prima volta in carriera.\n2016: l'anno migliore.\nAll'Australian Open batte in semifinale Milos Raonic con il punteggio di 4-6 7-5 6-7 6-4 6-2 e perde la finale per la quarta volta consecutiva contro Novak \u0110okovi\u0107, con il punteggio 1-6 5-7 6-7. Viene sconfitto in semifinale a Montecarlo da Rafael Nadal per 6-2, 4-6, 2-6. Perde la finale nel Madrid Masters contro Novak \u0110okovi\u0107 con il punteggio di 2-6 6-3 3-6. Il 15 maggio, giorno del suo compleanno, vince gli Internazionali d'Italia battendo in finale proprio \u0110okovi\u0107, diventando il primo britannico dell'Era Open a vincere il Masters 1000 italiano. Al Roland Garros 2016 rischia di perdere al primo turno con Stepanek e al secondo con Bourgue, ma batte entrambi al quinto set dopo un totale di 7 ore di gioco. Arriva per la prima volta in carriera in finale, perdendo contro Novak \u0110okovi\u0107 con il risultato 6-3 1-6 2-6 4-6.\nInizia la stagione sull'erba all'AEGON Championships del Queen's, con il ritorno al suo fianco di Ivan Lendl, con il quale aveva raggiunto sempre ottimi risultati in passato. Arriva in finale dove affronta il canadese Milos Raonic, sconfiggendolo in tre set, diventando cos\u00ec il primo tennista della storia a vincere questo torneo per ben 5 volte. Torna a vincere il Torneo di Wimbledon per la seconda volta, sconfiggendo nuovamente in finale Raonic per 6-4, 7-6, 7-6 dopo quasi 3 ore di gioco, conquistando cos\u00ec il suo 3\u00ba Slam in carriera 3 anni dopo la vittoria sull'erba londinese ai danni di \u0110okovi\u0107. Perde soltanto 2 set in tutto il torneo, entrambi contro Jo Wilfried Tsonga, battuto 6-1 al quinto set.\nTrionfa per la seconda volta consecutiva alle Olimpiadi battendo nella finale di Rio de Janeiro l'argentino Juan Mart\u00edn del Potro in 4 set, diventando il primo tennista della storia a vincere due edizioni consecutive del torneo olimpico (2012 e 2016).\nPrende quindi parte al torneo di Cincinnati, dove perde in finale da Marin \u010cili\u0107. Allo US Open esce ai quarti per mano di Kei Nishikori in una lunga sfida che termina al quinto set, a cui ne segue un'altra contro Juan Mart\u00edn del Potro nella semifinale di Davis Cup. Vince l'ATP 500 di Pechino sconfiggendo in finale il bulgaro Grigor Dimitrov in due set, aggiudicandosi cos\u00ec il quarantesimo torneo in carriera.\nTorna a trionfare per la terza volta al Masters di Shanghai battendo in finale lo spagnolo Bautista Agut per 7-6, 6-1, vincendo cos\u00ec il 13\u00ba Masters 1000 in carriera e il 41\u00ba titolo in totale. Vince nuovamente nel torneo di Vienna battendo in finale il francese Tsonga. Trionfa anche nell'ultimo Masters 1000 dell'anno a Parigi-Bercy superando in finale John Isner per 6-3, 6-7, 6-4, vincendo cos\u00ec l'ottavo titolo stagionale. Giungendo in finale, supera Novak \u0110okovi\u0107 nel ranking e diventa cos\u00ec il 26\u00ba numero 1 del mondo nella storia del tennis nell'Era Open.\nAlle ATP World Tour Finals di Londra vince tutti gli incontri del round robin e arriva in semifinale, dove batte il canadese Milos Raonic dopo una maratona di 3 ore e 38 minuti (la partita delle Finals pi\u00f9 lunga dell'Era Open) per 5-7, 7-6, 7-6. In finale batte \u0110okovi\u0107 per 6-3, 6-4, confermandosi numero 1 del ranking. Si aggiudica cos\u00ec per la prima volta il prestigioso trofeo e conclude la sua stagione migliore in assoluto alla prima posizione del ranking con 9 titoli vinti e 78 vittorie a fronte di 9 sconfitte. In dicembre i colleghi gli assegnano il premio ATP per il giocatore dell'anno.\n2017: l'infortunio all'anca.\nInizia la stagione all'ATP 250 di Doha, dove batte in sequenza J\u00e9r\u00e9my Chardy, Gerald Melzer, Nicol\u00e1s Almagro e Tom\u00e1\u0161 Berdych. In finale viene sconfitto da Novak \u0110okovi\u0107 con il punteggio di 3\u20136, 7\u20135, 4\u20136.\nAll'Australian Open, perde clamorosamente al quarto turno contro Mi\u0161a Zverev. Si rif\u00e0 a marzo, vincendo il primo titolo della stagione all'ATP 500 di Dubai dopo aver salvato 7 match-ball contro Kohlschreiber nei quarti. In finale supera Fernando Verdasco con il punteggio di 6-3 6-2, conquistando cos\u00ec il 45\u00ba titolo in carriera. Al primo Masters 1000 dell'anno, Indian Wells, subisce una sconfitta pesante al secondo turno contro il canadese Pospisil. Si ritira quindi dal torneo di Miami per un problema al gomito destro e rientra dopo un mese e mezzo al Masters di Monte Carlo; non ripete la semifinale dell'anno precedente, venendo sconfitto al terzo turno da Ramos-Vi\u00f1olas.\nA Barcellona, dopo un bye al primo turno, approfitta del ritiro di Bernard Tomi\u0107 e si ritrova direttamente al terzo turno, dove batte Feliciano L\u00f3pez. Nei quarti di finale si prende la rivincita su Ramos-Vi\u00f1olas e viene eliminato in semifinale da Dominic Thiem. Al Mutua Madrid Open non riesce a difendere la finale dell'anno precedente, batte al secondo turno Marius Copil e al terzo viene sconfitto dal lucky loser Borna \u0106ori\u0107. Non difende il titolo nemmeno a Roma, venendo eliminato al secondo turno da Fabio Fognini. Al Roland Garros elimina nell'ordine Andrej Kuznecov, Martin Kli\u017ean, Juan Mart\u00edn del Potro, Karen Cha\u010danov e nei quarti di finale batte in rimonta Kei Nishikori; in semifinale viene sconfitto al quarto set da Stan Wawrinka. L'incontro con Wawrinka \u00e8 pesantemente condizionato dai problemi all'anca destra che saranno il principale ostacolo nel prosieguo della carriera.\nSull'erba del Queen's viene eliminato a sorpresa al primo turno da Jordan Thompson. A Wimbledon supera al primo turno Aleksandr Bublik, al secondo Dustin Brown, al terzo Fabio Fognini e al quarto Beno\u00eet Paire. Raggiunge cos\u00ec i quarti di finale per il decimo anno consecutivo, e viene sconfitto al quinto set da Sam Querrey. Durante il torneo si fa sempre pi\u00f9 insistente il dolore all'anca; sar\u00e0 il suo ultimo incontro della stagione, si iscrive agli US Open ma rinuncia poco prima dell'inizio del torneo e i dolori all'anca gli impediscono di giocare per tutto il resto dell'anno. Conclude cos\u00ec la sua stagione peggiore con un solo titolo in bacheca (ATP 500 di Dubai). Il 21 agosto perde il primo posto del ranking dopo 41 settimane e chiude il 2017 al 16\u00ba posto.\n2018: operazione all'anca e rientro.\nAnnuncia il ritorno nel circuito per il Brisbane International 2018 che inaugura la nuova stagione, ma all'ultimo momento rinuncia e l'8 gennaio si fa operare l'anca infortunata a Melbourne. L'operazione sembra avere buon esito e gli fa sperare di tornare a giocare prima della stagione sull'erba. Rientra a met\u00e0 giugno, a distanza di 11 mesi dall'ultima partita, nel torneo sull'erba del Queen's di Londra come 156\u00ba del ranking e viene battuto al primo turno dal n\u00ba 21 ATP Nick Kyrgios con lo score di 6-2, 6-7, 5-7. Vince il suo primo incontro dopo il rientro nel primo turno del successivo torneo di Eastbourne battendo 6-1, 6-3 Stan Wawrinka, a sua volta reduce da un grave infortunio. Nel secondo turno viene sconfitto 4-6, 4-6 dal n\u00ba 18 ATP Kyle Edmund, che il marzo precedente gli ha sottratto il posto di miglior britannico in classifica. Nel timore di affaticare l'anca che gli d\u00e0 ancora fastidio rinuncia a Wimbledon, perde cos\u00ec i punti guadagnati arrivando ai quarti l'anno precedente e crolla all'839\u00ba posto del ranking. Si ripresenta dopo oltre un mese al Citi Open di Washington e al primo turno supera in tre set Mackenzie McDonald, al secondo si prende la rivincita su Edmund battendolo 7-6, 1-6, 6-4 e gli servono ancora tre set per battere al terzo turno Marius Copil. Il match termina alle tre di notte e Murray, stanco per gli sforzi a cui non era pi\u00f9 abituato e con l'intento di risparmiarsi per i successivi impegni, annuncia di ritirarsi dal torneo e che non parteciper\u00e0 al Masters di Toronto. La striscia di vittorie lo porta al 375\u00ba posto del ranking.\nRientra al Cincinnati Masters e viene battuto al primo turno da Lucas Pouille, subito dopo partecipa agli US Open, in cui supera James Duckworth prima di cedere in 4 set contro Fernando Verdasco al secondo turno. Al termine delle 3 ore e 23 minuti di gioco, lo scozzese si dichiara comunque soddisfatto delle proprie condizioni fisiche e fiducioso di poter tornare su buoni livelli. Prosegue il programma di riabilitazione dell'anca e rinuncia all'incontro di Davis contro l'Uzbekistan a Glasgow. Rientra con una wild card allo Shenzhen Open e al secondo turno sconfigge in due set il campione uscente e testa di serie n\u00ba 1 David Goffin; al terzo si arrende nuovamente a Verdasco. La settimana dopo un problema alla caviglia lo porta a chiudere la stagione in anticipo per affrontare il 2019 in migliori condizioni. A fine anno \u00e8 il 240\u00ba della classifica mondiale.\n2019: seconda operazione all'anca e nuovo titolo ATP dopo 31 mesi.\nIl nuovo rientro avviene ad inizio stagione al Brisbane International, dove al primo turno batte James Duckworth e al secondo perde contro il n\u00ba 16 ATP Daniil Medvedev. L'11 gennaio 2019 annuncia il possibile ritiro dall'attivit\u00e0 agonistica per l'eccessivo dolore all'anca, augurandosi di riuscire a giocare almeno fino al prossimo torneo di Wimbledon. Si presenta comunque all'Australian Open e al primo turno viene sconfitto da Roberto Bautista Agut per 4\u20136, 4\u20136 7\u20136(5) 7\u20136(4) 2-6 dopo quattro ore di gioco. A fine incontro dichiara che sta valutando se sottoporsi a un nuovo intervento chirurgico all'anca e che, nel caso l'operazione avesse successo, non escluderebbe di proseguire l'attivit\u00e0. Il 29 gennaio, Murray comunica di essersi sottoposto a Londra a un intervento di rivestimento dell'anca e di aver cos\u00ec evitata la pi\u00f9 complessa sostituzione della stessa. Il professore che l'ha operato Derek McMinn esprime l'opinione che il campione scozzese abbia oltre il 90% di possibilit\u00e0 di tornare ad essere competitivo gi\u00e0 per la prossima edizione di Wimbledon.\nDopo circa cinque mesi dall'ultimo incontro all'Australian Open, rientra nel circuito ATP sull'erba dei Queen's Club Championships di Londra; partecipa solo al torneo di doppio per evitare di affaticare l'anca e in coppia con Feliciano L\u00f3pez si aggiudica il titolo battendo in finale la coppia Ram/Salisbury per 7-66, 5-7, [10-5]. \u00c8 il suo primo titolo in doppio al Queen's, torneo che ha vinto cinque volte in singolare. Prende quindi parte ai tornei di doppio nell'ATP 250 di Eastbourne, dove viene sconfitto al primo turno in coppia con Marcelo Melo, e a Wimbledon, uscendo al secondo turno in coppia con Pierre-Hugues Herbert e al terzo turno nel doppio misto assieme a Serena Williams. Gioca solo il doppio anche all'inizio della stagione sul cemento americano, venendo eliminato al secondo turno all'ATP 500 di Washington con il fratello Jamie Murray e al Masters 1000 di Montr\u00e9al in coppia con Feliciano L\u00f3pez. Al ritorno in singolare, dopo circa sette mesi dall'ultima partita giocata all'Australian Open, viene sconfitto in due set al primo turno sia al Cincinnati Masters che al successivo ATP 250 di Winston-Salem, sconfitto rispettivamente da Richard Gasquet e da Tennys Sandgren. A Cincinnati raggiunge i quarti di finale in doppio in coppia con L\u00f3pez. Rinuncia in via precauzionale a prendere parte agli US Open.\nTorna a vincere in singolare dopo circa 7 mesi al Challenger di Manacor (Rafa Nadal Open), superando nei primi due turni Imran Sibille e Norbert Gombos, prima di arrendersi al tie-break del terzo set a Matteo Viola. Durante la tourn\u00e9e asiatica torna a vincere anche nel circuito maggiore al primo turno dell'ATP 250 di Zhuhai, prendendosi la rivincita su Sandgren, e viene eliminato in tre set al secondo da Alex De Minaur, che vincer\u00e0 il torneo. A fine torneo si trova alla 503\u00aa posizione del ranking. Conferma i progressi al China Open di Pechino raggiungendo i quarti, viene sconfitto dal futuro vincitore Dominic Thiem dopo aver eliminato il n\u00ba 13 ATP Matteo Berrettini e il n\u00ba 69 Cameron Norrie. Allo Shanghai Masters supera al primo turno il n\u00ba 56 ATP Juan Ignacio Londero e al secondo perde contro Fabio Fognini in tre set. Prende parte quindi all'European Open, sconfiggendo Kimmer Coppejans, Pablo Cuevas, Marius Copil, Ugo Humbert e, nella finale del 20 ottobre, batte in tre set Stan Wawrinka, aggiudicandosi il suo 46\u00ba titolo ATP, il primo dal marzo 2017. L'ultimo impegno stagionale \u00e8 la Coppa Davis, nella quale vince al tiebreak decisivo l'incontro con Tallon Griekspoor, ma un risentimento all'anca operata gli impedisce di continuare il torneo, nel quale la Gran Bretagna viene eliminata in semifinale. L'ottimo finale di stagione lo fa risalire a fine anno al 125\u00ba posto del ranking e gli vale il premio ATP per il miglior ritorno del 2019.\n2020: secondo turno agli US Open.\nIl problema all'anca gli fa saltare tutta la prima parte del 2020 e rientra in agosto, dopo la pausa che il tennis mondiale si prende per far fronte alla pandemia di COVID-19. Fa il suo esordio stagionale al Cincinnati Masters (che per\u00f2 si svolge nell'impianto degli US Open di New York), batte in tre set Frances Tiafoe al primo turno e al secondo Alexander Zverev (6\u20133 3\u20136 7\u20135), prima vittoria su un top 10 dalle vittoriose ATP World Tour Finals del novembre 2016; viene eliminato agli ottavi da Milos Raonic per 6-2, 6-2. Al primo turno degli US Open supera in 5 set Yoshihito Nishioka dopo aver annullato un match point, e perde al secondo in tre set contro Felix Auger-Aliassime. Riceve una wild card per il Roland Garros e al primo turno raccoglie solo 6 giochi contro Stan Wawrinka. Al primo torneo ATP 250 di Colonia perde al primo turno da Fernando Verdasco per 6-4, 6-4. Avrebbe dovuto giocare a Colonia anche la settimana successiva, ma si ritira dal tabellone per un'infiammazione del muscolo ileopsoas (collegato all'anca operata), che lo porta a terminare in anticipo la stagione 2020. La classifica congelata per la lunga pausa dovuta alla pandemia lo mantiene nelle posizioni a ridosso dei top 100.\n2021: terzo turno a Wimbledon.\nCostretto a saltare gli Australian Open dopo essere risultato positivo a un test diagnostico per il COVID-19 durante la preparazione allo Slam australiano, Murray inizia la stagione 2021 al Challenger di Biella (80 punti), che si tiene nella seconda settimana di febbraio, e perde la finale contro Illja Mar\u010denko per 6-2 6-4. Grazie a una wild card entra nel tabellone dell'ATP 250 di Montpellier e viene sconfitto al primo turno da Egor Gerasimov per 7-6, 6-1. A distanza di sei mesi, torna a vincere un incontro nel circuito maggiore a Rotterdam superando in tre set Robin Haase, al secondo turno cede in due set al n\u00ba 8 del mondo Andrej Rubl\u00ebv, che vincer\u00e0 il torneo. Rinuncia al torneo di Dubai per la nascita del quartogenito e al successivo Miami Masters per un dolore all'inguine sinistro. Torna nel circuito agli Internazionali d'Italia dopo pi\u00f9 di due mesi dall'ultimo incontro, compete solo in doppio ed esce al secondo turno; la sua trasferta romana ha comunque lo scopo di allenarsi in singolare con i migliori giocatori in vista dei prossimi impegni. Nuovi problemi fisici lo portano a rinunciare al Roland Garros.\nRitorna a giocare sull'erba del Queen's il 15 giugno, sempre grazie ad una wild card, e supera al primo turno Beno\u00eet Paire per 6-3, 6-2, ottenendo il primo successo in singolare su questa superficie dopo tre anni; al secondo turno viene eliminato da Matteo Berrettini che vincer\u00e0 il titolo. A distanza di quattro anni, torna a giocare in singolare a Wimbledon e al primo turno supera in quattro set il n\u00ba 28 ATP Nikoloz Basilashvili, impiega quindi cinque set per avere ragione del qualificato Oscar Otte e al terzo turno raccoglie solo otto giochi contro Denis Shapovalov. Due settimane dopo si presenta ai Giochi di Tokyo per difendere il titolo olimpico, ma un infortunio al quadricipite lo costringe a rinunciare al torneo di singolare; contro il parere dei medici prende invece parte al doppio, in coppia con lo specialista Joe Salisbury. All'esordio concedono solo cinque giochi alle teste di serie n\u00ba 2 Herbert / Mahut, superano in due set anche Krawietz / Puetz e nei quarti cedono per 7-10 nel set decisivo a Cilic / Dodig, dopo essersi trovati in vantaggio per 6-4, 4-2.\nRientra in singolare al Cincinnati Masters, al primo turno supera Richard Gasquet ed esce di scena al secondo per mano del n\u00ba 13 ATP Hubert Hurkacz. Anche a Winston-Salem non supera il secondo turno, sconfitto in due set da Frances Tiafoe. Al primo turno degli US Open il sorteggio lo mette di fronte al n\u00ba 3 del mondo Stefanos Tsitsipas, Murray vince il primo e il terzo parziale, dopo che nel secondo aveva sprecato due set point, subisce quindi la rimonta del tennista greco che si impone al quinto set dopo 4 ore e 48 minuti di gioco. Colleziona quindi altri risultati di rilievo, cede nei quarti di finale a Metz contro Hubert Hurkacz dopo aver eliminato il n\u00ba 26 ATP Ugo Humbert, all'Indian Wells Masters supera l'emergente Carlos Alcaraz e viene sconfitto al terzo turno da Alexander Zverev. A Vienna si prende la rivincita su Hurkacz, diventato nel frattempo n\u00ba 10 del mondo, e al secondo turno viene sconfitto da Alcaraz. Eliminato al primo turno del Masters di Parigi, l'ultimo grande risultato del 2021 \u00e8 la vittoria sul top 10 Jannik Sinner a Stoccolma, dove cede nei quarti di finale a Tommy Paul. L'ultimo impegno stagionale \u00e8 il torneo esibizione Mubadala World Tennis Championship di Abu Dhabi, dove perde la finale contro Andrey Rublev. Chiude il 2021 al 134\u00ba posto mondiale.\n2022, una finale ATP.\nInizia la stagione con la sconfitta patita contro Facundo Bagnis al primo turno del torneo ATP 250 di Melbourne. Raggiunge la finale al successivo Sydney Tennis Classic, la prima dopo quella vinta nell'ottobre 2019 ad Anversa; dopo la vittoria contro Viktor Durasovic impiega oltre tre ore per eliminare la testa di serie n\u00ba 2 Nikoloz Basilashvili al secondo turno e accede alla semifinale per il ritiro durante il match dei quarti di David Goffin. Ha la meglio in tre set su Reilly Opelka e in finale raccoglie tre soli giochi contro Aslan Karacev. Al primo turno degli Australian Open ritrova Basilashvili, si impone al quinto set dopo quasi cinque ore di gioco e cede in tre set a Tar\u014d Daniel nell'incontro successivo; con questi risultati fa il suo rientro nella top 100 del ranking, da cui era uscito nel giugno 2018. Viene quindi eliminato al secondo turno a Rotterdam da Felix Auger-Aliassime, che vincer\u00e0 il torneo.\nStile di gioco.\nTra i suoi punti di forza si possono annoverare l'abilit\u00e0 di anticipare e reagire e la transizione tra difesa e attacco con pochi errori, il che gli consente di mettere a segno vincenti da posizioni difensive con precisi passanti, in particolare quelli di rovescio e, in misura minore, quelli in corsa di dritto. Proprio il rovescio, che gioca a due mani, \u00e8 probabilmente il suo miglior colpo con il quale fa spesso la differenza. Nella prima parte della carriera Murray \u00e8 stato spesso criticato per il suo stile di gioco passivo, per la sua tendenza a scambiare tanto da fondo campo senza prendere l'iniziativa, ma \u00e8 sempre stato capace di infondere velocit\u00e0 al gioco e mettere in difficolt\u00e0 l'avversario. Ha un'ottima prima di servizio piatta che spesso supera i 200\u00a0km/h e che gli regala vincenti o palle comode da chiudere; il suo tallone d'Achille \u00e8 stato a lungo la seconda di servizio, molto tagliata ma tendenzialmente lenta e attaccabile, che comunque nel corso degli anni \u00e8 notevolmente migliorata.\n\u00c8 stato definito uno dei migliori del circuito nella risposta al servizio, e tra i suoi contemporanei forse solo Djokovic gli \u00e8 superiore in questo fondamentale. Tra i suoi colpi migliori vi sono anche la \"vol\u00e9e\", il lob e la palla corta. Ha ottenuto i suoi pi\u00f9 grandi successi su campi in cemento o in erba, mentre quelli in terra battuta si sono spesso rivelati ostici, anche se ha vinto un'edizione degli Internazionali d'Italia. Altri aspetti che hanno contribuito al suo successo sono stati l'armonia con cui si muove in campo, le sue doti atletiche, la grande preparazione fisica e la tempra di combattente da vero agonista. Ha avuto grande influenza sul suo stile di gioco il periodo trascorso ad allenarsi in Spagna nell'adolescenza, assimilando le tecniche dei tennisti spagnoli che in quel periodo stavano prendendo il sopravvento a livello mondiale.\nIl suo gioco subisce una svolta nel 2012 con l'arrivo di Ivan Lendl nel suo team: diventa pi\u00f9 aggressivo da fondo campo, piazza pi\u00f9 colpi vincenti e aspetta meno l'errore dell'avversario. Lendl lo spinge inoltre a scendere pi\u00f9 spesso a rete, cosa che non faceva in precedenza, e ad affrontare grandi carichi di lavoro negli allenamenti, ancora superiori a quelli a cui si sottoponeva prima, che era uno dei segreti dei successi dell'ex numero 1 cecoslovacco. Queste nuove caratteristiche gli permettono di vincere gli US Open, gli ori alle Olimpiadi e i titoli al torneo di Wimbledon, dove l'ultimo britannico a riuscirci era stato Fred Perry 77 anni prima del suo trionfo nel 2013. In seguito ha avuto come allenatori prima Am\u00e9lie Mauresmo e quindi Jamie Delgado, con il quale il suo gioco \u00e8 diventato ulteriormente pi\u00f9 offensivo e solido rispetto a qualche anno prima, con una maggiore potenza nei colpi che lo ha portato pi\u00f9 spesso a dominare gli scambi da fondo campo. Tra i giocatori a cui si \u00e8 ispirato vi sono Pete Sampras e soprattutto Andre Agassi, che considera un idolo.\nRivalit\u00e0 con Novak \u0110okovi\u0107.\nMurray ha una rivalit\u00e0 con il serbo Novak \u0110okovi\u0107. I due, nati ad appena 7 giorni di distanza, si sono affrontati 36 volte, con un bilancio di 25-11 in favore del tennista serbo. Il primo incontro si \u00e8 tenuto nel 2006.\nStatistiche.\nTesta a testa.\nNella seguente tabella vengono elencati i primi cinque tennisti per numero di sfide contro Murray. \u00c8 indicato il numero degli incontri totali disputati contro ciascun avversario, il bilancio sulle varie superfici e quello globale."}
{"id": "392578", "revid": "124813550", "url": "https://it.wikipedia.org/wiki?curid=392578", "title": "Campionato europeo di calcio 1980", "text": "Il campionato europeo di calcio 1980, noto anche come UEFA EURO 1980 o Italia '80, \u00e8 stata la sesta edizione dell'omonimo torneo, organizzato ogni quattro anni dall'UEFA.\nLa formula di Euro '80 mut\u00f2 radicalmente rispetto a quella delle precedenti edizioni. In primo luogo, il Paese organizzatore fu designato ancor prima dell'avvio delle qualificazioni (fu l'Italia, primo Paese a organizzare per la seconda volta il campionato europeo di calcio, che ottenne l'organizzazione il 12 novembre 1977 con verdetto unanime) e la sua nazionale (quella italiana) fu ammessa d'ufficio alla fase finale. Il torneo pass\u00f2 poi a otto squadre: le altre nazionali si affrontarono in gironi di qualificazione, che determinarono le altre sette ammesse alla fase finale.\nIl campionato fu vinto dalla , che nella finale di Roma sconfisse per 2-1 il . Fu l'unica edizione in cui non si disputarono le semifinali e l'ultima con una finale per il terzo e quarto posto, poi abolita a partire dall'edizione successiva.\nSquadre partecipanti.\nNota bene: \"nella sezione \"partecipazioni precedenti al torneo\" le date in grassetto indicano che la nazione ha vinto quella edizione del torneo, mentre le date in corsivo indicano l'edizione ospitata da una determinata squadra.\"\nOrganizzazione.\nFormula.\nViene introdotta dall'UEFA la formula che per la prima volta prevede una nazione organizzatrice e qualificata d'ufficio, e una fase finale allargata a otto squadre, divise in due gironi da quattro: le prime di ogni girone si sarebbero qualificate direttamente per la finale, mentre alle seconde sarebbe stato riservato il diritto di disputare la finale per il terzo posto. Se la finale fosse terminata in parit\u00e0 si sarebbero giocati due tempi supplementari da 15' ciascuno; in caso di ulteriore parit\u00e0 si sarebbe andati alla ripetizione, a meno che le due squadre non si fossero accordate per tirare immediatamente i tiri di rigore. Qualora anche la ripetizione fosse terminata in pareggio si sarebbero tirati i rigori. Per la finale per il terzo posto non era prevista la possibilit\u00e0 dei supplementari, cos\u00ec in caso di pareggio si sarebbe andati immediatamente ai tiri dal dischetto.\nRipartizione delle squadre.\nI primi due turni del gruppo A vennero giocati nei campi di Roma e Napoli, mentre quelli del gruppo B a Milano e Torino. Le sedi venivano invertite tra i due gironi in occasione dell'ultimo incontro.\nSorteggi.\nLe otto formazioni vennero suddivise in due fasce per il sorteggio della fase finale. Sorteggio effettuato a Roma il 16 febbraio 1980. Da notare l'esclusione della nazionale cecoslovacca campione in carica dal gruppo delle teste di serie:\nAvvenimenti.\nNel gruppo A la Germania Ovest sconfisse dapprima la campione d'Europa in carica (in una sorta di \"replay\" della precedente finale) e, in seguito, i , accontentandosi poi di un pari nell'ultimo incontro con la . Nel gruppo B l'Italia padrona di casa venne fermata nell'incontro decisivo dal Belgio sullo 0-0, risultato che qualific\u00f2 i \"diavoli rossi\" alla finale per il titolo, a parit\u00e0 di differenza reti, grazie al maggior numero di gol segnati.\nNella \"finalina\" per il 3\u00ba posto i cecoslovacchi ebbero la meglio degli italiani solo ai rigori, con errore decisivo dell'azzurro Fulvio Collovati. Nella finale per il 1\u00ba posto fu protagonista il centravanti tedesco Horst Hrubesch, il quale, con una doppietta, respinse le velleit\u00e0 di successo dei belgi.\nPremi.\nMigliori 11.\nFormazione dei migliori 11 giocatori del torneo, selezionata dalla UEFA:"}
{"id": "392604", "revid": "125867112", "url": "https://it.wikipedia.org/wiki?curid=392604", "title": "Agro Pontino", "text": "LAgro Pontino \u00e8 una regione storico-geografica italiana, facente parte del Lazio (tra l'Agro romano e il Lazio meridionale) e comprendente la pianura pontina.\nL'etimologia in latino \u00e8 nell'espressione \"ager pomptinus\", mentre l'etimologia pi\u00f9 antica \u00e8 dibattuta, ma quasi certamente \u00e8 da ritrovarsi nel lemma indo europeo \"pont-\" indicante delle ampie distese d'acqua. Gli studiosi non sono del tutto concordi nell'affermare che l'espressione latina derivi da quella indoeuropea attraverso il toponimo di Suessa Pometia, antica e perduta localit\u00e0 prima latina e poi volsca citata da alcuni storici romani e sottomessa da Tarquinio il Superbo; o che piuttosto sia il toponimo di Suessa Pometia a derivare da un toponimo regionale pi\u00f9 ampio quale \"Pomptinus\" o simile.\nStoria.\nEt\u00e0 antica.\nLe paludi pontine in et\u00e0 remota erano ricoperte da una estesa laguna che in seguito venne prosciugata, lasciando la fertile terra. I primi tentativi di bonifica storicamente accertati risalgono ai latini e sono testimoniati dal rinvenimento di un esteso sistema di drenaggio con cunicoli sotterranei, dotati di pozzi per bonificare il territorio pontino settentrionale.\nUna leggenda vuole che la palude fosse opera della dea Giunone che volle punire cos\u00ec la ninfa Feronia che qui viveva e che era una delle tante amanti di Giove.\nI Latini e i Volsci fondarono nella pianura diverse citt\u00e0, tra i quali la tradizione ha riportato i nomi di Suessa Pometiae Satricum, Ulubrae (Ninfa) e Tiberia (fra i comuni di Cisterna, Cori, Sermoneta). Nel 492 a.C. i consoli vi inviarono emissari, come anche in Campania e Sicilia, per acquistare grano per far fronte alla carestia che attanagliava l'Urbe.\nIn et\u00e0 imperiale, i Romani riuscirono a strappare alla palude ulteriori terreni e permisero la nascita di alcuni centri lungo la Via Appia Antica che attraversa l'area. I pi\u00f9 celebri tra questi centri furono Tres Tabernae, Tripontium e Forum Appii, citati negli Atti degli Apostoli. In queste tre citt\u00e0 infatti, l'apostolo Paolo si ristor\u00f2 e fu accolto dalla locale comunit\u00e0 cristiana: la presenza di questa comunit\u00e0 \u00e8 un segno che le citt\u00e0 avevano raggiunto un numero notevole di abitanti.\nNel 204 a.C. il console Marco Cornelio Cetego fa scavare un canale parallelo alla via Appia per proteggere la via consolare dall'inondazione e dal dissesto.\nQuando Cesare conquista il potere concepisce il gigantesco progetto di deviare il corso del Tevere verso l'Agro Pontino fino a Terracina, prosciugando le paludi e nello stesso tempo procurando a Roma un porto pi\u00f9 sicuro di Ostia. Dopo la sua morte il progetto sar\u00e0 ridicolizzato in Senato da Cicerone.\nBuona parte dell'attuale Agro Pontino dopo le invasioni barbariche torn\u00f2 ad impaludarsi nonostante i tentativi di salvare la bonifica effettuati da re Teodorico il Grande.\nIl Medioevo.\nGli assalti dei Saraceni spinsero la maggior parte della popolazione a rifugiarsi sulle montagne. Intorno al XII secolo ai margini della palude sorse il centro di Ninfa, che riusc\u00ec a sottomettere i comuni rivali di Sermoneta e Sezze. Gli abitanti di Ninfa avviarono progetti di bonifica e poterono godere della posizione particolare della loro citt\u00e0, che le consentiva di essere una stazione di dazio obbligata per i traffici da Roma verso il meridione: infatti in seguito all'impaludamento della consolare Appia nella tratta compresa tra Tres Tabernae e Terracina, i traffici diretti a sud dovettero essere deviati dall'Appia stessa verso un itinerario pedemontano, che iniziava per l'appunto dove Ninfa sorse e prosper\u00f2. Ma il declino della citt\u00e0, che offr\u00ec rifugio a Papa Alessandro III inseguito dal Barbarossa, fece crollare la fragile bonifica e i suoi abitanti furono decimati dalla malaria. Oggi le rovine di Ninfa, al centro di un giardino, sono state recuperate e sono visibili al pubblico.\nNell'et\u00e0 medievale le paludi pontine diventarono feudo della famiglia gaetana dei Caetani, il cui ramo pontino ebbe sede a Sermoneta e a Cisterna.\nL'opera del papato.\nNel Quattrocento papa Martino V approv\u00f2 un primo progetto di bonifica.\nNel Cinquecento l'impresa di bonificare le paludi pontine, considerata impossibile, affascin\u00f2 anche Leonardo da Vinci, che studi\u00f2 un sistema di canali e di macchine idrovore: il progetto sebbene approvato da papa Leone X non and\u00f2 mai in porto per la morte del papa. \nTuttavia, agli inizi del Cinquecento papa Leone X concesse al fratello Giuliano de\u2019 Medici la bonifica a proprie spese dell'Agro Pontino, in cambio della propriet\u00e0 delle terre risanate. Dopo la sua morte gli abitanti di Terracina, pentitisi di aver ceduto il territorio riemerso, chiusero la foce del canale a Badino. Il nuovo papa Sisto V concep\u00ec un piano generale di bonifica che affid\u00f2 all'architetto Ascanio Fenizi di Urbino. Questi divise la palude in venti zone e, trascurando il Rio Martino, sistem\u00f2 il Fiume Antico (detto poi Sisto) aumentandone la profondit\u00e0 ed aprendo uno sbocco in mare. Le terre furono liberate dalle acque, ma dopo il 1590 furono di nuovo inondate a causa degli errori progettuali di Fenizi e dei disordini nelle campagne.\nNel 1637, sotto Urbano VIII, una societ\u00e0 olandese facente capo a Nicol\u00f2 Cornelio de Witt subentr\u00f2 nei lavori di bonifica, che non inizieranno a causa della morte del concessionario. La Camera Apostolica proclam\u00f2 quindi un editto sulle Paludi Pontine per trovare qualcuno che fosse in grado di proseguire i lavori. Nel Settecento va segnalata l'opera di papa Pio VI, che diede vita ad imponenti opere idrauliche realizzando una rete di canali tuttora esistente (Linea Pio e Fosse Migliare) e bonificando buona parte delle paludi nella zona di Sezze e Terracina. Dopo la sua elezione nel 1775 Pio VI approv\u00f2 un piano generale ispirato alle esperienze della Maremma toscana guidate da Leonardo Ximenes. Superando l'approccio privatistico e localistico, le spese furono ripartite fra la Camera Apostolica e i proprietari secondo il criterio del beneficio, usato ancora oggi presso i consorzi di bonifica. Fu proposto di scavare un grande canale lungo la via Appia, navigabile fino a Terracina.\nI lavori iniziarono nel 1777, sotto la direzione dell'ingegnere idraulico Gaetano Rappini, con la demolizione di numerose peschiere e lo scavo del nuovo canale, chiamato \"Linea Pia\", in onore del pontefice. I lavori durarono vent'anni, con l'impiego di migliaia di operai. Liberato il territorio dalle paludi, lo scolo delle acque piovane fu assicurato attraverso piccoli canali chiamati Fosse Miliari, perch\u00e9 scavati a distanza di un miglio l'uno dall'altro. Con la rivoluzione francese i lavori subirono un forte rallentamento.\nUn tentativo di bonifica riuscito se pur limitato, nel tempo e nell'estensione, fu quello attuato da Anna Carafa nel suo stato di Fondi allora nel Regno di Napoli, che per\u00f2 ebbe breve durata a causa della mancata manutenzione che caus\u00f2 il reinterramento dei canali scavati a met\u00e0 del secolo XVII (1640-1644 ca.).\nI secoli successivi.\nNei secoli successivi le poche aree libere dall'acqua diventarono sede di piccoli villaggi provvisori, costituiti da tipiche capanne in paglia e in legno, dette \"lestre\", abitati da contadini e pastori, che ogni anno scendevano dalle montagne abruzzesi e trascorrevano qui l'inverno. Accanto a loro, vivevano i butteri (da non confondere con quelli della Maremma), che, con indosso caratteristici mantelli neri per ripararsi dalle piogge, ed in sella ai loro cavalli, guidavano le mandrie di vacche maremmane e bufale attraverso la palude alla ricerca di pascoli. Molti di essi morivano uccisi dalla malaria. Ogni anno in autunno, prima di risalire, i butteri organizzavano una imponente fiera di bestiame e per attirare i clienti realizzavano spettacoli, rodei e giochi acrobatici.\nLa palude era frequentata anche dai residenti pi\u00f9 poveri dei comuni limitrofi, i quali cercavano di sopravvivere pescando nelle piscine o cacciando, anche se tale pratica era vietata.\nLe foreste diventarono anche rifugio dei briganti in fuga dalla polizia pontificia. Nel XVIII secolo una disposizione del Papa regolarizz\u00f2 di fatto questa situazione concedendo il diritto di asilo ai briganti che si nascondevano nei dintorni del castello di Conca (oggi Borgo Montello), a patto che non si muovessero pi\u00f9 dalla zona.\nLe selve sconfinate attiravano inoltre molti nobili della capitale, che ospiti dei Caetani, si dilettavano in lunghissime battute di caccia. Nel Settecento, la caccia nelle Paludi Pontine attir\u00f2 visitatori da tutta Europa; tra i pi\u00f9 celebri, il poeta tedesco Johann Wolfgang von Goethe, che scrisse:\nNel 1871, l'Agro entr\u00f2 nel Regno d'Italia. Dopo l'Unit\u00e0, il nuovo governo present\u00f2 numerosi progetti di bonifica che per\u00f2 rimasero sulla carta, ma aumentarono la fama delle paludi pontine e spinsero numerosi contadini a trasferirsi nei villaggi ai margini della palude, alloggiando nelle \"marche\", le tipiche abitazioni di paglia. Agli inizi del XX secolo un progetto che prevedeva finanziamenti governativi ai privati che avessero avviato la bonifica dei propri terreni caus\u00f2 uno scandalo finanziario, con sperperi di denaro pubblico e fenomeni di corruzione: fu il cosiddetto \"scandalo delle Pontine\".\nNel 1890, un buttero cisternese, Augusto Imperiali accolse la sfida lanciata da Buffalo Bill, che con il suo circo di cowboy aveva fatto tappa a Roma. Il buttero Imperiali riusc\u00ec nell'impresa di domare il fiero cavallo statunitense del West, entrando cos\u00ec nella leggenda.\nNel 1950 Maria Goretti fu proclamata da papa Pio XII santa patrona dell'Agro Pontino: nel 1902 la dodicenne, la cui famiglia si era trasferita dalle Marche nell'Agro, venne uccisa, dopo un tentativo di stupro.\nLa bonifica integrale del '900.\nNel 1924 ebbe inizio un'imponente opera di bonifica dell'intero territorio fino ad allora noto come \"Paludi Pontine\". La bonifica per\u00f2, era gi\u00e0 stata prevista in un decreto del 1899. Nel 1919 una legge prevedeva il prosciugamento dei terreni paludosi, ma il governo non riusciva a convincere i latifondisti dei lati positivi della bonifica. Il regime fascista li minacciava nel 1926 con l'appropriazione che portava i primi successi. La bonifica a larga scala cominci\u00f2 solo dal 1928 quando i fascisti sovvenzionavano i latifondisti e la borghesia agricola della zona, pagando fino al 75% dei loro costi.\nGli operai vennero inizialmente reclutati per la maggior parte tra popolazioni povere del Nord Italia (soprattutto dal Veneto), spesso senza alcuna esperienza in campo agricolo. Da ci\u00f2 risultarono gravi problemi riguardo alla resa agricola dei terreni bonificati, nonostante la fertilit\u00e0 delle terre, che cagionarono varie annate di raccolti scarsi. A giudizio di Mussolini i lavori andavano avanti troppo lentamente, perci\u00f2 nel 1931 il progetto fu affidato all'ONC. Negli anni precedenti alla gestione da parte dell'ONC i lavori di bonifica si svolgevano esclusivamente tra novembre e aprile per limitare il rischio malaria. Sotto l'ONC invece la bonifica andava avanti tutto l'anno e da questo momento inizi\u00f2 anche una moria con un fin oggi sconosciuto numero di vittime. Saliva anche il numero di deportazioni di oppositori nella zona (socialisti, repubblicani e liberali); visto che si tratt\u00f2 di un'area con un alto livello di controllo sociale loro rischiavano (e spesso persero) la loro vita sui campi paludosi.\nL\u2019Opera Nazionale per i Combattenti aveva come obiettivo primario quello di conquistare nuove terre tramite la bonifica idraulica e di distribuirle ai combattenti e alle loro famiglie. Alla fine del 1933 infatti, ettari 18.440 sono stati definitivamente concessi ai coloni e sono successivamente divenuti proprietari terrieri degli stessi.\nAncora oggi la persistenza dello stato di terreno agricolo piuttosto che di palude \u00e8 possibile solo grazie all'energia elettrica: la rete di canali di drenaggio e scolo \u00e8 infatti servita da numerosi impianti idrovori di sollevamento delle acque, necessari per scaricare in mare (direttamente o attraverso i laghi costieri) le acque che, provenendo dalle alture circostanti, si riversano in questo territorio posto di alcuni metri sotto il livello del mare, cosa che impedisce il naturale deflusso delle acque per gravit\u00e0 verso il mare; complessivamente gli impianti idrovori raggiungono, ad oggi, una potenza installata pari a 4.259 kW (7.120\u00a0kW secondo altre fonti) ed un consumo medio annuo d\u00ec circa 863.000 kWh. Gli impianti in funzione sono elencati di seguito in ordine decrescente di portata (litri/secondo):\nIl grafico seguente mostra l'evoluzione della potenza installata (kW) e della portata totale (litri/sec) nel corso degli anni:\nComplessivamente in tutto il territorio dell'Agro Pontino risultano presenti, al 2016, 2.438\u00a0km di canali di scolo artificiali (oltre 3.500 secondo altre fonti).\nIl sistema di \"bonifica attiva\" \u00e8 costituito da canali di raccolta principali, cio\u00e8 i pi\u00f9 grandi, che raccolgono le acque provenienti dai canali secondari, di dimensioni inferiori, che a loro volta raccolgono le acque provenienti dai piccoli canali minori; tutti insieme questi canali costituiscono una vastissima griglia di raccolta delle acque che va di fatto a sostituire il \"collettore diffuso\" di acqua costituito dalla palude pre-esistente, che raccoglieva tutte le acque provenienti dalle vicine colline e montagne.\nI canali di scolo possono in alcuni casi non avere la pendenza necessaria a portare l'acqua fino al mare, trovando al di sotto del livello del mare stesso di 2-3 metri, quindi ad un certo punto vengono interrotti dagli impianti idrovori, che sollevano le acque di quei pochi metri e le reimmettono nel proseguimento del canale (o in altro canale adiacente) che, partendo da una quota pi\u00f9 alta, pu\u00f2 infine avere la pendenza necessaria a trasportare l'acqua fino al mare.\nPer sollevare di un metro di altezza un metro cubo d'acqua (=1.000 litri), che pesa poco pi\u00f9 di una tonnellata, serve un'energia pari a:\nPer effettuare questo lavoro in un secondo, cio\u00e8 1/3.600 ore, serve una potenza pari a:\nCio\u00e8 un impianto idrovoro necessita in teoria di una potenza di 10\u00a0kW per sollevare di 1 metro 1 litro di acqua in 1 secondo; si pu\u00f2 quindi parlare di 1\u00a0W per litro / secondo / metro di dislivello.\nGli impianti in funzione nell'Agro Pontino hanno una potenza media di circa 50\u00a0W/l/s; l'impianto visitabile pi\u00f9 grande, quello di Mazzocchio, ha una potenza complessiva installata di 288\u00a0kW e una portata di 6.000 l/s (48\u00a0W/l/s).\nL'immagine che segue mostra la zona dell'Agro Pontino evidenziando i confini comunali, le curve di livello a 5 metri e i principali canali artificiali:\nL'immagine seguente mostra invece la totalit\u00e0 dei corsi d'acqua, naturali e artificiali, presenti nella stessa area; la zona di bonifica, compresa tra la duna costiera e le colline, appare evidente dalla regolarit\u00e0 dei canali artificiali:\nDettaglio dell'area bonificata :\nL'opera di bonifica inizi\u00f2 con la vendita allo Stato Italiano di un territorio di 20.000 ettari circa, di propriet\u00e0 della famiglia Caetani, noto come \"Bacino di Piscinara\" (corrispondente in gran parte agli attuali territori comunali di Cisterna di Latina e Latina).\nIniziarono cos\u00ec i primi lavori di bonifica con l'istituzione del \"Consorzio di Bonifica di Piscinara\" che avvi\u00f2 la canalizzazione delle acque del bacino del fiume Astura.\nNel 1926 fu varato un regio decreto, che istitu\u00ec due consorzi: il preesistente \"Consorzio di Piscinara\" fu esteso su tutti i terreni a destra della linea Ninfa-Sisto, su un'area di 48.762 ettari e a sinistra della linea, il \"Consorzio di Bonificazione dell'Agro Pontino\" (26.567 ettari), un'area relativamente inferiore, ma costituita dai territori siti sotto il livello del mare e quindi dove la bonifica fu maggiormente complessa. I due Consorzi erano costituiti dall'unione dei latifondisti privati e dello Stato, ma in seguito alla legge Mussolini (Legge 24 dicembre 1928, n. 3134), i terreni improduttivi o abbandonati potevano essere espropriati quando i proprietari non avessero aderito ai Consorzi e ne avessero comunicato la cessione allo Stato per il tramite della prefettura; quindi gran parte delle aree bonificate pass\u00f2 sotto il controllo diretto dello Stato, che lo deleg\u00f2 all'Opera Nazionale Combattenti. Progettista della bonifica fu il senatore Natale Prampolini, creato poi conte del Circeo.\nFu un'opera immensa: dal 1926 al 1937, per bonificare l'agro, furono impiegate ben 18.548.000 giornate-operaio con il lavoro di cinquantamila operai, reclutati in tutto il Paese. \nDopo aver compiuto il lavoro di dicioccatura, fu poi necessario dissodare tutto il terreno. Il 5 aprile 1932 entrarono le squadre per dissodamento e tutti i trattori. Per l\u2019aratura funicolare con macchine a vapore, si \u00e8 provveduto al trasporto di 126.000 quintali di carbon fossile, al trasporto di 1.050.000 litri di acqua, al trasporto di 120.750 litri di benzina e 1.354.280 chilogrammi di petrolio. A mano a mano che i lavori erano completati, venivano costituite tutte le Direzioni delle Aziende agrarie. Inizialmente erano cinque: di Littoria, del Carso, del Piave, dell\u2019Isonzo e del Grappa. Una volta terminati i lavori di dissodamento del terreno, l\u2019apertura dei canali e finite le case coloniche, si poteva procedere a far arrivare nella palude i primi operai.\nIl 27 Ottobre 1932 arrivarono i primi treni di coloni che trasportavano dalle venti alle trenta famiglie provenienti da terre distanti anche centinaia di chilometri. L\u2019opera combattenti si \u00e8 impegnata di fornire una sistemazione a ogni famiglia con annessa assistenza economica, spirituale e tecnica. Ai coloni venivano fornite scorte di farina ogni giorno, venivano organizzate dall\u2019Opera Combattenti alcune squadre di donne per insegnare a fare il pane alle famiglie e squadre di uomini che insegnavano come si porta l\u2019aratro o come si governa il bestiame.\nPer tutelare la salute e le condizioni di vita degli operai che si trovavano in prima linea nelle zone di bonifica, e quindi pi\u00f9 esposti ad attacchi di malaria, l\u2019Opera Combattenti costru\u00ec alloggiamenti a Borgo Podgora e Borgo San Michele di oltre quattromila posti. Questi alloggiamenti erano mobili e come tali venivano spostati seguendo l\u2019avanzata della bonifica.Questa opera gigantesca intrapresa comprende i seguenti lavori:\nL'epopea della bonifica \u00e8 stata successivamente narrata in romanzi e film come la controversa serie tv di Canale 5 \"Questa \u00e8 la mia terra\" o il romanzo di Antonio Pennacchi \"Canale Mussolini\" vincitore del Premio Strega 2010.\nPopolazione e \"centuriazione\".\nL'Opera Nazionale Combattenti guidata da Valentino Orsolini Cencelli fu l'ente principale ad occuparsi della gestione dei terreni e dei poderi che venivano via via costituiti nei terreni bonificati, affidandoli in concessione a coloni provenienti per la stragrande maggioranza dalle regioni, allora povere e sovraffollate del Veneto, del Friuli e dell'Emilia.\nAi nuovi coloni veniva dato un terreno coltivabile, una casa nuova con annessa stalla, alcuni animali da lavoro e tutti gli attrezzi necessari. Avevano diritto ad una parte del raccolto e/o ad una paga in denaro, ma contraevano un debito (\"debito colonico\") di valore pari ai beni ricevuti, che doveva essere progressivamente estinto attraverso la cessione produzione agricola allo stato: all'estinzione del debito corrispondeva il riscatto di casa e terreno.\nAl centro dei vari poderi, venivano costruite delle case coloniche (circa 4000), molte delle quali tuttora abitate dai discendenti dei \"pionieri\".\nIn seguito, il territorio fu suddiviso in comprensori facenti capo ciascuno ad un borgo o ad un capoluogo comunale; i borghi, con una struttura urbanistica in molti casi simile, con la chiesa, la casa del fascio, il credito agricolo, la scuola avevano in origine la funzione di fare da centri di raccordo fra i vari poderi e di provvedere alla necessit\u00e0 dei coloni.\nIl primo borgo ad essere costruito fu Borgo Podgora, nel 1927, destinato ad appartenere pochi anni dopo al comune di Latina, creato inizialmente come villaggio operaio con il nome di Sessano (dal nome del vicino rudere della medievale torre di Sessano) e solo progressivamente convertito in borgo rurale; i primi centri invece concepiti e fondati direttamente come centri della colonizzazione e dell'appoderamento furono probabilmente Borgo Isonzo, Borgo Piave e Borgo Carso, costruiti a partire dal 1931.\nI borghi di nuova fondazione a partire dal 1933 furono battezzati o ribattezzati in gran parte con nomi ispirati ai principali luoghi di battaglia della prima guerra mondiale. In alcuni casi invece fu adottato il nome \"storico\" della localit\u00e0 (per esempio \"Doganella di Ninfa\" fra Cisterna di Latina e Sermoneta) oppure furono legati all'attivit\u00e0 principale del borgo (\"Littoria Stazione\", oggi \"Latina Scalo\" - sorto come centro di servizio per i passeggeri dello scalo ferroviario di Latina).\nDi molti borghi si tramanda tradizionalmente anche una denominazione \"preesistente\", che talvolta \u00e8 indicata anche nella segnaletica stradale: tale denominazione in alcuni casi \u00e8 la vera prima denominazione ufficiale del centro stesso edificato come villaggio operaio della bonifica (Sessano, Passo Genovese, Casale dei Pini, Villaggio Capograssa), in altri casi si riferisce invece a toponimi minori relativi ad antichi incroci, strade o casali situati nei pressi del centro del nuovo borgo, ma sostanzialmente disabitati prima della bonifica (Conca, Antonini, La Botte, Piano Rosso, Foro Appio), in tutti i casi nella documentazione storica sono spesso presenti entrambe le denominazioni, talvolta con qualche variante.\nOltre ai borghi veri e propri, si procedette all'edificazione di nuove citt\u00e0 concepite secondo i criteri dell'architettura razionalista: la prima ad essere fondata fu nel 1932 Littoria (oggi Latina), cui seguirono Sabaudia (cos\u00ec definita in onore dei Savoia), Pontinia, Aprilia e Pomezia (bench\u00e9 quest'ultima faccia parte dell'agro romano e non di quello pontino).\nL'istituzione del parco del Circeo.\nLa bonifica idraulica, durata quindi undici anni, grazie ad un complesso sistema di canali, ebbe finalmente successo e fu esaltata dalla propaganda fascista come uno dei meriti pi\u00f9 straordinari, forse il pi\u00f9 straordinario, del regime.\nNel dopoguerra si \u00e8 valutata per lo pi\u00f9 in modo negativo la bonifica in quanto distruttiva di un ecosistema unico al mondo, soprattutto per le rarissime specie faunistiche che vi vivevano.\nPer tutelare gli ultimi lembi di habitat fu istituito il Parco nazionale del Circeo nel comprensorio residuo della foresta demaniale di Terracina, risparmiata dalla bonifica sia su pressioni politiche locali che per motivi propagandistici legati alla mai effettuata esposizione dell'E42 (EUR), esteso anche alle paludi costiere rimaste, all'area del Circeo, alla spiaggia compresa tra Sabaudia e Capoportiere, all'isola Zannone.\nLa seconda guerra mondiale.\nDurante la seconda guerra mondiale, l'Agro era l'estremo lembo meridionale della Repubblica Sociale Italiana e a partire dal gennaio del 1944 si trov\u00f2 stritolato fra ben tre fronti: la linea Gustav a sud, il fronte di Cassino a est e soprattutto lo sbarco, tentato dagli Alleati ad Anzio il 22 gennaio. I tedeschi riuscirono a sorpresa a bloccare gli Americani, e a predisporre una linea difensiva fra Aprilia, Cisterna di Latina e Littoria. Dopo due mesi di stallo, a marzo i tedeschi prepararono una massiccia offensiva costringendo la popolazione civile ad abbandonare la zona. Gli Alleati tuttavia reagirono con energia, conquistando Aprilia agli inizi di aprile. Il 23 maggio fu lanciata l'operazione Buffalo: gli Americani puntavano a sfondare la linea, puntando sull'abitato di Cisterna riuscendo ad entrarvi solo dopo una battaglia durissima l'indomani, mentre i tedeschi che si erano rintanati nel cinquecentesco palazzo Caetani, (nel centro di Cisterna) si arresero solo nel primo pomeriggio. Il 24 maggio gli americani entrarono a Littoria, il 25 fu raggiunta Pontinia e le truppe alleate si ricongiunsero con i compagni che giungevano da Terracina. Il 29 maggio l'Agro era completamente liberato, la situazione generale era per\u00f2 a pezzi. I lunghi mesi di guerra avevano seminato ovunque dolore e distruzione, intere zone erano rase a suolo, buona parte della popolazione era stata allontanata forzatamente dalle proprie abitazioni. Inoltre i tedeschi nel tentativo di ritardare l'avanzata degli alleati, avevano volutamente danneggiato e distrutto molte opere di bonifica, provocando l'allagamento di ettari di terreno, causando in molte zone anche il drammatico ritorno della malaria.\nGli anni dello sviluppo industriale.\nL'introduzione dell'Agro Pontino nelle zone sostenute dalla Cassa del Mezzogiorno e la notevole disponibilit\u00e0 di manodopera hanno favorito l'insediamento di numerosissime aziende, soprattutto chimiche, alimentari, farmaceutiche, sintetiche, concentrate in prevalenza nel triangolo Latina-Aprilia-Cisterna.\nLa crescita industriale ha attratto numerosi immigrati dall'Italia centro meridionale. L'immigrazione ha avuto il suo massimo negli anni settanta e ottanta e le terre di maggior provenienza erano soprattutto Abruzzo, Campania e Sicilia che si \u00e8 mescolata ai locali e ai coloni giunti dal Nord Italia. L'arrivo di gente da tutta Italia ha favorito, soprattutto nei centri maggiori, uno straordinario mescolamento di culture, modi di vivere, dialetti che ha fatto dell'Agro Pontino un caso di studio demo-sociologico nazionale.\nGeologia e geomorfologia.\nUn tempo coperto dalle paludi ed oggi bonificato, corrisponde ad una pianura di origine alluvionale delimitata ad ovest e sud dal mar Tirreno, a est dai primi rilievi appenninici dei monti Lepini ed Ausoni, a nord dal medio corso del fiume Astura e dai primi rilievi dei Colli Albani.\nIl territorio dell'Agro Pontino si sviluppa su un vasto terrazzo marino tra i rilievi pi\u00f9 meridionali del vulcanismo laziale (Colli Albani - Vulcano Laziale), il Circeo e le cime dell'orogenesi mesozoica dei Monti Lepini e Ausoni. Il sistema di depositi alluvionali e marini che caratterizza la pianura inizia a prendere forma nel Neozoico, a seguito delle frequenti oscillazioni del livello del Mar Mediterraneo dovute al succedersi di ere glaciali e interglaciali.\nL'antica duna.\nVista la sostanziale uniformit\u00e0 della regione interessata, una corretta comprensione della situazione geologica necessita uno sguardo sulle aree immediatamente prossime all'Agro Pontino, considerando l'area compresa fra Anzio, Cisterna, Ninfa, Priverno, Terracina, il Circeo e il Tirreno. Ad Anzio ha inizio un lungo deposito di sabbie e argille con tracce di elementi silicei e tufi che raggiunge il promontorio del Circeo: \u00e8 l'antica duna litoranea la cui origine \u00e8 dovuta ai depositi eolici accumulati sul substrato delle sabbie marine immediatamente sovrastanti la piattaforma calcarea sottomarina ascrivibile genericamente al Cenozoico. Presso Borgo Podgora l'antica formazione dunale \u00e8 solcata dal \"canale delle Acque Alte\" che da Ninfa lambisce Cisterna di Latina e raggiunge il Tirreno a Foce Verde, al Lido di Latina. Altro canale principale di tale bacino \u00e8 il canale delle \"Acque Medie\", il quale si congiunge verso la foce con il \"Rio Martino\" tagliando in due il territorio dell'antica formazione dunale: sfocia nel comune di Latina, a pochi chilometri dal confine con Sabaudia. Nel tratto pi\u00f9 prossimo al mare la formazione di una piccola recente duna ha generato uno sbarramento nel quale si sviluppano i laghi litoranei di Fogliano, Monaci, Caprolace e Paola.\nTra il Lago Paola e il promontorio del Circeo \u00e8 attivo un sistema di sorgenti di debole portata: Molella, \"Lucullo\", presso Sabaudia.\nI depositi alluvionali: l'antica palude.\nTra Cisterna e Ninfa emerge l'ultimo lembo dei tufi dei Colli Albani che lentamente degradano verso affioramenti di travertino e il vasto deposito alluvionale, il cuore delle antiche paludi pontine, che corre parallelo al deposito eolico dell'antica duna fra Latina e Terracina. La zona \u00e8 attraversata dai fiumi principali della provincia di Latina, di grande portata d'acque: il Ninfa, il Sisto, l'Amaseno, l'Ufente nonch\u00e9 i canali che si raccolgono nella Linea Pia presso l'Appia.\nL'area \u00e8 una fertilissima pianura presso cui \u00e8 ancora attivo un intenso sistema di sorgenti alle pendici calcaree dei Lepini: \"Ninfa\", \"Laghi del Vescovo\" e \"Grecilli\" (Priverno), \"Frasso\" e \"la Fiora\" (\"anticam. Feronia\") di Terracina.\nAltre formazioni geologiche.\nLe tracce di una duna minore del Quaternario affiorano tra Priverno e Fossanova (localit\u00e0 \"Bosco Polverino\"). Presso San Felice Circeo il paesaggio \u00e8 variegato dalle marne e arenarie del Circeo risalenti al Paleogene e dai calcari del Lias inferiore di Torre Paola.\nAmbiente.\nLa palude.\nPrima della bonifica integrale degli anni trenta, l'Agro era un'area paludosa e malsana, quindi poco popolata dall'uomo, ma ricchissima di una vita animale e vegetale unica. Nelle paludi vivevano specie faunistiche endemiche come il cavaliere d'Italia, il cigno rosso, la starnazza, gli aironi e altri che formavano spesso delle specie uniche. Le acque poco profonde erano invece l'habitat ideale per moltissime specie di rettili e anfibi e per piccoli pesci, come la trota di Ninfa, quasi completamente estinta.\nTra gli insetti, la libellula, l'idrometra e la temutissima zanzara anofele, responsabile della malaria che decimava i pochi abitanti. Le paludi maggiori erano chiamate \"piscine\", vaste distese d'acqua variabili e dai confini incerti, oggi quasi del tutte scomparse (a eccezione dei laghi costieri).\nLe zone libere dalla palude erano occupate da foreste inestricabili, dette \"selve\" di cui la tradizione ricorda la Selva di Terracina, la Selva del Circeo, la Selva di Cisterna. Le foreste, soprattutto mediterranee, erano composte da querce da sughero, lecci e pini; dove vivono ancora cinghiali, volpi, cervi.\nLa bonifica.\nLa bonifica delle paludi e il disboscamento delle foreste hanno distrutto nel giro di pochi anni questo ecosistema, al quale \u00e8 subentrato uno nuovo. Gli ultimi lembi rimasti sono tutelati nel Parco nazionale del Circeo, sebbene quest'ultimo rispecchi solo in parte l'originario ambiente palustre.\nPer debellare la malaria, che fece una vera e propria strage fra i bonificatori, vennero piantati numerosi eucalipti, un albero tipico australiano che assorbe l'acqua dal terreno. L'eucalipto costituisce oggi una parte predominante nel paesaggio rurale dell'Agro. Inoltre si ricorse al DDT, che nel dopoguerra fu immesso massicciamente nei canali e nei bacini (dove l'anofele aveva ricominciato a riprodursi) soprattutto da parte militare alleata. Nei canali fu immessa la gambusia, una specie di pesci originari degli Stati Uniti d'America, che distrussero le larve dell'anofele, ma, per mancanza di concorrenti, sono proliferate al punto da causare la forte riduzione anche delle altre specie acquatiche che erano riuscite a riprodursi e a vivere nei canali.\nLa pianura.\nA parte il Parco nazionale del Circeo, l'ambiente pontino \u00e8 soprattutto un ambiente agricolo, che grazie alla fertilit\u00e0 dell'area e al clima mite, ha permesso la nascita e la diffusione di nuove specie vegetali, tipiche della zona. Le poche aree selvatiche sono soprattutto boschi, composti da alberi ad alto fusto, come querce, pioppi e pini; nel sottobosco \u00e8 possibile trovare una gran variet\u00e0 di piante a basso fusto, fra cui la pi\u00f9 diffusa \u00e8 il pungitopo.\nAlbero tipico del paesaggio pontino \u00e8 l'eucalyptus, introdotto qui con la bonifica per le sue straordinarie capacit\u00e0 di assorbimento dell'acqua e impiegato per la creazione di fasce frangivento. Tipiche anche le palme, recentemente danneggiate per\u00f2 dalla proliferazione del punteruolo rosso.\nDi notevole importanza naturalistica \u00e8 inoltre il tumuleto della duna litoranea, una barriera sabbiosa naturale alta alcuni metri che separa la spiaggia dall'entroterra; sulla stessa cresce una particolare vegetazione costituita da piante resistenti a condizioni climatiche estreme, quale elevata salinit\u00e0 ed esposizione a forti venti e brezze.\nL'inquinamento delle acque \u00e8 presente, per la presenza di numerose industrie: molti fossi e canali hanno visto verificarsi ripetuti fenomeni di moria ittica negli ultimi anni. Da ricordare inoltre la presenza, nel territorio comunale di Latina di una centrale nucleare in via di dismissione, spesso oggetto di discussioni per il suo impatto ambientale, e i cui presunti effetti negativi sulla salute umana sono stati spesso oggetto di controversi dibattiti.\nNegli anni 2000 il WWF in collaborazione con la Fondazione Caetani ha trasformato un podere di propriet\u00e0 di quest'ultima, nei pressi di Ninfa, in un sistema di stagni artificiali che vorrebbe riprodurre l'ambiente delle antiche paludi pontine, sebbene la reale presenza di paludi in quella zona in passato sia smentita sia dalle fonti storiche che della geologia del suolo. La zona, oggi situata nel territorio comunale di Cisterna, \u00e8 nota come \"Riserva del Pantanello\".\nResidui di aree umide e paludi naturali e non riprodotte, sebbene diverse fra loro per conformazione geologica, ma con vegetazioni spontanee e fauna tipica della palude arcaica, si possono invece rinvenire nell'area dei Laghi del Vescovo - Gricilli nel comune di Pontinia, nella foresta demaniale di Sabaudia e presso il lago costieri di Caprolace.\nUrbanistica.\nLa conformazione paesistica e territoriale dell'Agro Pontino risale prevalentemente agli anni della bonifica (1929-1935) e delle conseguenti colonizzazione e appoderamento, e fondazioni di nuovi centri (Littoria, poi Latina, Pontinia, Aprilia, Sabaudia), caratterizzati da un'architettura di tipo razionalista e una quindicina di borghi rurali.\nTutto il territorio ha conosciuto successivamente una notevole crescita, con significative trasformazioni e ampliamenti delle aree strettamente urbane, e una conseguente evoluzione territoriale che per\u00f2 non ha significativamente alterato l'impianto originario.\nL'Agro Pontino oggi.\nEconomia.\nAgricoltura ed Allevamento.\nLa crisi industriale che ha investito l'Agro Pontino alla fine degli anni novanta e che ha portato alla chiusura di molti stabilimenti (vedi paragrafo pi\u00f9 sotto), ha spostato l'interesse generale verso l'agricoltura che qui \u00e8 favorita da diversi fattori:\nL'agricoltura, anche se in gran parte affidata ad aziende agricole a conduzione familiare, \u00e8 quindi molto redditizia e non si \u00e8 verificato il fenomeno dell'abbandono dei campi, tipico di altre realt\u00e0, ma, al contrario, risultano impiegati in questo settore quasi l'11% dei lavoratori (dati ISTAT), una delle percentuali pi\u00f9 alte d'Italia.\nIn questi ultimi anni il settore ha investito molto nella specializzazione, puntando su colture particolari come il kiwi (di cui \u00e8 il primo produttore nazionale, quasi il 76% del totale), in particolare della variante locale \"kiwi latina IGP\", l'anguria (terzo produttore nazionale), il carciofo (nelle varianti del \"carciofo romanesco\" e del \"carciofo di Sezze\"), le zucchine, particolarmente apprezzate per la loro salubrit\u00e0, gli agrumi e gli spinaci.\nAnche nell'allevamento si \u00e8 seguita la strada della specializzazione: accanto all'allevamento pi\u00f9 tradizionale dei bovini, in calo negli ultimi anni, introdotto negli anni trenta, si \u00e8 riscoperto il pascolo delle bufale, gi\u00e0 praticato dai butteri e poi caduto in declino. Connesso alle bufale \u00e8 la produzione tipica delle mozzarelle, leggermente diverse da quelle campane, e della carne di bufala. L'allevamento degli ovini, che era anch'esso praticato prima della bonifica, \u00e8 al contrario quasi del tutto scomparso.\nIndustria e Artigianato.\nL'abolizione della Cassa del Mezzogiorno (in cui l'Agro Pontino rientrava) e quindi la fine dei privilegi fiscali che ne derivavano ha spinto alla chiusura numerose aziende che hanno puntato sulla forza-lavoro pi\u00f9 vantaggiosa dei paesi asiatici e dell'Europa orientale, senza non poche ricadute sociali sui molti lavoratori licenziati o inviati in cassa integrazione. Hanno provocato non poche proteste e scioperi, alcune chiusure di stabilimenti altamente competitivi, come la Goodyear di Cisterna, che divent\u00f2 un caso nazionale di cui si occup\u00f2 anche il giornalista Michele Santoro.\nI grandi stabilimenti industriali rimasti sono comunque molti, e sono sviluppati in particolare nell'agro-alimentare e nel chimico-farmaceutico.\nNon esiste un artigianato esclusivamente tipico dell'Agro Pontino. Vi sono comunque aziende artigianali, a conduzione familiare, nella falegnameria, nell'arredamento, nella lavorazione del ferro.\nNon poca importanza ricoprono anche le cooperative agricole, che lavorano e distribuiscono i prodotti della campagna.\nTerziario.\nImportante il settore terziario, che raccoglie ormai larga maggioranza della forza attiva. I maggiori investimenti sono nell'informatica, nella ricerca tecnologica e scientifica.\nNon trascurabile il turismo, che negli ultimi anni, ha conosciuto una forte espansione: le principali mete sono le localit\u00e0 balneari di Sabaudia, San Felice Circeo e Terracina, le quali possono vantare un mare nel complesso abbastanza pulito e una vasta spiaggia delimitata dalle caratteristiche dune (dette \"tumuleti\"). Un'altra attrazione \u00e8 rappresentata certamente dal Parco nazionale del Circeo e dai laghi costieri.\nNegli ultimi tempi \u00e8 stato riscoperto dal turismo di massa, anche l'area pi\u00f9 interna dell'Agro: grazie soprattutto alla sua natura \"artificiale\" e per questo, da molti giudicata unica, con il paesaggio completamente ridisegnato dall'uomo, con i canali, la campagna, le ombrose pinete, la modernit\u00e0 delle sue citt\u00e0 e il carattere, considerato socievole, degli abitanti.\nNon indifferente \u00e8 anche il peso delle aziende della moda e dello spettacolo, le quali hanno negli ultimi anni fortemente investito nella zona, lanciando numerosi pontini. Ci\u00f2 ha fatto sorgere la leggenda metropolitana della particolare bellezza dei pontini, che alcuni spiegano come dovuta al forte mescolamento razziale, il quale continua ancora oggi.\nNon irrilevante \u00e8 poi la popolazione locale, che giornalmente raggiunge Roma per lavoro, utilizzando il treno o l'auto.\nIl dialetto.\nL'Agro Pontino non presenta un unico idioma: nei borghi, in alcuni centri minori e nelle campagne, nelle cosiddette comunit\u00e0 venetopontine, \u00e8 in piccola parte ancora presente il veneto, accanto talvolta al dialetto ferrarese ed al friulano, che anche ove non pi\u00f9 praticati hanno comunque lasciato un'influenza nella pronuncia locale dell'italiano e, ove utilizzato, del dialetto romanesco.\nNelle citt\u00e0 \u00e8 invece sempre praticato il romanesco, perlopi\u00f9 leggermente diverso da quello proprio di Roma, mantenendo un accento leggermente pi\u00f9 conservativo e annoverando nel lessico numerosissime parole ed espressioni idiomatiche mutuate da altri dialetti, come quello lepino o il veneto. Nei centri preesistenti alla bonifica ed in parte dei relativi territori comunali sono praticati dialetti del sottogruppo lepino, a sua volta incluso nel pi\u00f9 grande gruppo dei dialetti laziali. Queste parlate presentano notevoli varianti fra loro e, in epoca moderna, hanno risentito in alcuni casi dell'influsso del romanesco, nonch\u00e9 di una progressiva sostituzione in favore dell'italiano locale; tali parlate di ceppo lepino sono presenti nei centri di Cisterna, Terracina e San Felice Circeo. Oltre ai citati comuni, anche altre aree rurali, specie nella fascia pedemontana, vedono presenti parlate di tipo lepino, in particolare parlate analoghe a quelle dei limitrofi centri situati sulle colline Lepine: questo accade in particolare per l'area dei comuni di Sermoneta e Sezze, ma anche per una larga fetta del territorio del comune di Pontinia ove si praticano i dialetti sezzese, privernese e sonninese; parlate di ceppo lepino sono diffuse anche nel comune di Sabaudia, derivate sostanzialmente dai dialetti di Terracina e San Felice Circeo.\nPopolazione.\nL'Agro Pontino \u00e8 una delle zone pi\u00f9 giovani d'Europa e presenta il tasso di natalit\u00e0 pi\u00f9 alto del Lazio. L'immigrazione italiana si \u00e8 fortemente stabilizzata, se si esclude un piccolo flusso, ancora proveniente dalla Campania. In aumento \u00e8 inoltre l'immigrazione extra-europea dai Paesi asiatici come l'India, il Pakistan e il Bangladesh, oppure da paesi del Nordafrica e dell'Africa subsahariana.\nComuni compresi nell'Agro Pontino.\nAltri comuni vicini, quali Aprilia, Pomezia, Anzio, Nettuno, Bassiano, Cori, Norma, Priverno e Sonnino vengono spesso relazionati all'Agro Pontino pur non facendo strettamente parte della pianura da un punto di vista geografico, ma essendo limitrofi e gravitanti con l'agro vero e proprio, e quindi \"pontini\" almeno in merito a questioni sociali e storiche.\nL'aggettivo \"pontino\" \u00e8 per\u00f2 spesso impropriamente utilizzato, soprattutto nel linguaggio giornalistico, in riferimento a tutti i comuni della provincia di Latina, anche se non direttamente pertinenti all'Agro Pontino: tra questi figurano Fondi, Formia e Gaeta, che in realt\u00e0 sono a sud dei confini dell'Agro Pontino. Un fenomeno analogo \u00e8 l'impropria denominazione Isole Pontine data da alcuni alle Isole Ponziane."}
{"id": "392608", "revid": "224230", "url": "https://it.wikipedia.org/wiki?curid=392608", "title": "Frustra habet qui non utitur", "text": "Frustra habet qui non utitur \u00e8 un proverbio latino, tratto dagli \"Adagia\" di Erasmo da Rotterdam, traducibile come: \"\"invano possiede colui che non utilizza\" o, esplicitando meglio l'intento moraleggiante, \"inutilmente possiede colui che non impiega i propri averi\"\".\nLa frase esprime il concetto secondo il quale \u00e8 inutile possedere ma non adoperare, perch\u00e9 equivale a non possedere affatto."}
{"id": "392624", "revid": "599013", "url": "https://it.wikipedia.org/wiki?curid=392624", "title": "Francesco Tavano", "text": "Con 120 reti \u00e8 il miglior marcatore di sempre dell'Empoli e secondo per presenze con 311 partite giocate.\nBiografia.\n\u00c8 sposato con Sara, dalla quale ha avuto una figlia di nome Giulia, nata il 2 settembre 2006.\nViene soprannominato \"Ciccio\".\nCaratteristiche tecniche.\nAttaccante rapido, gioca prevalentemente come seconda punta o nel ruolo di trequartista, anche se pu\u00f2 adattarsi a prima punta. Cannoniere e rigorista.\nCarriera.\nClub.\nInizi.\nCompie i suoi primi passi al Real San Prisco, prima di passare al , con cui vince la Coppa Italia Allievi Regionali. In seguito viene notato dagli osservatori della Fiorentina, che lo inserisce nel proprio settore giovanile.\nNel 1999 viene ceduto al Pisa, - con cui esordisce tra i professionisti - prima di passare alla .\nIl 16 giugno 2001 passa in compropriet\u00e0 all'Empoli. Esordisce in Serie B il 16 settembre 2001 in Empoli-Sampdoria (0-2), subentrando nei minuti finali al posto di Maccarone. Mette a segno la sua prima rete in maglia azzurra il 2 giugno 2002 contro il . Termina la stagione - conclusa con la promozione in massima serie - con 20 presenze e 1 rete. Il 26 giugno 2002 viene rinnovata la compropriet\u00e0 tra le due societ\u00e0.\nEsordisce in Serie A il 6 novembre 2002 in Empoli-Inter (3-4), subentrando a partita in corso al posto di Massimiliano Cappellini e andando in rete a pochi istanti dal termine. In seguito del fallimento della Fiorentina, il cartellino diventa interamente dell'Empoli.\nValencia e il prestito alla Roma.\nIl 16 agosto 2006 passa a titolo definitivo al Valencia. Fa il suo debutto con la nuova maglia il 22 novembre in Valencia- (2-0), valevole per la fase a gironi della Champions League, sostituendo Angulo al 30' della ripresa. Esordisce in Liga quattro giorni dopo in Valencia-Real Madrid (0-1), subentrando al 73' a Miguel Pallard\u00f3.\nMesso ai margini della rosa, il 4 gennaio 2007 passa in prestito oneroso con diritto di riscatto alla Roma, facendo ritorno in Italia.\nEsordisce in campionato il 21 gennaio contro il Livorno. Segna la sua prima rete con i giallorossi il 25 febbraio in Roma- (3-0). Al termine della stagione non viene riscattato, facendo ritorno al Valencia.\nLivorno.\nIl 1\u00ba luglio 2007 passa a titolo definitivo al Livorno. Sceglie la maglia numero 10.\nEsordisce in campionato il 25 agosto in Juventus-Livorno (5-1). Realizza la sua prima rete in campionato il 16 settembre contro il Genoa, su rigore. Il 28 ottobre, in -Livorno (3-2), mette a segno la sua prima doppietta in maglia amaranto. Chiude la stagione con 30 presenze e 10 reti, che non bastano ai \"labronici\" per salvarsi.\nDiventato capitano degli amaranto, il 30 agosto 2008 - all'esordio in campionato - mette a segno una tripletta in -Livorno (1-3), la prima in carriera. Chiude la stagione con 24 reti, laureandosi capocannoniere del campionato, trascinando gli amaranto in Serie A.\nIl 25 ottobre 2009 una sua rete permette ai \"labronici\" di imporsi sulla Roma (0-1), ottenendo una vittoria allo Stadio Olimpico che ai toscani mancava da 62 anni.\nRitorno a Empoli.\nIl 13 giugno 2011 fa ritorno all'Empoli, firmando un contratto biennale con opzione per il terzo.\nIl 3 dicembre 2011 scavalca Carlo Castellani nella classifica dei migliori marcatori di sempre in maglia azzurra, diventando il calciatore pi\u00f9 prolifico di sempre della societ\u00e0 toscana. Il 22 gennaio 2013 rinnova il suo contratto fino al 2015.\nIl 26 ottobre 2013 raggiunge quota 100 reti in Serie B. La rete \u00e8 anche la numero 100 in maglia azzurra. Il 30 maggio 2014 i toscani si impongono 2-0 sul Pescara, ottenendo - dopo sei anni trascorsi in serie cadetta - la promozione nella massima serie.\nIl 17 gennaio 2015 viene premiato con una targa celebrativa per aver disputato 300 incontri in maglia azzurra. Il 19 febbraio prolunga il proprio contratto fino al 30 giugno 2016.\nAvellino, Prato e Carrarese.\nRescisso il contratto con l'Empoli, il 12 luglio 2015 passa a parametro zero all', sottoscrivendo un contratto valido fino al 2017. L'Empoli decide di ritirare in suo onore la maglia numero 10.\nComplice una condizione fisica non ottimale, dovuta a numerosi problemi fisici subiti nel corso della stagione, non riesce ad esprimersi su buoni livelli, concludendo l'annata con 3 reti in 22 apparizioni. Il 9 agosto rescinde il contratto con gli irpini.\nL'11 agosto si accorda con il in Lega Pro, firmando un contratto annuale con opzione di rinnovo. Nell\u2019estate del 2017 diventa un nuovo giocatore della Carrarese con la quale diventa capocannoniere del campionato nel 2018/2019 con 17 gol segnati.\nRitorno a Prato.\nIl 18 agosto 2020 torna a vestire la maglia del , a distanza di 3 anni dalla prima esperienza.\nPonsacco.\nIl 13 luglio 2021 viene acquistato dal . squadra del campionato di Eccellenza.\nNazionale.\nIl 30 aprile 2006 viene convocato per la prima volta in nazionale dal ct Marcello Lippi, per partecipare a uno stage insieme ad altri 29 pre-convocati per prendere parte ai Mondiali 2006, non venendo poi incluso nella lista dei 23 giocatori che parteciperanno alla vincente manifestazione.\nStatistiche.\nPresenze e reti nei club.\nDurante la sua carriera, Tavano ha disputato in tutto 712 partite segnando 269 reti, alla media di 0,38 gol a partita.\n\"Statistiche aggiornate al 31 ottobre 2021.\""}
{"id": "392630", "revid": "124433046", "url": "https://it.wikipedia.org/wiki?curid=392630", "title": "Wolf Biermann", "text": "Si trasfer\u00ec nella Repubblica Democratica Tedesca nel 1953 e pubblic\u00f2 le sue prime canzoni e poesie nel 1960. Fortemente critico nei confronti della dittatura partitica nella RDT, fu oggetto di un divieto totale di esibizione e pubblicazione. Nel 1976, avendo criticato la DDR durante un concerto, fu privato della cittadinanza e gli fu impedito il rientro nel Paese per \"grave violazione dei doveri di cittadino\": tale espatrio coatto provoc\u00f2 grandi proteste sia nella Germania dell'Ovest sia in quella dell'Est. I suoi volumi di poesia figurano tra i pi\u00f9 venduti della letteratura tedesca del dopoguerra e gli hanno valso diversi premi letterari. Nei suoi brani pi\u00f9 celebri, tra cui \"Ermutigung\", \"Die Stasi-Ballade\" e \"Berlin, du deutsche deutsche Frau\", al racconto dell'esperienza personale e all'espressione della sofferenza per la divisione della Germania e l'edificazione del Muro di Berlino si uniscono riflessioni e invettive politiche di aperta critica agli esponenti e alle istituzioni governative della frazione orientale (tra cui la Stasi).\nBiografia.\nGiovent\u00f9 ad Amburgo.\nWolf Biermann nacque da Emma e Dagobert Biermann. Suo padre, operaio ebreo in un cantiere navale di Amburgo, si era arruolato sin dal 1933 nella Resistenza tedesca comunista: fu arrestato dalla Gestapo per aver sabotato alcune navi della Kriegsmarine ed internato ad Auschwitz, dove mor\u00ec nel 1943. Il piccolo Wolf scamp\u00f2 ai bombardamenti aerei su Amburgo dell'estate 1943 (Operazione Gomorra) grazie alla madre Emma, che si tuff\u00f2 con lui nel Nordkanal salvando entrambi dalle fiamme che stavano bruciando il quartiere di Hammerbrook.\nDopo la fine della Seconda guerra mondiale Biermann si un\u00ec ai \"Giovani Pionieri\" e nel 1950 fu tra i giovani che rappresentavano la Germania dell'Ovest al primo Raduno Mondiale della Giovent\u00f9 a Berlino Est. Nonostante la famiglia operaia, frequent\u00f2 l'Heinrich-Hertz-Gymnasium di Amburgo fino al 1953.\nTrasferimento e vita nella RDT.\nDopo la maturit\u00e0 nel 1953, a 17 anni, chiese e ottenne la cittadinanza della RDT a Berlino Est.\nFino al 1955 visse in un collegio a Gadebusch, vicino a Schwerin, poi cominci\u00f2 gli studi di economia politica alla Humboldt-Universit\u00e4t zu Berlin. Nel 1957 interruppe gli studi e tra il 1957 e il 1959 lavor\u00f2 come aiuto regista al Berliner Ensemble. Nel 1959 riprese gli studi e fino al 1963 studi\u00f2 filosofia (con Wolfgang Heise) e matematica alla Humboldt-Universit\u00e4t, ma nonostante una tesi di filosofia discussa con successo, non ricevette alcun diploma di laurea. Diploma che gli fu consegnato soltanto l'8 novembre 2008, in occasione di un dottorato \"honoris causa\" riconosciutogli dalla Humboldt-Universit\u00e4t di Berlino.\nNel 1960 Biermann conobbe Hanns Eisler il quale, come ebbe a dire lo stesso Biermann, fu in pratica il suo mentore. Biermann cominci\u00f2 a scrivere poesie e canzoni. Nel 1961 fond\u00f2 a Berlino Est il \"BAT - Teatro Berlinese dei Lavoratori e degli Studenti\" (\"Berliner Arbeiter-Theater\"). La messa in scena del suo \"Berliner Brautgang\", che trattava della costruzione del muro di Berlino, fu vietata e il teatro fu costretto a chiudere nel 1963, ancor prima della sua \"premi\u00e8re\". A Biermann fu imposto un divieto temporaneo a esibirsi, valevole per sei mesi. Nel frattempo, nel 1962, vengono pubblicate le sue prime poesie nell'antologia \"Liebesgedichte\" (\"Poesie d'amore\"). Nello stesso anno avviene la sua prima apparizione in pubblico in una serata di poesia Deutsche Akademie der K\u00fcnste. Nel 1963, dopo due anni di attesa, il Partito Socialista Unificato di Germania (SED) rifiut\u00f2 la richiesta di Biermann di iscriversi al partito, senza fornire motivazioni. Pi\u00f9 tardi, dagli atti del \"Ministero per la sicurezza di Stato\" (la Stasi) ritrovati dopo la riunificazione, si evinse che vertici della SED ritenessero Biermann un consumatore abituale di droghe e per questo avevano respinto la sua richiesta di tesseramento.\nNel 1964 cominci\u00f2 la sua amicizia con Robert Havemann, chimico e resistente comunista nonch\u00e9 padre di Sibylle che successivamente con Biermann diede alla luce due bambini. Nello stesso anno ci fu la sua prima apparizione come ospite in Germania Occidentale, su invito della Federazione Socialista degli Studenti. Nell'aprile 1965 si esib\u00ec con le sue canzoni nel programma cabarettistico di Wolfgang Neuss a Francoforte sul Meno, performance che fu registrata ed incisa su LP a 33 giri con il titolo di \"Wolf Biermann (Ost) zu Gast bei Wolfgang Neuss (West)\". Nello stesso anno Biermann pubblic\u00f2 con l'editore occidentale Klaus Wagenbach una raccolta di poesie, \"Die Drahtharfe\" (\"L'arpa\"). In dicembre l'undicesimo plenum del Comitato Centrale della SED decret\u00f2 per Biermann il totale divieto di esibizione e di pubblicazione nel territorio della Germania dell'Est, con l'accusa di \"tradimento di classe\" ed \"oscenit\u00e0\". La Stasi, che gi\u00e0 aveva iniziato a sorvegliarne le attivit\u00e0, svilupp\u00f2 un piano in 20 punti per la cosiddetta \"decomposizione\" (\"Zersetzung\") della sua persona.\nDopo che Biermann per anni aveva rinunciato a pubblicare dischi in Germania dell'Ovest, nella speranza che prima o poi venissero pubblicati dalle etichette orientali \"Amiga\" o \"Eterna\", nel 1968 usc\u00ec finalmente nella RFT il suo primo LP, \"Chausseestra\u00dfe 131\" (l'indirizzo di Berlino Est dove si era trasferito nel 1963). Essendo impossibilitato ad avvalersi di uno studio di incisione professionale, per via del divieto di esibizione e di pubblicazione che lo aveva colpito, le registrazioni di \"Chausseestra\u00dfe 131\" furono effettuate nell'appartamento di Biermann, con l'aiuto di un registratore a nastro Grundig importato di contrabbando dall'Ovest e di un microfono Sennheiser, che essendo omnidirezionale fin\u00ec per registrare anche il rumore del tram che passava davanti a casa. Per questo album Biermann ricevette nel 1969 il premio \"Fontane\", un riconoscimento culturale istituito nel 1948 dalla citt\u00e0 di Berlino Ovest. La cerimonia di premiazione fece scandalo in quanto Biermann - cos\u00ec come lo scrittore Peter Schneider - dedic\u00f2 il premio all'opposizione extraparlamentare e trasfer\u00ec i 10.000 marchi del premio al loro avvocato, Horst Mahler, che nel 1970 era stato uno dei cofondatori della Rote Armee Fraktion (successivamente invece \u00e8 passato all'estrema destra neonazista).\nSeguirono altre pubblicazioni nella RFT che clandestinamente trovarono diffusione anche nella RDT. Nel settembre 1976 Biermann riusc\u00ec a fare - dopo 11 anni di divieto - il suo ultimo e unico concerto nel territorio della RDT prima della riunificazione. La sua esibizione alla Nicolaikirche di Prenzlau fu possibile grazie a una svista degli agenti della Stasi, che dopo l'annuncio del concerto nel programma degli eventi della parrocchia aveva confuso Biermann con l'omonimo cantore evangelico che si esibiva in quella chiesa ogni settimana.\nL\"'Ausb\u00fcrgerung\".\nIl ritiro della cittadinanza dopo il concerto di Colonia.\nNel 1976 Biermann fu invitato dalla IG Metall ad un viaggio-concerto nella Repubblica Federale, per il quale le autorit\u00e0 della Repubblica Democratica gli rilasciarono un permesso di viaggio. Il primo concerto si tenne il 13 novembre 1976 alla K\u00f6lner Sporthalle di Colonia e fu trasmesso in diretta dalla WDR nel corso della trasmissione \"Radiothek\". Questo concerto - Biermann aveva altre volte criticato il governo della RDT, ma in altre occasioni come per esempio nei dibattiti sul 17 giugno 1953 l'aveva difeso - fu la goccia che fece traboccare il vaso e serv\u00ec al Politburo della SED come pretesto per l\"'Ausb\u00fcrgerung\", ovvero espulsione dal Paese e ritiro della cittadinanza della Repubblica Democratica Tedesca, a causa di \"grave violazione dei doveri civici\", come fu reso noto dall'agenzia di notizie ADN il 16 novembre successivo. A seguito di questo provvedimento, la WDR trasmise una sintesi di due ore del concerto nell'orario di punta tedesco, le 20.15. Successivamente, il 19 novembre 1976, ARD trasmise il concerto in versione integrale a partire dalle 22.05: fu solo con questa trasmissione - dato che le trasmissioni della WDR non potevano essere viste in Germania dell'Est - che molte persone della RDT vennero a conoscenza per la prima volta delle canzoni di Biermann.\nConseguenze dell'espulsione.\nL'espulsione di Biermann fu un'esperienza drastica e ricca di significati per gli artisti e i dissidenti della Repubblica Democratica. Se dopo l'insediamento di Erich Honecker nel 1971 c'erano speranze per una liberalizzazione sociale e per approcci verso la libert\u00e0 di pensiero, queste speranze vennero nuovamente distrutte dopo i comportamenti repressivi del 1976. Non pochi dissidenti cambiarono il loro atteggiamento nei confronti della RDT dopo l'espulsione di Biermann passando da una \"critica solidale\" ad una radicale presa di distanza.\nMolti personaggi noti a Est e a Ovest protestarono contro questo provvedimento. Il 17 novembre 1976 (cio\u00e8 il giorno dopo l'espulsione di Biermann) dodici scrittori di fama della Germania dell'Est pubblicarono una lettera aperta di Stephan Hermlin ai vertici della RDT appellandosi affinch\u00e9 l'espulsione di Biermann fosse revocata. Per essere sicuri che venisse pubblicata, il gruppo indirizz\u00f2 la lettera non solo al \"Neues Deutschland\" (organo ufficiale della SED) ma anche all'agenzia di stampa francese Agence France-Presse. Nei giorni successivi aderirono all'appello altri 100 tra scrittori, attori e artisti vari.\nCi furono per\u00f2 anche famosi artisti dell'Est che invece approvarono l'espulsione di Biermann, come ad esempio Konrad Wolf, Ruth Berghaus, Wolfgang Heinz e Paul Dessau. Anna Seghers chiar\u00ec in un'unica e concisa dichiarazione di non aver aderito alla protesta, contrariamente a quanto riportato da qualcuno.\nLa protesta degli artisti port\u00f2 i vertici della RDT a ulteriori vessazioni contro i sottoscrittori, cosa che port\u00f2 a un'ulteriore raffica di espulsioni. Cos\u00ec nel 1977 anche la precedente compagna di Biermann, la nota attrice tedesco-orientale Eva-Maria Hagen e la di lei figlia Nina Hagen, raggiunsero Biermann all'Ovest. Gerulf Pannach e Christian Kunert della band (dichiarata fuorilegge) \"Klaus Renft Combo\" e lo scrittore J\u00fcrgen Fuchs furono arrestati dalla Stasi nel novembre 1976 e dopo 9 mesi di detenzione vennero espulsi sotto la minaccia di pene detentive maggiori, cos\u00ec come l'attrice Katharina Thalbach. Anche Manfred Krug sottoscrisse la protesta per cui anche a lui, nonostante la sua popolarit\u00e0 nella RDT (vincitore del premio per il personaggio televisivo preferito nel 1969, 1971 e 1973), furono preclusi ulteriori ruoli e concerti; i film che aveva gi\u00e0 girato non vennero trasmessi. Come conseguenza, dopo aver fatto richiesta di espatrio, nel 1977 Krug si trasfer\u00ec in Germania dell'Ovest. Stefan Heym, uno dei primi firmatari della lettera, da quel momento in poi pot\u00e9 pubblicare soltanto all'Ovest e successivamente fu espulso dall'unione degli scrittori della RDT. Pi\u00f9 tardi descrisse le conseguenze per lui e per gli altri co-firmatari sulla base delle registrazioni della Stasi.\nNumerose proteste si ebbero anche all'Ovest, persino tra le file dei comunisti vicini alla SED. Nella roccaforte del Deutsche Kommunistische Partei di Marburgo diverse dozzine di iscritti sottoscrissero una lettera di protesta, che fu stampata sulla prima copertina dell'LP di Biermann del concerto di Colonia \"Das geht sein' sozialistischen Gang\".\nL'esilio nella Repubblica Federale Tedesca.\nNell'Ovest Biermann prosegu\u00ec la sua carriera: nel 1977 cominci\u00f2 la sua prima tourn\u00e9e nei paesi occidentali, criticando sempre nelle sue canzoni il regime della Germania dell'Est ma professando sempre la sua fede nella costruzione di un socialismo reale o del comunismo al posto dello stalinismo. Successivamente, per sua stessa ammissione, ruppe anche con la sua convinzione socialista. \"Pi\u00f9 tardi, all'Ovest, realizzai che non potevo pi\u00f9 considerarmi un comunista. Questo non perch\u00e9 il comunismo non abbia funzionato idealmente. (...) Non posso pi\u00f9 essere comunista, perch\u00e9 la realt\u00e0 sociale che da 150 anni abbiamo alle nostre spalle, ha mostrato che il cammino verso il paradiso di una societ\u00e0 senza classi, senza oppressione, senza sfruttamento, in cui tutti gli uomini siano fratelli - in poche parole, la risoluzione della questione sociale -\" \"e le speranze riposte in questo paradiso non solo non conducono verso un paradiso, cosa che non sarebbe neanche cos\u00ec terribile dal momento che possiamo resistere abbastanza bene anche sulla Terra, ma indirizzano al peggiore inferno, dove pi\u00f9 uccisi, pi\u00f9 ipocriti e pi\u00f9 sfruttati ci sarebbero che da ogni altra parte sulla Terra.\" \nNell'aprile 1982 ricevette un'autorizzazione eccezionale per poter rientrare in Germania dell'Est a render visita all'amico, ormai malato terminale, Robert Havemann. Nell'estate 1989 Wolf Biermann ricevette il \"Friedrich-H\u00f6lderlin-Preis\" della citt\u00e0 di Bad Homburg vor der H\u00f6he. In vista della grande manifestazione sull'Alexanderplatz di Berlino, prevista per il 4 novembre 1989, l'attivista per i diritti civili B\u00e4rbel Bohley si adoper\u00f2 per un'esibizione del cantante durante la manifestazione, ma le autorit\u00e0 della Repubblica Democratica impedirono la sua partecipazione. Soltanto il 1\u00ba dicembre 1989 Biermann pot\u00e9 tornare nella Germania dell'Est per un concerto alla fiera di Lipsia. Il concerto per la prima volta fu trasmesso in diretta sia nel territorio federale sia dal canale televisivo orientale Deutscher Fernsehfunk.\nDopo la riunificazione.\nNella Germania dopo la riunificazione Biermann ha ricevuto numerosi premi e riconoscimenti: nel 1991 il \"M\u00f6rike-Preis\" della citt\u00e0 di Fellbach ed il \"Georg-B\u00fcchner-Preis\", durante il cui discorso di premiazione suscit\u00f2 grandissimo scalpore denunciando come lo stimato scrittore Sascha Anderson fosse stato per anni un informatore della Stasi; nel 1993 l'\"Heinrich-Heine-Preis\" da parte della citt\u00e0 di D\u00fcsseldorf. Il 17 maggio 1998 ricevette il \"Deutscher Nationalpreis\" da parte della Deutsche Nationalstiftung; nel 2006 lo \"Joachim-Ringelnatz-Preis\" per la poesia. In occasione del suo 70\u00ba compleanno Biermann fu insignito della Gran croce al merito da parte del Presidente federale Horst K\u00f6hler presso il Castello di Bellevue di Berlino.\nDopo aver partecipato all'occupazione del palazzo della Stasi nel 1990, nel 1996 Biermann fu tra i cofondatori della \"B\u00fcrgerb\u00fcro e.V.\", un'associazione a sostegno delle vittime delle vessazioni della RDT. Nel 2000 divenne corrispondente-capo per la cultura del quotidiano conservatore \"Die Welt\". Sempre attento agli accadimenti sulla scena politica nazionale ed internazionale, Biermann spiazz\u00f2 buona parte della scena culturale e politica tedesca sostenendo sia l'intervento della NATO nella guerra del Kosovo del 1999 sia quello angloamericano in Iraq, espresse soprattutto nella lunga (e difficile) poesia \"Brief an meinen Sohn\" (\"Lettera a mio figlio\") e motivate con la sua opposizione alla dittatura di Saddam Hussein. Queste posizioni anti-islamiche sono anche collegate a una progressiva indagine e riscoperta (anche musicale) delle proprie origini ebraiche. Con il prosieguo della Guerra in Iraq, Biermann ha parzialmente rivisto la sua posizione in senso critico nei confronti degli eventi. Nell'autunno 2006 dichiar\u00f2 che la guerra in Iraq nel 2003 poteva essere evitata se Germania e Francia avessero aderito subito alla coalizione multinazionale, perch\u00e9 in quel caso Saddam Hussein avrebbe ceduto.\nNel 1998 \u00e8 apparso il suo ultimo album, intitolato \"Brecht - deine Nachgeborenen\" (\"Brecht - quelli che son venuti dopo di te\"), che nel titolo riprende una celeberrima poesia di Brecht, \"A coloro che verranno\" (\"An die Nachgeborenen\" nell'originale tedesco).\nNel 2006, dopo una collaborazione di oltre trent'anni, Biermann si separ\u00f2 dalla sua casa editrice Kiepenheuer &amp; Witsch e pass\u00f2 alla Hoffmann und Campe. Il fattore scatenante fu il libro \"Lichtjahre \u2013 Eine kurze Geschichte der deutschen Literatur von 1945 bis heute\" di Volker Weidermann. Nel suo libro Weidermann aveva infatti erroneamente affermato che Biermann era stato membro del partito comunista della Germania dell'Ovest e che si era allontanato dal comunismo dopo il crollo della Repubblica Democratica Tedesca.\nNel 2014, in occasione della ricorrenza dei 25 anni dalla caduta del Muro di Berlino, \u00e8 stato invitato a esibirsi davanti ai deputati della camera del Bundestag. In questa sede, ha eseguito il suo celebre brano \"Ermutigung\", simbolo della lotta antitotalitaria, e avanzato dure critiche agli esponenti del partito della Linke, erede diretto del Partito del Socialismo Democratico e della SED, da lui definito \"n\u00e9 di destra, n\u00e9 di sinistra, ma reazionario\".\nWolf Biermann vive e lavora a Amburgo nel quartiere Ottensen. Collabora saltuariamente con \"Die Welt\" e ha scritto anche per il settimanale \"Die Zeit.\" Nel 2018 ha inoltre pubblicato un \"op-ed\" su \"The New York Times\", in cui si \u00e8 favorevolmente espresso nei confronti di Angela Merkel, che ha definito \"un'umanista energica\", \"una vera cristiana\" e \"una stoica europea\" con riferimento alla politica migratoria posta in essere dalla Cancelliera.\nVita privata.\nDal 1965 al 1972 Biermann fu compagno di Eva-Maria Hagen, la madre di Nina Hagen. Con Brigitte Soubeyran, Biermann ha avuto un figlio naturale e uno adottivo, il cui padre \u00e8 il mimo Jean Soubeyran. Con Sibylle Havemann, figlia di Robert Havemann, ha avuto due figli. Nel 1975 Biermann spos\u00f2 la dottoressa Christine Barg, da cui ebbe tre figli. Nel 1989 si \u00e8 sposato con Pamela R\u00fcsche, con la quale si esibiva anche nei suoi spettacoli. Anche da questo matrimonio Biermann ha avuto tre figli.\nPercezione.\nPer la Repubblica Democratica Tedesca Biermann fu - secondo Stefan Wolle - lo \"scandalo per eccellenza\". Nonostante fosse stato soppresso dalle pagine ufficiali, molti passi delle sue poesie entrarono a far parte del linguaggio comune, come per esempio l'espressione \"la via socialista\" (\"sozialistischer Gang\"). La sua canzone \"Ermutigung\", che significa \"Incoraggiamento\", era diventata \"quasi un canto popolare, se non addirittura l'inno nazionale segreto della RDT\".\nNelle Germania Federale invece Biermann, secondo una ricerca di Joachim Wittkowskis del 1989, veniva percepito pi\u00f9 come personaggio politico che come poeta. Per quanto riguarda la qualit\u00e0 dei suoi lavori le recensioni erano prevalentemente positive, come per esempio quella di Marcel Reich-Ranicki, che apprezzava \"la sua poesia, la sua robusta retorica e l'enorme potere della sua parola\", con l'eccezione di alcuni giudizi negativi come quello di Christian Schultz-Gerstein che lo accusava di trattare temi dal contenuto politico al solo fine di essere compiaciuto.\nLe esternazioni di Biermann, rivolte alle pi\u00f9 disparate istituzioni politiche e sociali, hanno sempre sollevato dibattiti pubblici e discussioni. Era generalmente riconosciuto come \"un provocatore\".\nCittadino onorario di Berlino.\nSu proposta dei gruppi consiliari di CDU, FDP e B\u00fcndnis 90/Die Gr\u00fcnen della Camera dei rappresentanti di Berlino, nel 2007 Wolf Biermann ricevette la cittadinanza onoraria della citt\u00e0 di Berlino, per aver come nessun altro cantato la citt\u00e0 e combattuto le ingiustizie della SED a la divisione di Berlino. In una lettera del 2003 il Commissario Federale per gli atti della Stasi, Marianne Birthler, aveva gi\u00e0 proposto all'allora sindaco di Berlino Klaus Wowereit la cittadinanza onoraria per Biermann.\nTra le frazioni della coalizione rossa (\"Rot-Rote Koalition\") c'era per\u00f2 disaccordo su tale onorificenza: mentre l'SPD ader\u00ec alla proposta, l'altro partito della coalizione, la PDS (erede della SED) la respinse astenendosi dal voto. L'Abgeordnetenhaus di Berlino accolse la richiesta trasversale il 1\u00ba febbraio 2007, il Senato di Berlino il 6 febbraio 2007. Biermann comment\u00f2 il dibattito sul conferimento della cittadinanza onoraria una \"farsa provinciale\" e aggiunse, con riferimento al Senato di Berlino, che trovava \"criminale che la SPD andasse a letto con la PDS\". Finalmente il 26 marzo 2007 Wolf Biermann fu nominato cittadino onorario di Berlino."}
{"id": "392640", "revid": "1543377", "url": "https://it.wikipedia.org/wiki?curid=392640", "title": "Dichiarazione di Laeken", "text": "La dichiarazione di Laeken \u00e8 stata sottoscritta il 15 dicembre 2001, dai 15 stati allora appartenenti all'Unione europea (prima dell'allargamento a 25) una dichiarazione che ha avuto importanti conseguenze per l'UE, in quanto prevedeva che fossero realizzate riforme atte al perseguimento di vari obiettivi, tra i quali:\nLa decisione pi\u00f9 significativa presa a Laeken \u00e8 stata la creazione della Convenzione europea che ha avviato il processo di riforma delle istituzioni dell'Unione: quest'ultima, partita da 6 paesi fondatori, dopo progressive nuove adesioni avvenute nell'arco di 50 anni, si avviava a compiere un ben pi\u00f9 grande allargamento che avrebbe potuto rendere inefficienti istituzioni pensate per una comunit\u00e0 con un numero minore di stati membri (con 25 paesi membri era, ad esempio, impensabile mantenere la composizione della Commissione europea con due commissari per ciascuno stato membro come avvenuto in precedenza)."}
{"id": "392672", "revid": "254401", "url": "https://it.wikipedia.org/wiki?curid=392672", "title": "Setta", "text": "Una setta (dal latino \"secta\", da \"sequi\", seguire, seguire una direzione, e da \"secare\", tagliare, disconnettere) \u00e8, in senso generale, un gruppo di persone che segue una dottrina religiosa, filosofica o politica minoritaria la quale, per particolari aspetti dottrinali o pratici, si discosta da una dottrina preesistente gi\u00e0 diffusa e affermata. La definizione di setta \u00e8 dibattuta e il termine ha assunto un significato negativo o dispregiativo.\nUtilizzo del termine.\nIn passato poteva indicare una scuola di pensiero all'interno di una religione, senza che fosse eterodossa o che entrasse in conflitto con altre scuole. In seguito il termine assunse una connotazione dispregiativa, ricercata dalla religione dominante, per indicare gruppi minoritari che contestavano la sua autorit\u00e0 dottrinale e interpretativa. In tal senso movimenti come i valdesi vennero considerati una pericolosa setta da parte della Chiesa cattolica e gli sciiti dell'Islam vennero considerati erroneamente eretici in vari paesi a maggioranza sunnita e, oggi, dagli gihadisti.\nA seconda dei periodi storici e culturali le controversie hanno determinato scontri anche molto violenti, persecuzioni e intimidazioni del gruppo pi\u00f9 forte sul pi\u00f9 debole con casi meno frequenti di ritorsioni. In alcuni casi la setta divenuta dominante ha assunto a sua volta comportamenti violenti, intimidatori e persecutori.\nIn tempi pi\u00f9 recenti setta indica pi\u00f9 frequentemente gruppi, anche non religiosi, sorti attorno a personalit\u00e0 carismatiche.\nNonostante il passare del tempo e un clima pi\u00f9 orientato al dialogo e al rispetto delle diversit\u00e0, il termine setta viene ancora utilizzato in senso dispregiativo per indicare gruppi che hanno credenze, miti e ritualit\u00e0 differenti rispetto a quelli della religione o della mentalit\u00e0 dominante. Alcuni sociologi della religione, per ovviare a questo problema, preferiscono utilizzare il termine \"culto\", ritenuto pi\u00f9 neutrale. Questo termine per\u00f2 \u00e8 frequentemente utilizzato negli Stati Uniti come sinonimo di setta, soprattutto per indicare gruppi borderline (definiti \"cult-like\").\nEtimologia.\nIl termine \u00absetta religiosa\u00bb ha una doppia interpretazione a seconda dell'origine etimologica che gli si attribuisce. Alcuni lo mettono in relazione con il verbo latino \"seco\", inteso come \"tagliare\" o \"dividere\", e in tal senso indica le congregazioni distaccatesi da una chiesa madre: movimenti eterodossi nati in seno ad altre religioni, come la cattolica o i dissidenti delle chiese di stato evangeliche, che si sono evolute nel tempo fino a divenire religioni a pari titolo con la religione madre, con analoga forza e accettazione sociale. Oggi vi si fa riferimento con il termine di chiese.\nAltri con il latino \"sector\", rafforzativo di \"sequor\" che significa \"seguire\". In tal senso indica la propensione a seguire l'insegnamento di un maestro o leader che si ritiene illuminato.\nInoltre la parola \"secta\" in latino significa dottrina, scuola filosofica e gruppo religioso, perci\u00f2 una valenza negativa \u00e8, probabilmente, stata applicata in seguito, dato che \"sectae\" erano definite anche le scuole degli stoici, degli epicurei e degli aristotelici.\nIn inglese, invece, l'interpretazione \u00e8 univoca grazie all'uso di due differenti termini: \"sect\" e \"cult\". Con \"sect\" si intendono i movimenti considerati in passato \u00abereticali\u00bb in quanto distaccatisi da una chiesa madre (come ad esempio i bogomili, i catari, gli albigesi, i valdesi). Con la parola \"cult\", invece, si indicano, pi\u00f9 propriamente, quei movimenti che in italiano vengono chiamati \"sette\".\nSetta e chiesa.\nNon esiste una definizione condivisa di cosa sia chiesa e cosa sia setta. Sulla eventuale definizione di un gruppo grava anche e soprattutto la sua influenza sugli aderenti al gruppo stesso e sulla societ\u00e0 e nella cultura in cui il gruppo si muove. Se ne consegue che un gruppo che nasca oggi e oggi venga guardato con sospetto, pu\u00f2 radicarsi e venire chiamato chiesa dopo qualche decennio. Tipico \u00e8 il caso dei cristiani che venivano chiamati \"setta dei nazareni\" dagli ebrei e dai romani (Atti degli apostoli 24,5).\nIl passaggio da \"setta\" a \"chiesa\" si verifica tutte le volte che un culto da minoritario e marginale riesce a espandersi nella societ\u00e0 acquisendo maggiore credibilit\u00e0. In base a queste considerazioni, tutte le chiese attuali erano quindi delle sette nelle loro fasi iniziali. Esempi recenti del passaggio da setta a chiesa sono costituiti dalle varie Chiese dell'Avventismo, oppure dai mormoni nati come una comunit\u00e0, di tipo settario, non sempre in buoni rapporti con la realt\u00e0 circostante, che si riuniva attorno alla figura del fondatore, Joseph Smith e alle sue rivelazioni (soprattutto il Libro di Mormon). Via via che il gruppo cresceva, e soprattutto con il suo migrare e stabilizzarsi nella citt\u00e0, da loro fondata e costruita, che ora viene chiamata Salt Lake City, questa realt\u00e0 religiosa \u00e8 divenuta sempre pi\u00f9 una chiesa vera e propria, in particolar modo dopo che lo Stato dove si erano stabilizzati, lo Utah, entr\u00f2 a fare parte degli Stati Uniti e i mormoni stessi dovettero rinunciare alla pratica della poligamia.\nAlcuni sociologi hanno proposto di considerare la differenza tra \"chiesa\" e \"setta\" nella modalit\u00e0 di adesione a essa: alla setta si \"aderisce\" mentre nella chiesa si \"nasce\". I figli nati all'interno della setta, dato che l\u00ec sono stati cresciuti ed educati, tenderanno a vedere la setta pi\u00f9 come una chiesa. Questa proposta di lettura rimane per\u00f2 controversa e non \u00e8 molto utilizzata.\nAltri sociologi distinguono le \"chiese\" dalle \"sette\" e le stesse sette tra loro in base a quattro elementi caratterizzanti:\nI gruppi maggioritari, quando usano il termine sette, intendono fare riferimento a gruppi che:\nNon a caso anche gli studiosi cattolici, come Introvigne, quando \u00e8 stata proposta in Italia una legge contro la \"manipolazione mentale\", si sono schierati contro di essa, facendo notare che sarebbe stata usata anche contro gruppi cattolici. In sostanza una simile legge sarebbe stata una legge contro la libert\u00e0 di religione, la quale \u00e8 uno dei diritti fondamentali dell'uomo.\nNon \u00e8 scontato che i movimenti cui si fa riferimento come sette abbiano risvolti distruttivi o violenti, n\u00e9 che debbano necessariamente essere pericolosi per l'adepto: sono numerosi quelli che predicano la nonviolenza. In molti gruppi \u00e8 frequente una commistione di fonti dottrinali, che rende gli adepti tolleranti verso le diversit\u00e0 di pensiero e non ostili al dialogo o al cambiamento.\nTuttavia, nel parlare quotidiano odierno, si tende a usare il termine setta riferendosi alle accezioni pi\u00f9 negative, associandolo a intolleranza ideologica, rigidit\u00e0 di pensiero, prevaricazione sul singolo individuo con risvolti anche molto violenti. Il termine si applica soprattutto nei casi in cui si ritiene che il gruppo eserciti indebite pressioni psicologiche sui suoi adepti, tali da definirle come tentativi di controllo mentale e che tale norma sia quotidiana e in un certo senso parte integrante del modo di vivere quella particolare religione.\nNel sentire comune del gruppo maggioritario si ritiene che tali caratteristiche non siano proprie delle chiese poich\u00e9, anche se si sono verificati numerosi casi di pressioni simili in movimenti consolidati, tali risvolti distruttivi non sono percepiti come fondanti della totalit\u00e0 del sentire religioso dei fedeli e delle loro azioni, ma caratteristica solo di alcuni enti o periodi specifici.\nIn quest'ottica si tende a usare il termine in relazione al danno umano e sociale che si ritiene un gruppo settario potrebbe causare rispetto alle regole sociali, economiche e religiose considerate accettabili e positive dalla collettivit\u00e0 di riferimento e in cui la presunta setta si muove come diversa.\nPer un tentativo di classificazione.\nI movimenti cui ci si riferisce frequentemente come sette sono estremamente variegati tra loro, sia per fonti dottrinali sia per organizzazione del gruppo.\nUna classificazione che considera l'oggetto di interesse di questi gruppi pu\u00f2 essere la seguente:\nSecondo i critici di questa classificazione, dal momento che non distingue tra gruppi pericolosi e gruppi non pericolosi essa suggerirebbe, seppure implicitamente, l'idea che tutti i gruppi abbiano la stessa distruttivit\u00e0: satanisti come New Age e cos\u00ec via, contribuendo alla formazione di un clima di confusione, foriera di scarsa tolleranza, nei confronti di tutti i culti minoritari.\nVa rilevato che vi sono stati gruppi fortemente minoritari di orientamento religioso che hanno destato particolari preoccupazioni per le loro pulsioni distruttive, autolesioniste o di circonvenzione sugli adepti. Tra questi i casi pi\u00f9 famosi: il Tempio del popolo, che nel 1978 condusse al suicidio 914 persone, di cui 276 bambini in Guyana. I Davidiani, l'Ordine del Tempio del Sole, Heaven's Gate, il gruppo - sulla cui precisa identit\u00e0 si discute - responsabile dell\u2019efferato omicidio settario del McDonald's di Zhaoyuan in Cina (2014), mentre altri ancora furono scoperti essersi macchiati di abusi fisici e sessuali persino su bambini, di aver depredato gli averi dei loro membri spesso per comprare armi da usarsi durante il giorno del Giudizio o contro i nemici del bene, di aver indotto i propri membri al suicidio.\nTaluni di questi gruppi destano la preoccupazione di alcuni operatori di orientamento cattolico, poich\u00e9 opererebbero anche nell'ambito della salute, come ad esempio i Damanhur o l'Energo Chromo Kinesi che mescolano medicina energetica, gnosticismo ed esoterismo New Age. Secondo questa interpretazione, tali gruppi indurrebbero nei loro aderenti atteggiamenti fobici incentivanti verso tutto ci\u00f2 che \u00e8 ritenuto \"energeticamente\" contaminante. Gli operatori cattolici riconoscono nei movimenti appena citati un fine ultimo che sarebbe di \"salvifico-apocalittico\", ove solo le anime \"energeticamente pure\" dopo essersi liberate del corpo potranno essere salvate. Inutile rammentare che tali affermazioni sono di tipo interpretativo da parte di chi non condivide la linea di pensiero dei gruppi citati. Molto differenti sono invece le proposizioni dei gruppi medesimi sulle loro medesime filosofie esistenziali, le quali devono essere opportunamente spiegate e contestualizzate, ai fini di una corretta informazione verso chi decide di avvicinarsi per cercare di comprenderle e di praticarle.\nVa tuttavia ricordato come le conseguenze estreme messe in atto da parte di aderenti a movimenti religiosi o non religiosi siano decisamente rare. Esse rappresentano una percentuale minima soprattutto se raffrontate con il quotidiano dei molti gruppi religiosi presenti nelle varie nazioni e societ\u00e0, che manifestano prevalentemente il desiderio di una ricerca spirituale diversa da quella maggioritaria senza presentare nessuna di queste caratteristiche deleterie.\nPer prevenire il presentarsi di abusi da parte di alcuni gruppi alcuni governi, come quello degli Stati Uniti hanno portato avanti ricerche sociologiche e antropologiche su di essi e ricavato modelli comportamentali ricorrenti che alcuni gruppi possono applicare.\nUno di questi aspetti viene definito con l'acronimo inglese \"BITE\" e fa riferimento alle metodologie di controllo dell'adepto da parte del gruppo: il controllo avverrebbe\nIn un approccio di questo tipo la persona viene coinvolta in corsi, seminari, riunioni di preghiera o studio, attivit\u00e0 di volantinaggio e simili sempre pi\u00f9 intense. Spesso vi sono restrizioni ferree sul modo di vestire, alimentarsi, sulle persone da frequentare, in generale sulle libert\u00e0 quotidiane. Si tende, inoltre, a indurre la persona a non consultare fonti di informazione esterne o che non siano state approvate dal gruppo o a ritenerle in qualche modo impure o dannose per s\u00e9.\nParticolare importanza ha il legame affettivo con gli altri appartenenti al gruppo, che tendono a iperesponsabilizzare la persona verso i suoi doveri. Mancando verso di essi si manca anche verso i propri amici, la propria famiglia religiosa.\nIn tal senso gli studi sembrano suggerire che le persone che aderiscono a frange particolarmente distruttive di gruppi religiosi siano frequentemente introverse, timide o in condizione di forte stress emotivo o crisi esistenziale. Tali soggetti sarebbero pi\u00f9 desiderosi di sentirsi parte di un gruppo solido, che possa guidarli e prendersi cura di loro e sarebbero pi\u00f9 esposti a non percepire come lesive di s\u00e9 alcune pratiche del gruppo stesso, anche sino a conseguenze drammatiche come quelle del suicidio di massa.\nPsico-sette.\nIl concetto di psico-setta \u00e8 stato introdotto da Margaret Singer, una psicologa americana. In Italia, Cecilia Gatto Trocchi ha introdotto il termine psico-setta. Pi\u00f9 recentemente, Mario Aletti ritiene privo di alcuna scientificit\u00e0 il tentativo di riutilizzare il concetto di lavaggio del cervello, secondo l'autore gi\u00e0 liquidato scientificamente negli anni '80, per le psico-sette. Aletti rifiuta il concetto stesso di psico-setta che ritiene talmente esteso da non risultare chiaramente distinguibile neppure dal tifo calcistico.\nIl Consiglio d'Europa e la posizione verso i fenomeni settari.\nLa Raccomandazione n. 1178 del Consiglio d'Europa del 1992.\nUn parere autorevole in tema di fenomeni settari \u00e8 venuto dal Consiglio d'Europa che, nel 1992, ha approvato una \"Raccomandazione su Sette e Nuovi Movimenti Religiosi\" (n. 1178). In tale occasione il Consiglio d'Europa ha sostenuto che una legislazione specifica sulle sette sia indesiderabile, poich\u00e9 potrebbe interferire negativamente con l'articolo 9 della \"Convenzione europea per la salvaguardia dei diritti dell'uomo e delle libert\u00e0 fondamentali\" ritenendo, tuttavia, che misure educative, cos\u00ec come legislative e di altra natura, dovrebbero essere prese in risposta ai problemi sollevati da alcune delle attivit\u00e0 di sette e nuovi movimenti religiosi.\nIl Rapporto del Consiglio d'Europa del 1999.\nIl Consiglio d'Europa, nel 1999, ha stilato un nuovo rapporto, approvato all'unanimit\u00e0, in cui ribadiva i contenuti della sua \"Raccomandazione su Sette e Nuovi Movimenti Religiosi (n. 1178)\" del 1992.\nNel rapporto, il Consiglio d'Europa, scrive Raffaella Di Marzio, oltre a ribadire l'indesiderabilit\u00e0 di una pi\u00f9 significativa legislazione in materia di sette, ha anche scoraggiato l'uso stesso della parola setta: poich\u00e9 non esiste una definizione accettata del termine \"setta\", che oltretutto ha assunto una connotazione molto negativa, gli stati membri sono stati invitati a utilizzare la definizione di \"gruppi di natura religiosa, spirituale o esoterica\". In questo modo, scrive sempre la Di Marzio, si eviterebbero tre insidie:\nIn tale rapporto si afferma tra l'altro la necessit\u00e0 di:\nIn Italia.\nSecondo i dati della Polizia di Stato, al 2017 le forme pi\u00f9 diffuse in Italia sono le psicosette o i movimenti del potenziale umano che promettono di accrescere le capacit\u00e0 personali con azioni di purificazione, mentre \u201cgli obiettivi principali dei capi\" sono di tipo sessuale e monetario.\nSecondo l'Associazione Internazionale degli Esorcisti, alcuni magistrati e forze dell'ordine operanti nel settore, i leader carismatici tendono a indurre la dipendenza e la rinuncia al libero arbitrio personale, attraverso il controllo e la manipolazione mentale, finalizzati a sostituire lo spirito critico e l'autostima con un senso di paura e di impotenza, e la promessa di \"una strada solo all'apparenza appagante e semplice da percorrere\".\nIl plagio e l'abuso di credulit\u00e0 popolare sono due figure di reato interessate dall'attivit\u00e0 delle sette.\nIl plagio \u00e8 stato abolito nel 1981, a seguito di una sentenza della Corte Costituzionale, mentre l'abuso di credulit\u00e0 popolare \u00e8 stato depenalizzato nel 2016. \nIl 2 novembre 2006, il Ministero dell'Interno ha istituito la Squadra Anti Sette (S.A.S.), nucleo della Polizia di Stato specializzato nel contrasto ai reati collegati a questo tipo di attivit\u00e0."}
{"id": "392675", "revid": "116635824", "url": "https://it.wikipedia.org/wiki?curid=392675", "title": "Roger Peyrefitte", "text": "Vita.\nNasce da una famiglia dell'alta borghesia del Sud-Ovest della Francia. Peyrefitte ha sostenuto di essere un cugino di Alain Peyrefitte, parentela smentita da quest'ultimo. Compie studi presso un prestigioso liceo retto da religiosi.\nNel 1930 supera il concorso per entrare nella diplomazia. Tra il 1933 e il 1938, \u00e8 segretario d'ambasciata ad Atene. Successivamente presta servizio al Ministero degli Esteri a Parigi. Durante il Regime di Vichy svolge incarichi diplomatici, per i quali sar\u00e0 poi accusato di collaborazionismo dopo la Liberazione, con conseguente sospensione dalle funzioni. Nel procedimento di epurazione sar\u00e0 interamente prosciolto, ma in seguito a questa disavventura decide di dedicarsi a tempo pieno alla narrativa.\nProfondamente legato allo scrittore Henry de Montherlant, finir\u00e0 per rompere con quest'ultimo, scrivendo anche cose spiacevoli sul suo conto. Abituato a intingere la penna nel vetriolo, polemizzer\u00e0 duramente con Fran\u00e7ois Mauriac, da lui descritto come un sepolcro imbiancato. Ma una connotazione costante dello stile di Peyrefitte \u00e8 di modificare radicalmente opinione sull'oggetto dei suoi strali. Ad esempio, dopo aver disprezzato Charles de Gaulle quando era in vita, dopo la sua morte finir\u00e0 per rivalutarlo. Adott\u00f2 il suo segretario, l'aristocratico Alain Philippe Malagnac, marito della cantante Amanda Lear.\nPeyrefitte muore a Parigi il 5 novembre 2000, a 93 anni, per complicazioni legate alla malattia di Parkinson.\nL'opera.\nRoger Peyrefitte era apertamente omosessuale. I suoi romanzi, intrisi di gusto poetico misto ad un forte contenuto polemico e provocatorio, ottennero grandi successi di vendite e suscitarono furibonde polemiche nell'opinione pubblica (si veda: Claude Courouve, \"La querelle Peyrefitte-Mauriac\" (1964).\nLo scrittore esord\u00ec con \"Le amicizie particolari\", un romanzo a tinte autobiografiche, del 1943, che racconta l'amore, fortemente ostacolato dalle famiglie, tra un quindicenne (Peyrefitte stesso) e un dodicenne, in un Collegio religioso. Dal libro sar\u00e0 tratto l'omonimo film di Jean Delannoy del 1964. Il romanzo, senz'altro il pi\u00f9 riuscito dello scrittore, gli valse Premio Renaudot.\nTutta l'opera di Peyrefitte insiste sui problemi morali e di costume e fa leva su un tono scandalistico, soprattutto nei numerosi pamphlet. Attacc\u00f2, ad esempio, il Vaticano ne \"Le chiavi di San Pietro\", del 1955, e rivel\u00f2 gli scandali economici e sessuali nel mondo della diplomazia con \"Le ambasciate\", del 1951. Scrisse anche \"L'esule di Capri\", una biografia romanzata del barone Jacques d'Adelsw\u00e4rd-Fersen. Anche la massoneria (\"Il Grande Oriente\") e perfino i suoi connazionali (\"I francesi\") finirono nel mirino di Peyrefitte.\nResta famosa la polemica causata dall'affermazione della omosessualit\u00e0 di papa Paolo VI. Peyrefitte afferm\u00f2 che Giovan Battista Montini, quando era arcivescovo di Milano aveva amato l'attore Paolo Carlini, in omaggio al quale aveva assunto il nome di Paolo VI. La domenica delle Palme del 1976 Paolo VI denunci\u00f2 \"Le cose calunniose e orribili che sono state dette sulla mia santa persona...\". In tutto il mondo furono organizzate veglie di preghiera per il Papa.\nSi orient\u00f2 anche verso saggi storico-politici con \"Alexandre le Grand\" (1981), \"Voltaire, sa jeunesse et son temps\" (1986), \"R\u00e9flexions sur De Gaulle\" (1992).\nNegli anni Ottanta torn\u00f2 al romanzo con \"L'illustre \u00e9crivain\" (1982), \"La soutane rouge\" (1983) e \"Retours en Sicile\" (1993).\nAnche se il valore dei suoi lavori non raggiunge quello di scrittori come Oscar Wilde, Andr\u00e9 Gide, Jean Genet o Jean Cocteau, Peyrefitte rappresent\u00f2 insieme a loro l'avanguardia di un movimento di scrittori omosessuali che parlarono di s\u00e9 senza maschere.\nIn un'intervista rilasciata nel 1991 disse di voler essere ricordato come\nTaormina \u00e8 stata tra le sue mete preferite e qui ha scritto negli anni Cinquanta diciassette dei suoi romanzi.\"\u00abScelsi, per assicurare la tranquillit\u00e0 del mio lavoro, una casa in via Rotabile Castelmola, all\u2019estremit\u00e0 della citt\u00e0, dal lato della montagna... Avevo, inoltre, la vicinanza di un bosco di cipressi, nel quale andavo a lavorare a mio piacimento, avendo tutta un\u2019attrezzatura a tal uopo: un sacco a pelo che stendevo per terra, un cuscino per appoggiarmi al fusto di un albero vicino e che aspirava con la lingua gocce di resina: era la Sicilia del tempo degli dei\". Il piccolo boschetto di cipressi \u00e8 ancora intatto in tutta la sua bellezza e fa parte del Grande Giardino Storico di Casa Cuseni, edificio monumentale che ha ospitato l'artista.\nOpere.\nIn francese.\nLista delle opere principali in ordine cronologico:"}
{"id": "392682", "revid": "1431409", "url": "https://it.wikipedia.org/wiki?curid=392682", "title": "Michelle Pfeiffer", "text": "L'attrice ha ottenuto la fama internazionale con il ruolo di Elvira Hancock nel film cult \"Scarface\" (1983), accanto ad Al Pacino. Per la sua performance nel film \"Le relazioni pericolose\" (1988) \u00e8 stata candidata al Premio Oscar nella sezione miglior attrice non protagonista, mentre per \"I favolosi Baker\" (1989) e \"Due sconosciuti, un destino\" (1992) \u00e8 stata candidata nella sezione miglior attrice protagonista. \u00c8 vincitrice di un Golden Globe, un Premio BAFTA e un Orso d'argento al Festival di Berlino. Nel 2017 ha ricevuto la sua prima nomination al Premio Emmy per la sua interpretazione nel film televisivo \"The Wizard of Lies\".\nI maggiori successi commerciali della Pfeiffer includono il film \"Batman - Il ritorno\" (1992), \"Pensieri pericolosi\" (1995) \"Le verit\u00e0 nascoste\" (2000), \"Hairspray - Grasso \u00e8 bello\" (2007), \"Dark Shadows\" (2012), \"Assassinio sull'Orient Express\" (2017), \"Ant-Man and the Wasp\" (2018) e \"Maleficent - Signora del male\" (2019).\nI suoi altri ruoli cinematografici importanti sono in \"Ladyhawke\" (1985), \"Le streghe di Eastwick\" (1987), \"Una vedova allegra... ma non troppo\" (1988), \"La casa Russia\" (1990), \"Paura d'amare\" (1991), \"L'et\u00e0 dell'innocenza\" (1993), \"Mi chiamo Sam\" (2001), \"White Oleander\" (2002), \"Stardust\" (2007) e \"Madre!\" (2017).\nBiografia.\nEsordi.\n\u00c8 di origini inglesi, gallesi, irlandesi, olandesi, svedesi e tedesche.\nNata a Santa Ana, in California, \u00e8 la seconda dei quattro figli di Richard \"Dick\" Pfeiffer, installatore di impianti di aria condizionata, e Donna Taverna, casalinga. Ha un fratello maggiore, Rick (nato nel 1955), e due sorelle, Dedee (nata nel 1964), anch'essa attrice e Lori (nata nel 1965). Si diploma nel 1976 al liceo \"Fountain Valley High School\"; successivamente si iscrive al \"Golden West College\" in California che, nonostante la sua originaria intenzione di entrare nel giornalismo (cronista giudiziaria), abbandoner\u00e0 dopo circa un anno. Tra un lavoro e l'altro (commessa in vari negozi, cassiera in un supermercato), decide di partecipare a uno dei tanti concorsi di bellezza che si tengono negli Stati Uniti, il \"Miss Orange County\". Da quella \u201cpiccola vittoria\u201d discendono poi tutta una serie di apparizioni in telefilm e film TV. Studia contestualmente recitazione alla \"Beverly Hills Playhouse\".\nIl suo esordio sullo schermo \u00e8 con il film tv \"The Solitary Man\" per poi esordire al cinema nel 1980 con \"Ricominciare ad amarsi ancora\" a cui fa seguito, nel 1981, \"Charlie Chan e la maledizione della regina drago\". Il 1982 \u00e8 l'anno di \"Grease 2\", seguito poi dal film con il suo primo grande regista, Brian De Palma, \"Scarface\", a fianco di Al Pacino. Michelle si distingue subito come attrice dal fascino magnetico, che poi trover\u00e0 naturale collocazione e conferma nella fiaba fantasy \"Ladyhawke\", diretta da Richard Donner.\nIl successo.\nPfeiffer intanto comincia a prendere parte a film tv e a film di calibro come \"Le streghe di Eastwick\" (accanto a Jack Nicholson, Cher e Susan Sarandon), \"Una vedova allegra... ma non troppo\" e \"Le relazioni pericolose\" (con il quale vince il BAFTA e riceve la sua prima nomination all'Oscar) di Stephen Frears. Da sottolineare senz'altro la sua interpretazione ne \"I favolosi Baker\" (con cui ha vinto il Golden Globe e riceve la sua seconda nomination all'Oscar) dove, nel ruolo della cantante Susie Diamond che affianca un duo di pianisti jazz (i fratelli, anche nella vita reale, Jeff e Beau Bridges), prepara un intero repertorio senza alcun doppiaggio vocale e cantando altres\u00ec dal vivo, dimostrando in tal modo un inaspettato - fino a quel momento - talento musicale.\nAnni novanta.\nAgli inizi degli anni novanta prende parte ai film \"La casa Russia\" accanto a Sean Connery, \"Paura d'amare\" di Garry Marshall al fianco nuovamente di Al Pacino, \"Batman - Il ritorno\" di Tim Burton con Michael Keaton, Danny DeVito e Christopher Walken, \"Due sconosciuti, un destino\" (per il quale vince al festival di Berlino e riceve la sua terza nomination all'Oscar) e nel 1993 doppia Mindy Simmons ne \"I Simpson\".\nContinua a prendere parte ai film \"L'et\u00e0 dell'innocenza\" di Martin Scorsese con Daniel Day-Lewis e Winona Ryder, \"Wolf - La belva \u00e8 fuori\" nuovamente accanto a Jack Nicholson, \"Pensieri pericolosi\", \"A Gillian, per il suo compleanno\", co-produce e interpreta affiancata dal sex symbol George Clooney in \"Un giorno... per caso\", affianca Robert Redford in \"Qualcosa di personale\" e co-produce e interpreta \"Segreti\" accanto a Colin Firth e Jessica Lange. Dal 1989 al 1994 ha ricevuto nomination consecutive al Golden Globe per i film \"Una vedova allegra... ma non troppo\", \"I favolosi Baker\" (la sua unica vittoria), \"Paura d'amare\", \"La casa Russia\", \"Due sconosciuti, un destino\" e \"L'et\u00e0 dell'innocenza\".\nAnni duemila.\nAgli inizi del 2000 viene diretta da Robert Zemeckis nel thriller \"Le verit\u00e0 nascoste\" in cui ad affiancarla ci sar\u00e0 Harrison Ford, affianca Sean Penn nel dramma \"Mi chiamo Sam\" e \"White Oleander\", per poi partecipare ai blockbuster estivi del 2007 \"Hairspray - Grasso \u00e8 bello\" e \"Stardust\" e guadagner\u00e0 una stella sul l'Hollywood Walk of Fame il 6 agosto 2007. Dopo essersi presa una breve pausa, nel 2009 viene nuovamente diretta da Stephen Frears per interpretare Lea de Lonval in \"Ch\u00e9ri\", trasposizione del romanzo di Colette, e affianca Ashton Kutcher e Kathy Bates nel dramma \"Personal Effects\".\nAnni dal 2010.\nPresenta \"Alice in Wonderland\" ai Golden Globe 2011. Nel 2011 viene nuovamente diretta da Garry Marshall in \"Capodanno a New York\", sequel di \"Appuntamento con l'amore\" affiancata da un cast stellare, con volti noti come Halle Berry, Sarah Jessica Parker, Zac Efron, Hilary Swank, Robert De Niro. Nel 2012 presenta \"War Horse\" ai Golden Globe 2012 e successivamente interpreta la vedova Lilian nel dramedy \"Una famiglia all'improvviso\" accanto a Chris Pine, Elizabeth Banks e Olivia Wilde. Nel 2012 interpreta Elizabeth Collins Stoddard nella trasposizione cinematografica della serie televisiva \"Dark Shadows\" diretta da Tim Burton accanto a Johnny Depp, Helena Bonham Carter, Eva Green e Chlo\u00eb Grace Moretz, mentre nel 2013 \u00e8 la moglie di Robert De Niro nella black comedy \"Cose nostre - Malavita\" di Luc Besson, nel quale recita anche Tommy Lee Jones; entrambi i film ottengono scarso successo sia di pubblico che di critica. A seguito di ci\u00f2 la Pfeiffer decide di prendere un periodo di pausa.\nTorna al cinema nel 2017 quando Kenneth Branagh la chiam\u00f2 per interpretare la vedova Linda Arendt nel remake di \"Assassinio sull'Orient Express\" affiancata da un cast corale come Johnny Depp, Pen\u00e9lope Cruz, Judi Dench. Il 2017 la vede anche sul piccolo schermo nel film TV \"The Wizard of Lies\", prodotto dalla HBO, nuovamente al fianco di Robert De Niro per la regia di Barry Levinson, performance per la quale riceve una nomination al Premi Emmy 2017 come miglior attrice non protagonista in una miniserie o film. Nello stesso anno \u00e8 protagonista del dramma indie \"Where Is Kyra?\" e infine affianca Jennifer Lawrence, Javier Bardem ed Ed Harris in \"Madre!\", l'ultimo film di Darren Aronofsky.\nNel 2018 interpreta il personaggio di Janet van Dyne, la prima Wasp, nel film \"Ant-Man and the Wasp\" dei Marvel Studios, che si rivela un grande successo di incassi.\nNel 2019 interpreta la malvagia regina Ingrid di Ulstead nel film \"Maleficent - Signora del male\", diretto da Joachim R\u00f8nning.\nInterpretazioni.\nUna costante nelle donne interpretate da Michelle Pfeiffer in buona parte dei suoi film \u00e8 la forza interiore, il coraggio, la determinazione e, al tempo stesso, la fragilit\u00e0 sofferta che emergono in vicende della vita sia scelte, sia sub\u00ecte. Il tema dei figli, cresciuti da sola, persi o mai avuti, \u00e8 infatti spesso presente: Sukie di \"Le streghe di Eastwick\" (mamma single di una numerosa prole), Angela di \"Una vedova allegra... ma non troppo\" (fugge con il figlio dal marito, ucciso dalla mafia), Katya di \"La casa Russia\" (alleva i bambini con le proprie forze), Frankie di \"Paura d'amare\" (non pu\u00f2 avere figli per le percosse ricevute in passato), Lurene di \"Due sconosciuti, un destino\" (ha perso un bimbo in gravidanza), Louanne di \"Pensieri pericolosi\" (ha perso un figlio), Melanie di \"Un giorno... per caso\" (donna in carriera, cresce suo figlio da sola), Beth di \"In fondo al cuore\" (smarrisce un bimbo, ritrovato dopo molti anni), Katie di \"Storia di noi due\" (gestisce una situazione familiare in crisi, con due figli), Rita di \"Mi chiamo Sam\" (in rotta con il proprio compagno, che poi l'abbandona, tenta di riallacciare un rapporto con suo figlio, trascurato per il successo professionale), Ingrid di \"White Oleander\" (viene incarcerata per omicidio, lasciando cos\u00ec la figlia da sola nel periodo di crescita adolescenziale, ma riuscendo a influenzarla anche da dietro le sbarre), Rosie nella scanzonata commedia \"2 Young 4 Me - Un fidanzato per mamma\" (deve gestire i primi turbamenti adolescenziali della figlia, in assenza di un padre realmente maturo), Linda di \"Personal Effects\" (vedova, si prende cura di suo figlio Clay, sordo dalla nascita), Elizabeth di \"Dark Shadows\" (si prende cura della sua disfunzionale figlia Carolyn e anche di suo nipote David, trascurato dal fratello oltre che a mantenere l'economia della famiglia) e infine Lilian di \"Una famiglia all'improvviso\" (vive una vita infelice, dato che il marito ha un'altra famiglia e trascura il figlio).\nNei lungometraggi, \"Stardust\" e \"Hairspray - Grasso \u00e8 bello\", Michelle ha voluto quasi divertirsi in ruoli di \"cattiva\" che, tra l'altro, sono sembrati calzarle a pennello. D'altra parte aveva gi\u00e0 dimostrato inclinazioni malvagie e sensualissime interpretando l'antieroina Catwoman nel film del 1992 \"Batman - Il ritorno\", di Tim Burton. Si \u00e8 inoltre dimostrata perfettamente a suo agio anche nelle ambientazioni d'epoca, grazie a film quali \"Le relazioni pericolose\", diretto da Stephen Frears, \"L'et\u00e0 dell'innocenza\", di Martin Scorsese e \"Ch\u00e9ri\".\nRuoli rifiutati.\nSono proverbiali i suoi rifiuti di interpretare film che poi si sono rivelati un grande successo, in particolare \"Thelma &amp; Louise\" di Ridley Scott (la parte propostale fu assegnata a Geena Davis); \"Basic Instinct\" di Paul Verhoeven (ruolo poi attribuito a Sharon Stone); \"Il silenzio degli innocenti\" di Jonathan Demme (la cui protagonista divenne poi Jodie Foster); \"Insonnia d'amore\" di Nora Ephron (fu Meg Ryan a essere selezionata per interpretare la donna che Tom Hanks conosce soltanto alla fine della pellicola); \"Pretty Woman\" di Garry Marshall (ruolo che poi fu affidato a Julia Roberts); \"Le cronache di Narnia - Il leone, la strega e l'armadio\" di Andrew Adamson (ruolo che poi ottenne Tilda Swinton); \"Still Alice\" (ruolo poi interpretato da Julianne Moore); \"Evita\" (la cui scelta ricadde successivamente su Madonna); \"Casin\u00f2\" di Martin Scorsese (parte andata nuovamente a Sharon Stone); \"L'olio di Lorenzo\" di George Miller (personaggio poi interpretato da Susan Sarandon e rifiutato per le riprese di \"Batman - Il ritorno\").\nVita privata.\nNel 1981, Michelle Pfeiffer sposa l'attore e regista Peter Horton, dal quale divorzia sette anni dopo. Pfeiffer adotta una bambina, Claudia Rose, e nel 1993 sposa il produttore e sceneggiatore David E. Kelley; nel 1994 la coppia ha un figlio, John Henry.\nDoppiatrici italiane.\nNelle versioni in italiano dei suoi film, Michelle Pfeiffer \u00e8 stata doppiata da: \nDa doppiatrice \u00e8 sostituita da: "}
{"id": "392690", "revid": "1573940", "url": "https://it.wikipedia.org/wiki?curid=392690", "title": "Bycanistes bucinator", "text": "Il bucero trombettiere (Bycanistes bucinator ()) \u00e8 un uccello della famiglia dei Bucerotidi originario dell'Africa centro-orientale.\nDescrizione.\nDimensioni.\nMisura 50-55\u00a0cm di lunghezza, per un peso di 607-941\u00a0g nel maschio e di 452-670\u00a0g nella femmina.\nAspetto.\nIl becco \u00e8 nero e sormontato da un casco piuttosto voluminoso che si sviluppa dalla sommit\u00e0 del cranio alla punta del becco, dove si ripiega sul \"culmen\" formando un angolo acuto. Questo \u00e8 di colore giallastro sulla parte superiore e nero su quelle restanti. La testa, il collo, la parte superiore del petto, i fianchi e le copritrici alari sono nere con riflessi verdastri. L'addome, le cosce, il groppone, le copritrici sopra- e sotto-caudali, cos\u00ec come l'estremit\u00e0 delle secondarie, sono di colore bianco puro. La testa \u00e8 coronata da una cresta formata da alcune piume occasionalmente macchiate di bianco. La coda \u00e8 nera con riflessi verdi. Tutte le timoniere, tranne quelle centrali, presentano un bordo bianco.\nLa femmina possiede un casco di dimensioni pi\u00f9 modeste che termina pi\u00f9 o meno a met\u00e0 del \"culmen\". La sua punta \u00e8 color giallo chiaro e la base color giallo opaco. La pelle nuda che copre le orbite \u00e8 color violetto scuro, rosso o roseo a seconda dello stato nuziale. L'iride presenta una tonalit\u00e0 bruno-rossastra. I piedi e le zampe sono neri.\nIl bucero trombettiere viene spesso confuso con il bucero guanceargentate, con il quale condivide l'areale nello Zimbabwe orientale e nel Mozambico settentrionale. Tuttavia quest'ultimo indossa un casco giallo con una fascia gialla molto caratteristica alla base del becco e la sua pelle orbitale differisce da quella del bucero trombettiere per il fatto di essere blu e non violetto-rossastro. Inoltre, il bucero guanceargentate \u00e8 quasi del tutto sprovvisto di macchie bianche sulla coda e sulle copritrici alari.\nBiologia.\nLe forme di raggruppamento sociale variano molto a seconda delle stagioni. I buceri trombettieri di solito si spostano in coppia o in piccoli gruppi familiari composti da 3-5 individui, ad eccezione dei maschi, che vivono da soli durante la stagione riproduttiva. A volte possono crearsi grandi stormi formati mediamente da 30-50 uccelli. Questi ultimi sono ancora pi\u00f9 consistenti al di fuori del periodo di riproduzione, quando possono comprendere fino a 100 esemplari. Nello stesso periodo, i dormitori comunitari vengono spesso frequentati da 200 uccelli che a volte condividono il posatoio con i buceri guanceargentate. Finch\u00e9 si trattengono in un'area ristretta ricca di alberi da frutto, questi buceri rimangono nella boscaglia vicina e tornano a mangiare l\u00ec a intervalli regolari, ma non appena la fonte di cibo si esaurisce lasciano questo posto alla ricerca di un altro sito. Partono quindi con un volo veloce e diretto costituito da un'alternanza di planate e di battiti d'ala rumorosi.\nAlimentazione.\nIl bucero trombettiere si nutre principalmente sugli alberi di frutti di piccole dimensioni, come fichi, bacche, guaiava, papaya e altri frutti tipici dell'Africa. Mostra poco interesse per i frutti caduti. Questa specie d\u00e0 anche la caccia agli insetti in volo, catturando soprattutto termiti volanti, e raccoglie il nettare contenuto nei fiori. Trascorre parte della giornata tra le chiome degli alberi razziando i nidi di altre specie e insegue piccoli mammiferi sul terreno. La componente animale della sua dieta \u00e8 costituita da bruchi, ragni, piccoli nidiacei, uova e millepiedi. Il suo menu \u00e8 costituito per l'89% da frutta e per l'11% da sostanze di origine animale.\nRiproduzione.\nLe abitudini riproduttive di questa specie sono note solo in parte. Tuttavia, sappiamo che questo uccello \u00e8 monogamo e che i legami di coppia rimangono stretti finch\u00e9 entrambi i membri della coppia sono in vita. Nell'Africa meridionale, la stagione riproduttiva ha luogo da settembre a gennaio, con un picco tra ottobre e novembre. I nidi vengono costruiti nelle cavit\u00e0 naturali degli alberi. La covata comprende da una a quattro uova bianche che la femmina reclusa cova da sola per 24 giorni. Essa inizia a covare non appena viene deposto il primo uovo, pertanto le nascite sono sfalsate. I giovani nascono nudi e ciechi. Aprono gli occhi solo dopo 12 giorni. Il periodo di nidificazione dura almeno 50 giorni. La femmina rimane con i piccoli sul fondo della cavit\u00e0 fino a quando questi non hanno acquisito la totalit\u00e0 del piumaggio e sono in grado di alzarsi in volo. Dopo la loro liberazione, i nidiacei rimangono nei pressi del nido per altri 5-7 giorni, impratichendosi nel volo, quindi si uniscono ai genitori in volo alla ricerca di nutrimento.\nDistribuzione e habitat.\nL'areale del bucero trombettiere si estende lungo le coste orientali del Sudafrica, nelle province del Transkei e del Natal, e prosegue fino a raggiungere il Mozambico, il Botswana, la Repubblica Democratica del Congo e il Kenya.\nQuesto uccello dell'Africa meridionale e orientale frequenta i boschetti costieri caldi e le foreste di pianura, soprattutto quando sono situate lungo i corsi d'acqua. Apprezza anche le zone boschive di montagna, le regioni forestali umide, le mangrovie e perfino le savane un po' pi\u00f9 secche. Il bucero trombettiere occupa una grande variet\u00e0 di ambienti, in quanto \u00e8 molto mobile e attraversa le savane aperte, le praterie e le zone coltivate alla ricerca di cibo, frutta e semi raccolti.\nConservazione.\nIn linea di principio, questi uccelli sono abbastanza diffusi in tutto l'areale e non sono minacciati. Tuttavia, \u00e8 piuttosto difficile stimare il numero di esemplari a causa dei loro frequenti spostamenti. Il loro futuro non \u00e8 comunque del tutto privo di pericoli, dal momento che gli alberi su cui si nutrono e costruiscono i nidi vengono ormai abbattuti."}
{"id": "392699", "revid": "260676", "url": "https://it.wikipedia.org/wiki?curid=392699", "title": "Berbera", "text": "Berbera \u00e8 una citt\u00e0 della regione (\"gobolka\") del Saaxil della Repubblica del Somaliland (stato non riconosciuto a livello internazionale), parte della regione Nordovest della Somalia. Berbera \u00e8 anche un importante scalo marittimo, dato che \u00e8 il solo porto riparato che si trova nella parte meridionale del Golfo di Aden; nel 2005 contava approssimativamente su una popolazione di 240.000 abitanti.\nStoria.\nLa citt\u00e0 fu descritta per la prima volta, con il nome di \"Malao\", nel Periplus maris erythraei, un documento risalente al I secolo, e successivamente, con il nome di \"Bobali\", da mercanti cinesi e arabi, che parlano di un fiorente mercato di schiavi, avorio e ambra grigia. Nel 1518 fu saccheggiata dal capitano portoghese \"Antonio de Saldanha\", e poco dopo (1546) cadde sotto il dominio dell'Impero Ottomano, che le prefer\u00ec per\u00f2 la vicina Zeila come capitale della Somalia nordoccidentale.\nIn epoca coloniale Berbera fu capitale della Somalia britannica fino al 1940, quando venne temporaneamente occupata dalle vicine forze italiane presenti nell'Africa Orientale Italiana. Nel 1941 venne riconquistata dai britannici.\nEconomia.\nSituata su una strategica rotta petrolifera, Berbera ha inoltre delle strutture portuali in alto mare, che sono state completate nel 1969. Punto terminale delle strade da e per Hargheisa e Burao; i principali prodotti che vengono esportati dal suo scalo sono pecore, gomma arabica, franchincenso e mirra.\nDopo la guerra tra Eritrea ed Etiopia, la citt\u00e0 \u00e8 inoltre diventata il maggiore porto per le esportazioni provenienti dall'Etiopia, e tutt'oggi queste esportazioni costituiscono la principale risorsa economica del Somaliland.\nInfrastrutture e trasporti.\nPrima della guerra civile, Berbera contava anche di un piccolo arsenale militare, costruito dai sovietici e utilizzato anche dagli americani, che oggi comunque \u00e8 inglobato nel porto commerciale.\nNelle vicinanze della citt\u00e0, \u00e8 presente inoltre una pista per gli atterraggi di emergenza degli Space Shuttle americani."}
{"id": "392701", "revid": "31886", "url": "https://it.wikipedia.org/wiki?curid=392701", "title": "Saskia Sassen", "text": "Dopo aver insegnato sociologia all'Universit\u00e0 di Chicago, attualmente insegna alla Columbia University e alla London School of Economics.\nSu specifico invito, dal 2 gennaio 2020 \u00e8 membro del gruppo di studio e di ricerca \u201cGiustizia penale italiana, europea e internazionale\u201d dell\u2019Iberojur, coordinato da Bruna Capparelli.\nSecondo la Sassen, la globalizzazione dell'economia, accompagnata dall'emergere di modelli di potere transnazionali, ha profondamente alterato il tessuto sociale, economico e politico degli stati-nazione, di vaste aree sovranazionali e, non da ultimo, delle citt\u00e0.\nBiografia.\nNata all'Aia, nei Paesi Bassi, la Sassen \u00e8 cresciuta a Buenos Aires, dove i suoi genitori si trasferirono nel 1950. Ha trascorso una parte della sua giovent\u00f9 anche in Italia.\nDal 1966, ha frequentato per un anno l'Universit\u00e9 de Poitiers, Francia, l'Universit\u00e0 degli studi di Roma \"La Sapienza\", e l'Universidad Nacional de Buenos Aires, studiando filosofia e scienze politiche.\nDal 1969, la Sassen ha studiato sociologia e economia all'Universit\u00e0 di Notre Dame, Indiana, dove ha ottenuto rispettivamente un master (M.A.) e un dottorato (Ph.D.) nel 1971 e nel 1974.\nNel 1974, ha inoltre ottenuto un master (ma\u00eetrise) in filosofia dall'Universit\u00e0 di Poitiers, Francia.\nDopo avere ottenuto un post-dottorato al Center for International Affairs ad Harvard University, la Sassen ha ottenuto varie posizioni accademiche sia negli Stati Uniti che in Europa.\nAttualmente \u00e8 Ralph Lewis Professor in Sociologia alla Universit\u00e0 di Chicago e Centennial Visiting Professor alla London School of Economics.\nSaskia Sassen \u00e8 moglie dello scrittore e sociologo Richard Sennett.\nLa citt\u00e0 globale.\nLa Sassen sviluppa il concetto di citt\u00e0 globale nel suo celebre saggio \"Le citt\u00e0 nell'economia globale\" (2004 edizione italiana, 1994 prima edizione in lingua originale).\nLa \"citt\u00e0 globale\" \u00e8 quindi un nuovo concetto teorico per studiare le citt\u00e0 come luoghi di intersezione tra globale e locale. Nel suo saggio, Saskia Sassen dimostra come numerose metropoli mondiali si sono sviluppate all'interno di mercati transnazionali e hanno ormai pi\u00f9 caratteri in comune tra loro che con i rispettivi contesti regionali o nazionali.\nLe citt\u00e0 globali sono quindi il centro di snodo per commerci, finanza, attivit\u00e0 bancarie, innovazioni e sbocchi economici. New York, Tokyo, Londra, Seul, Pechino, Shanghai sono citt\u00e0 connesse globalmente ma disconnesse localmente, fisicamente e socialmente, al punto che non ha pi\u00f9 senso parlare di citt\u00e0.\nSaskia Sassen ha certamente contribuito ad elaborare un quadro analitico e metodologico in grado di definire la citt\u00e0 globale come una componente strategica dell'economia globale e in secondo luogo ad identificare territorialmente i processi di potere scaturiti dalla ristrutturazione economica.\nUn altro aspetto fondamentale nell'opera della Sassen \u00e8 di aver indirizzato la sua ricerca verso le questioni di potere e della Diseguaglianza sociale derivanti dai processi di globalizzazione.\nNetwork globali e attivismo.\nNell'articolo \"A mano disarmata nelle metropoli\" pubblicato da il Manifesto e nell'Atlante di un'altra economia , Saskia Sassen spiega come le citt\u00e0 e i territori urbani siano uno spazio sempre pi\u00f9 adatto alla politica di quanto non sia pi\u00f9 lo Stato. Nello spazio politico nazionale infatti gli \"attori politici informali\" - vedi anche il concetto di moltitudine sviluppato da Toni Negri e Michael Hardt - sono ridotti all'invisibilit\u00e0, mentre lo spazio urbano offre loro una scena politica dove possono assumere visibilit\u00e0 attraverso le occupazioni, le manifestazioni per i diritti degli immigrati, le lotte per la casa o contro la precarizzazione del lavoro o la marcia del gay pride.\nInoltre queste citt\u00e0 e i network di cui fanno parte facilitano le lotte globali, grazie anche alle tecnologie informatiche come internet, che hanno rafforzato la mappa urbana di questi network transnazionali.\nSecondo Saskia Sassen, quando queste forme di lotta si sviluppano nelle citt\u00e0 globali, le possibilit\u00e0 politiche hanno un carattere ben diverso \"perch\u00e9 questo tipo di citt\u00e0 \u00e8 di importanza strategica per il capitale globale\".\nBibliografia.\nTra le sue pubblicazioni recenti: Guests and Aliens (1999), Globalization and its Discontents (1998), 'Losing Control? Sovereignty in an Age of Globalization' (1996), 'Global networks, linked cities' (2002), 'Territory, Authority, Rights: From Medieval to Global Assemblages' (2006), 'Elements for a Sociology of Globalization' (2006) e la terza edizione di 'Cities in a world economy' (2006).\nI libri della Sassen sono tradotti in molte lingue tra cui il Francese, Spagnolo, Giapponese, Cinese e Italiano. Fra i libri tradotti e pubblicati in Italia:"}
{"id": "392713", "revid": "729019", "url": "https://it.wikipedia.org/wiki?curid=392713", "title": "Venera 8", "text": "Venera 8 (russo: \u0412\u0435\u043d\u0435\u0440\u0430-8) era una sonda spaziale del programma sovietico per l'esplorazione del pianeta Venere.\nEssa fu lanciata il 27 marzo 1972 alle 4:15:01 (Ora di Greenwich), a bordo di un vettore Molniya dal Cosmodromo di Baikonur, con la missione di studiare in profondit\u00e0 l'impatto delle radiazioni sull'atmosfera venusiana.\nCome la precedente sonda del programma, pesava , ed era composta da un modulo trasportatore e da una capsula, il cui scopo era l'atterraggio sulla superficie. La strumentazione della capsula comprendeva termometri, altimetri, barometri, sensori di luminosit\u00e0, spettrometro per raggi gamma, analizzatori di gas e radiotrasmittenti; il modulo di trasporto aveva una serie di sensori per determinare la radiazione cosmica di fondo, il vento solare e l'irradiazione ultravioletta.\nLa sonda impieg\u00f2 117 giorni terrestri ad arrivare in un'orbita eliocentrica che la portasse sul pianeta, con una correzione di rotta in viaggio avvenuta il 6 aprile 1972: entr\u00f2 nell'atmosfera venusiana il 22 luglio 1972 alle 8:37, ora di Greenwich.\nNella capsula, del peso di 495\u00a0kg, era installato un sistema di refrigerazione, il cui scopo era mantenere in funzione i delicati strumenti al suo interno durante l'ingresso nella densa coltre di gas di cui il pianeta \u00e8 coperto: durante l'atterraggio, esso funzion\u00f2 correttamente, nei limiti di un'operazione tanto complessa. Gli aerofreni di cui era dotata la capsula frenarono la sua velocit\u00e0 dai ai circa 900, consentendo l'apertura dei paracadute a partire da una quota di circa .\nLa \"Venera 8\" cominci\u00f2 subito a trasmettere dati verso la Terra. In particolare fu rilevato che:\nLa sonda tocc\u00f2 la superficie alle 9:32 entro un raggio di circa 150\u00a0km da 10,70\u00b0 S, 335,25\u00b0 E, punto dove era giorno da non molto (il terminatore del mattino era lontano circa 500\u00a0km). Il flusso dati dur\u00f2 50 minuti e 11 secondi, periodo alla fine del quale la strumentazione si guast\u00f2 a causa delle tremende condizioni."}
{"id": "392717", "revid": "1632387", "url": "https://it.wikipedia.org/wiki?curid=392717", "title": "Caff\u00e8 Michelangiolo", "text": "Il Caff\u00e8 Michelangiolo si trova in via Cavour 21 a Firenze.\nStoria.\nLuogo di animatissime discussioni sia d'ordine artistico che politico, ha visto come protagonisti un sodalizio d'artisti, quasi tutti toscani, che dopo il 1860, animano vivacemente il panorama artistico italiano e che hanno contribuito in modo decisivo al rinnovamento dell'estetica pittorica tradizionale. In particolare qui si ritrovavano i giovani artisti in rivolta con l'arte accademica della vicina San Marco, che per la loro maniera di dipingere con larghe macchie di colori puri vennero definiti Macchiaioli.\nSi davano qui convegno: Giovanni Fattori, Silvestro Lega, Telemaco Signorini, Odoardo Borrani, Adriano Cecioni, Diego Martelli, Angiolo Tricca, Ferdinando Buonamici, Cristiano Banti, Giuseppe Moricci, Lorenzo Gori e altri. Cecioni dipinse anche un quadro che ritraeva l'interno del caff\u00e8.\nSuccessivamente alla chiusura, i letterati del Caff\u00e8 Le Giubbe Rosse (Papini su tutti) apposero sul muro del vecchio Caff\u00e8 una lapide, visibile ancora oggi, per omaggiare quello che \u00e8 stato il primo Caff\u00e8 letterario di Firenze.\nOggi il Caff\u00e8 ospita il Museo Leonardo da Vinci Firenze ma rimane ancora attivo artisticamente promuovendo mostre ed eventi culturali legati alla memoria storica e al pensiero contemporaneo che qui i Macchiaioli e gli altri frequentatori produssero dal 1848 al 1861.\nParallelamente agli eventi esce la rivista \"NOI al Caff\u00e8 Michelangiolo\" che tratta i temi storici, politici ed artistici che caratterizzarono il Caff\u00e8 a met\u00e0 Ottocento."}
{"id": "392725", "revid": "1893", "url": "https://it.wikipedia.org/wiki?curid=392725", "title": "Intero positivo", "text": ""}
{"id": "392736", "revid": "287204", "url": "https://it.wikipedia.org/wiki?curid=392736", "title": "Kawasaki ER-5", "text": "La Kawasaki ER-5 \u00e8 una motocicletta \"naked\" prodotta dalla casa giapponese Kawasaki, in commercio dal 1996 al 2006 ed in seguito sostituita dalla ER-6.\nIl contesto.\nHa un motore bicilindrico DOHC da 498cm\u00b3 basato sul progetto usato nella Kawasaki GPZ 500 S e nella KLE, in grado di sviluppare, nella sua prima versione, circa 51 HP, o 37 kW di potenza (10 in meno della sportiva GPZ500s ma dotato di pi\u00f9 coppia ai bassi regimi). La velocit\u00e0 massima \u00e8 di circa 180 km/h, con un'accelerazione da 0 a 100\u00a0km/h in meno di 5\".\n\u00c8 una fra le moto favorite dalle scuole guida in tutta Europa per i suoi costi di manutenzione relativamente bassi e perch\u00e9 generalmente considerata pi\u00f9 semplice per i principianti.\nAspetto.\nPresentata nel 1996 la piccola Kawasaki ha subito negli anni vari restyling, il pi\u00f9 profondo \u00e8 stato fatto nel 2001 e l'ultimo nel 2005. La moto si presenta con una linea filante e bilanciata accostando particolari classici come le cromature e il doppio ammortizzatore posteriore a particolari moderni come il tappo serbatoio di tipo aeronautico (introdotto dopo il restyling del 2001) e le leve di comando regolabili. Il tutto mantenendo il peso totale della motocicletta entro i 180 kg.\nIl motore deriva da quello che negli anni ottanta ha equipaggiato la moto custom \"LTD 450\" e pi\u00f9 recentemente la sportiva \"GPZ500S\".\nSu strada.\nDalle prove su strada effettuate dalle riviste del settore risulta che sulla ER-5 ci si sente a proprio agio sin dai primi metri, il motore \u00e8 sempre pronto fin dai giri pi\u00f9 bassi, la seduta \u00e8 confortevole e garantisce un'ottima padronanza del veicolo. Gli pneumatici da 110 all'anteriore e da 130 al posteriore garantiscono un'ottima agilit\u00e0, anche se chi \u00e8 abituato alle gomme da 160 o 180 si sentir\u00e0 quasi \"tirato gi\u00f9\" una volta in curva. Il reparto sospensioni presenta una classica forcella telescopica a steli tradizionali da 37 mm che risulta comoda per l'utilizzo turistico ma un po' morbida quando si d\u00e0 gas o nelle frenate di emergenza, il doppio ammortizzatore posteriore risulta sempre all'altezza della situazione e regolandone il precarico si riesce ad adattarlo a tutte le situazioni di guida. I freni sono a disco sull'anteriore e a tamburo sul posteriore."}
{"id": "392744", "revid": "16758", "url": "https://it.wikipedia.org/wiki?curid=392744", "title": "Limetta", "text": "La limetta, nota anche come lima o lime (IPA: o meno frequente ), \u00e8 il nome comune dato all'agrume verde derivato da diverse specie del genere \"Citrus\", come ad esempio la \"Citrus aurantiifolia\", la \"Citrus \u00d7 latifolia\", la \"Citrus hystrix\", la \"Citrus glauca\".\nVariet\u00e0.\nEsistono diverse specie di agrumi i cui frutti sono chiamati \"lime\". La difficolt\u00e0 nell'identificare esattamente quali specie di frutta sono chiamate \"lime\" nelle diverse parti del mondo \u00e8 accresciuta dalla complessit\u00e0 botanica del genere stesso degli agrumi, a cui la maggioranza di \"lime\" appartengono: le specie di questo genere si ibridano facilmente ed \u00e8 solo di recente che gli studi genetici hanno iniziato a far luce sulla struttura del genere. \nLa maggior parte delle specie coltivate sono in realt\u00e0 ibridi, prodotti dal cedro (\"Citrus medica\"), dal mandarino (\"Citrus reticulata\"), dal pomelo (\"Citrus maxima\") ed in particolare, con molte variet\u00e0 di \"lime\", dalla combava (\"Citrus hystrix\" var. \"micrantha\").\nUsi commerciali.\nUso alimentare.\nLa limetta viene coltivata soprattutto per la produzione dell'olio essenziale che si ricava dalla buccia: l'essenza \u00e8 infatti molto simile a quella del limone ed \u00e8 impiegata principalmente nell'industria alimentare per la produzione di bevande alcoliche e analcoliche, inoltre \u00e8 molto apprezzata nell'industria dei profumi e dei detergenti. In ambito alimentare, solitamente viene abbinata alla dolcezza delle fragole o del lampone per aromatizzare la gomma da masticare.\nLa limetta \u00e8 consumata di rado come frutto fresco, ma trova largo impiego in cucina, sovente in sostituzione del limone. Il succo viene aggiunto alle macedonie di frutta e ai frutti di mare, e spesso in combinazione con il curry. Rappresenta uno degli ingredienti principali della Torta di limetta, un dolce tipico della Florida. La limetta essiccata viene utilizzata come spezia nella cucina mediorientale, in particolare nei paesi del Golfo Persico.\nIl succo del frutto \u00e8 altres\u00ec utilizzato per la preparazione di diversi cocktail, quali Caipirinha, Daiquiri e Mojito. Grazie alla scoperta degli effetti antiscorbutici della Vitamina C, la limetta \u00e8 stata introdotta dalla Royal Navy come ingrediente aggiuntivo per il \"grog\", bench\u00e9 disponga di un tasso vitaminico inferiore rispetto ad altri agrumi quali il limone, e venisse sovente miscelata in calderoni di rame, sostanza in grado di abbattere il potenziale antiscorbutico della limetta.\nUso ornamentale.\nEsistono differenti piantagioni di limette che producono solo piante a scopo ornamentale, trattandosi di una pianta sempreverde (come tutti i \"citrus\") che, con le condizioni favorevoli, fiorisce tutto l'anno. I suoi piccoli frutti colorati sono pittoreschi, in quanto rimangono a lungo attaccati al ramo assieme ai fiori del raccolto seguente."}
{"id": "392746", "revid": "287204", "url": "https://it.wikipedia.org/wiki?curid=392746", "title": "Turn on the Bright Lights", "text": "Turn on the Bright Lights \u00e8 il primo album del gruppo musicale statunitense Interpol, pubblicato il 20 agosto 2002 per la Matador Records.\nIl disco.\nQuesto esordio \u00e8 stato accolto in modo molto positivo dalla critica e considerato una delle uscite migliori dell'anno. Propagandante un rock a bassa voce, fatto di atmosfere create da gentili riff di chitarra mai sbattuti in faccia, gli strumenti risultano come sovrapposti l'uno all'altro, l'album cresce traccia dopo traccia, passando per i singoli \"Obstacle 1\", \"PDA\" e \"Say Hello to the Angels\", tutti concentrati nella prima met\u00e0 del disco, per poi passare alla parte pi\u00f9 intimista ed echeggiante dei Joy Division e dei Cure di \"Seventeen Seconds\", con \"Hands Away\", \"Stella Was a Diver and She Was Always Down\" e la finale \"Leif Erikson\", che proietta in nebbiose atmosfere vichinghe (Leif Erikson fu infatti l'esploratore che si crede abbia scoperto l'America settentrionale nell'XI secolo).\nTracce.\nLe bonus tracks \"Interlude\", \"Specialist\", \"Hands Away (Peel Session)\" e \"Obstacle 2 (Peel Session)\" sono incluse in vari import."}
{"id": "392761", "revid": "287204", "url": "https://it.wikipedia.org/wiki?curid=392761", "title": "Morchella crassipes", "text": "Morchella crassipes \u00e8 una specie di fungo ascomicete della famiglia Morchellaceae.\nDescrizione della specie.\nCorpo fruttifero.\nA ricettacolo conico, acuto alla punta, di colore bruno-olivastro, alveolato a costolature alte e spigolose, con margine libero.\nGambo.\nRigonfio al piede, alto, cavo, prima bianco poi lievemente ocra, aranciato.\nCarne.\nSottile, bianca di consistenza cerosa.\nOdore e sapore non significativi.\nCaratteri microscopici.\nColor crema in massa, ellittiche.\nDistribuzione e habitat.\nFruttifica su terreno ricco di humus, gregario, in primavera.\nCommestibilit\u00e0.\nCommestibile di buona qualit\u00e0. Tossico da crudo come tutte le morchelle, dato che contiene acido elvellico, micotossina termolabile."}
{"id": "392770", "revid": "125803361", "url": "https://it.wikipedia.org/wiki?curid=392770", "title": "Gioiosa Ionica", "text": "Gioiosa Ionica o Gioiosa Jonica (\"'A Gejusa\" in calabrese, \"Geliosa\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria.\nCittadina situata nel cuore della Locride, a met\u00e0 strada tra Reggio Calabria e Catanzaro, \u00e8 situata a 120 m sul livello del mare.\nOrigini del nome.\nSul nome di Gioiosa gli storici non si trovarono mai d'accordo, ma l'etimologia pi\u00f9 probabile della parola pare sia quella che deriva dal greco \"Ghe\" (\"terra\") e \"Eliose\" (\"solatia\"). Dunque \"Geliosa\" (o \"Geoliosa\") vale a dire \"terra solatia\", \"citt\u00e0 del sole\".\nStoria.\nDal mar Jonio, giungendo da oriente, vennero i Greci, verso il VI secolo a.C., e fondarono numerose colonie sulle coste della Sicilia e della Calabria, unendosi alle antiche popolazioni locali dei Siculi, dei Bruzi e degli Italioti: era la Magna Grecia, che ad un tratto si trov\u00f2 pi\u00f9 florida e potente della patria d'origine.\nDa quel che precede resta da localizzare la sede dell'antico centro urbano e ricercare il nome di battesimo e la sua durata di questo centro molto sviluppato per giungere all'attuale realt\u00e0 urbanistica col nome di Gioiosa Ionica e capoluogo della Vallata del Torbido, sempre legata nella storia con Marina di Gioiosa Ionica.\nMa verso il 210 a.C. le colonie greche caddero sotto i Romani e divennero a tutti gli effetti province di quel grande impero che dominava il mondo. Sulla costa ionica, tra le citt\u00e0 greche di Caulonia e Locri, di cui restano imponenti rovine non ancora del tutto riportate alla luce, sorse Mystia nella valle del torrente Torbido (a quel tempo in parte navigabile).\nRestano di quell'epoca imponenti testimonianze tra cui il Teatro, ancora oggi utilizzato per importanti manifestazioni culturali, e il Naniglio, che sorge in una zona anticamente chiamata \"li Bagni\".\nNel 986 l'antica Mystia fu distrutta dalle orde saracene che si abbatterono sulle coste depredandole e saccheggiandole. I pochissimi superstiti fuggirono verso l'interno e, a circa un miglio dalla vecchia citt\u00e0, su un inaccessibile sperone roccioso (che molto bene si prestava alla difesa) fondarono Mocta Geliosa. Furono costruite torri di avvistamento e difesa che, dal mare, a poco pi\u00f9 di un miglio di distanza, una dall'altra, salendo verso Gioiosa, permettevano di segnalare per tempo l'arrivo del nemico.\nIl casale di Geliosa venne anch'esso incluso nel feudo di Grotteria. Fu sottoposto perci\u00f2 alla signoria di nobili e potenti, appartenne ad Alberico Piscicella (un avventuriero assurto ai fasti della Signoria locale per meriti militari) nel XIII secolo (1194-1265) e ai Carafa di Roccella (1501-1558).\nPer lunghi secoli sottoposta alla giurisdizione territoriale, politica, amministrativa, giudiziaria, fiscale e perfino religiosa della vicina Grotteria, Motta Giojosa costitu\u00ec una borgata priva di autonomia.\nAl periodo aragonese risale la costruzione, o ricostruzione, del pi\u00f9 vistoso monumento che oggi posseggia Gioiosa Ionica, il poderoso Castello Aragonese, uno dei pi\u00f9 belli. Situato in un punto alto, sulla rupe rocciosa l'imponente monumento che costeggia il torrente Gallizzi, a notevole altezza, vista panoramica la sua terrazza che domina la cittadina, circondata dai vicoli il suo accesso la 'Porta Falsa'.\nL'epoca di costruzione risale al 1200 circa.\nSino alla morte abitato dal Marchese Corrado Pellicano.\nSimboli.\nLo stemma si blasona come segue:\nIl gonfalone \u00e8 un:\nLo stemma \u00e8 stato riconosciuto con decreto del Presidente del Consiglio dell'8 maggio 1953 mentre il gonfalone \u00e8 stato riconosciuto con D.P.R. del 25 agosto dello stesso anno.\nMonumenti e luoghi d'interesse.\nArchitetture religiose.\nArtistico oratorio (uno dei pi\u00f9 belli e ricchi della diocesi), di puro stile neoclassico, fondato nel 1881 e aperto al culto il 31 dicembre 1889. Esterno di architettura neoclassica, con sagomature a modanazione curvilinea e spezzata. Interno ad unica navata, con pianta a croce greca. \"Pronao\" neoclassico, decorato dall'artista locale Luigi Hyeraci. Abside (autentico gioiello) e navata artisticamente decorate, a stucchi ed oro, dal valente decoratore Francesco Gangemi, da Seminara; transetto sormontato da cupoletta, con affreschi di scarso valore artistico; bell'altare maggiore, in marmi policromi, con tabernacolo e fastigio pure marmorei (altare privilegiato con bolla pontificia del 15 dicembre 1918). Artistica cappella dell'Addolorata (pure opera dell'artiere municipale Luigi Hyeraci), con bellissimo gruppo raffigurante \"La Piet\u00e0\", superba opera lignea ottocentesca (a.1862) scolpita a tutto tondo e a tutte figure dell'artista grotterese Giuseppe Cavaleri; ricco ostensorio, in oro e argento, finemente decorato, pregevolissima opera d'arte di toreutica dello scultore polistenese Francesco Jerace (a. 1932); monumentale organo a 22 registri e 1400 canne. Nella canonica, \"San Michele Arcangelo\", pregevole dipinto cinquecentesco, su tela, opera di autore ignoto, proveniente dal distrutto convento basiliano dell'Annunziata (dono del marchese Massimo Pellicano). La chiesa conserva inoltre le statue del Sacro Cuore di Ges\u00f9, Sant'Espedito di Melitene, i Santi Medici Cosma e Damiano, San Francesco da Paola e Santa Lucia (quest'ultime sono opere di Rocco Bruno Murizzi).\nLa chiesa matrice \u00e8 il pi\u00f9 antico luogo di culto urbano di Gioiosa Ionica, edificato su una rupe non lontana dal castello. Ricostruita malamente negli anni 1930, possedeva importanti opere d'arte, tra le quali tele esposte a Palazzo Amaduri. Possiede ancora oggi pregevoli altari del XVIII secolo, fra i quali quello del Santissimo Sacramento, realizzato nel 1756. Questa chiesa possiede 13 statue raffiguranti: San Giovanni Battista, San Vito, Sant'Antonio da Padova, San Giuseppe, Maria SS. del Carmelo, l'Immacolata Concezione, l'Addolorata, il Cristo Morto, Maria Assunta, San Francesco d'Assisi, Ges\u00f9 redentore, l'Ecce Homo e Sant'Alfonso.\nPer le reiterate sue ricostruzioni, i ripetuti ampliamenti, le varie rielaborazioni, i continui rifacimenti e restauri, non sempre di buon gusto, pu\u00f2 considerarsi la pi\u00f9 travagliata delle chiese della diocesi. Nel 1810 venne ancora ingrandita, ad opera dell'arc. d. Giuseppe Maria Pellicano (futuro vescovo della diocesi), con l'aggiunta di una quarta nave; e maggiormente ampliata lo fu nel 1858, in cui, a cura dell'arc. Michele Correla Santacroce, venne ancora aggiunta una quinta navata, divenendo cos\u00ec la pi\u00f9 vasta chiesa della diocesi, dopo la cattedrale di Gerace. Attualmente la chiesa \u00e8 in restauro.\nEdificio nuovo. La sua ricostruzione (nuova chiesa del Rosario), su area poco distante da quella precedente, realizzata tra il 1929 e il 1932 anno che fu aperto al culto il giorno 29 settembre. \u00c8 dotata di abitazione per il rettore, di centro sociale e di asilo.\nSi tratta di un piccolo oratorio ed \u00e8 chiusa al culto, si trova vicino alla chiesa di S. Nicola e a Palazzo Ajossa.\nFondato nel 1594 e sorge nell'omonima contrada, di fondazione basiliana tardo-medievale, gi\u00e0 romitorio dei basiliani. Non molto lontano dalla chiesa, e nella stessa contrada, in piena zona archeologica, sorgeva un tempo anche un convento basiliano, omonimo, oggi non pi\u00f9 esistente. La chiesa fu edificata sopra i ruderi di una precedente chiesa dell'Annunziata denominata Santa Maria di Marat\u00e0. La chiesa tutt'oggi conserva un'importante tela.\nFondata nel 1571, durante il Vescovado di Mons. Pasqua.\nChiesa di fondazione rinascimentale, di notevole importanza. Sorge a fianco al Palazzo Amaduri e fiancheggia la chiesa di San Rocco. Attualmente si presenta in un totale abbandono.\nL'omonima Chiesa \u00e8 in localit\u00e0 Prisdarello, a valle del monte Sant'Andrea, tra i culti esistenti \u00e8 l'ultimo realizzato nel territorio, per dare la possibilit\u00e0 alla frazione di assistere agli appuntamenti religiosi. La struttura \u00e8 di costruzione modesta.\nAnch'esso sorge nell'omonima contrada, in zona archeologica. Nel 1973 fu devastata da un fortuito incendio e sulle sue rovine fu eretta la nuova costruzione della chiesa-santuario, completata nel 1975. \u00abOratorio suburbano, fondato in et\u00e0 bizantina e rifatto in periodo rinascimentale, su sostrato edilizio di et\u00e0 classica, nella zona archeologica della presunta Mystia, sulla sponda sinistra del fiume Torbido; \"Madonna delle Grazie\", scultura litica romanica arcaicizzante figurata a bassorilievo, opera di autore ignoto (prob. artiere provinciale), di tarda et\u00e0 medievale (sec. XV). Alla base della icona, iscrizione arcaica, obliterata da altra iscrizione sovrapposta di et\u00e0 recensione\u00bb\nSotto l'attuale titolo di San Nicola di Bari fu eretto edificio di culto nel 1826.\nSui ruderi della chiesa di Santa Maria delle Grazie, crollato con il cataclisma sismico del 1783.\nLa chiesa, danneggiata dal terremoto del 7 maggio 1928, fu restaurata fra il 1930 ed il 1934. Pregevole \u00e8 il suo altare maggiore, marmoreo, a tarsie policrome, ricostruito con pezzi di riporto dell'altare dell'antica chiesa.\nSantuario di San Rocco.\n\u00c8 dedicato e intitolato a San Rocco, eletto patrono del comune, con breve pontificio del 28 marzo 1775, in sostituzione dell'antica protettrice Santa Caterina d'Alessandria. La fondazione dell'edificio, di proporzioni modeste nella sua versione originaria, risale agli inizi del XVII secolo. Successivamente, nella seconda met\u00e0 del secolo, la chiesa venne ampliata, a cura di Salvatore Furfaro e riaperta al culto il 13 febbraio 1672. Lasciata per lungo tempo in abbandono, nel 1745 venne restaurata, a cura dell'arc. Vincenzo Misuraca; il 24 dicembre 1829, con bolla del vescovo Giuseppe Maria Pellicano venne elevata a parrocchia; il 24 maggio 1840 venne consacrata dal vescovo Luigi Maria Perrone; nel 1857 venne rimaneggiata in stile neoclassico. Anche negli ultimi due secoli, la chiesa ha subito dei restauri.\nDurante la processione di San Rocco, in particolare quella dell'ultima domenica di agosto che raccoglie migliaia di fedeli, \u00e8 caratteristico e spettacolare il \"ballo di San Rocco\"; una danza collettiva condotta al ritmo dei tamburi, carcasse, tamburelli e organetti che riesce a coinvolgere e trascinare ogni partecipante per le strade della cittadina fino alla fine della interminabile processione.\nLa festa di San Rocco viene celebrata tre volte all'anno: il 27 gennaio, in forma modesta ed in ricorrenza del miracolo della sudorazione della statua del patrono; il 16 agosto, senza processione; l'ultima domenica di agosto con grande flusso turistico di ogni provenienza; quest'ultima \u00e8 nota per il ritmo incessante dei tamburi, carcasse e piatti, pifferi, organetti e tamburelli. I suoni nei giorni precedenti annunciano la domenica, la sera e notte di sabato \"la veglia\" o \"nottata\" con forte partecipazione al santuario con canti e preghiere e la messa liturgica, i diversi gruppi di suonatori di tamburi e altri strumenti, iniziano dal Santuario e nei momenti di preghiera, si disperdono per le vie del paese per poi ritornare dopo mezzanotte e a notte fonda davanti al piazzale del Santuario con a seguito i tanti devoti a ballare, \u00e8 gi\u00e0 domenica prima dell'alba, prima della processione.\nLa domenica mattina si radunano i pellegrini davanti al Santuario per l'inizio della processione. La processione dura diverse ore e termina poco prima del tramonto. Per tutta la durata della processione, il Santo viene seguito per le strade del paese dai fedeli al ritmo di tamburi.\nLa chiesa di San Rocco \u00e8 situata nel largo dei V Martiri dove sorge anche il Palazzo Amaduri ed \u00e8 dedicata, per l'appunto, a San Rocco, patrono di Gioiosa Ionica. All'interno della chiesa vi sono la statua di Sant'Anna, scolpita da Rocco Murizzi e la statua in cartapesta di Maria SS. Ausiliatrice, di Donna Gemma Incorpora.\nEdificio eretto nel Cinquecento con titolarit\u00e0 della patrona della citt\u00e0, e a parrocchia nel 1613, nel 1783 crollato con il terremoto, riedificato nel 1799 (a cura del parroco d. Giuseppe Pellicano), danneggiato dal cataclisma sismico del 1908 e restaurato in belle forme nel 1930 (anno in cui venne riaperto al culto). Nuovamente danneggiato dai nubifragi nel 1951, venne riparato nel 1955. Santa Caterina d'Alessandria: statua lignea scolpita a tutto tondo e a completa figura, opera dello scultore Giovanni Bonavita (attivo tra il 1723 e il 1742).\nChiese scomparse.\nOratorio fondato nel XVII secolo. Croll\u00f2 per vetust\u00e0 al principio del secolo scorso. Nel 1824, il locale su cui sorgeva venne ceduto al comune.\nSorgeva accanto al convento dei frati minori osservanti (oggi palazzo municipale), tra l'attuale piazza Sen. Rocco Agostino e Via Garibaldi, a causa del terremoto del 7 marzo 1928, l'edificio venne poi dichiarato pericolante e successivamente demolito.\nOratorio probabilmente seicentesco, di giuspatronato della nobile famiglia Paganica. Era dotato di un suo Beneficio che, dopo la scomparsa della chiesa, venne trasferito nella chiesa di San Rocco.\nFondata nel 1694.\nEra sita su una sponda del Gallizzi, nel 1795 a causa dell'alluvione venne distrutta dalla piena del fiume e fu subito dopo ricostruita.\nSituata in localit\u00e0 Rubina (o collinetta del Pini) di fondazione cinquecentesca dei padri agostiniani, con vicino convento omonimo e annesso romitorio.\nNel 1832 sia l'edificio chiesastico, sia quello conventuale, vennero adibiti ad uso cimitero comunale (chiamato cimitero vecchio).\nAntico oratorio.\nFondato e dotato nel 1585, \u00e8 un oratorio tardo-rinascimentale.\nEretta nel XVI secolo, nel sito della fontana monumentale di piazza del Plebiscito.\nNel 1822 per disposizione del vescovo mons. Giuseppe Maria Pellicano l'edificio venne demolito, per far posto alla indicata fontana.\nOratorio rurale, di fondazione basiliana, sito nella contrada omonima. Croll\u00f2 a causa del terremoto del 1783.\nNel luglio del 1683, la cappella di San Giovanni Battista Decollato nella chiesa omonima, in Gioiosa, \u00e8 di giuspatronato della nobile famiglia De Ripulo.\nOratorio di antica fondazione, sorto in contrada omonima, sulla sponda sinistra del Torbido\nAntico oratorio.\nAntica fondazione, non si hanno notizie sulla sua ubicazione.\nOratorio rurale di antichissima fondazione, sorto in contrada omonima.\nEdificio di fondazione secentesca e crollato con il cataclisma sismico del 1783. Sulle sue rovine, venne costruita la chiesa di San Nicola di Bari (attualmente sconsacrata), elevata a parrocchia dal vescovo mons. Pellicano con bolla del 24 dicembre 1829.\nArchitetture civili.\nPalazzo nobiliare edificato nel XVIII secolo dalla famiglia omonima. La sua progettazione \u00e8, comunemente attribuita al Vanvitelli; il palazzo presenta una parte aggiunta nel XVIII secolo che ha caratteristiche proprie dell'architettura vanvitelliana, o comunque, delle dimore barocche. Oltre alla facciata con il portale, le decorazioni e i particolari settecenteschi, conserva, all'interno, la divisione degli ambienti originari e ampie tracce dei dipinti e della pavimentazione con maioliche napoletane del XVIII secolo.\nPalazzo Amaduri fu costruito nel XV secolo come residenza della famiglia nobile dei Condercuri. Estintasi la casata nel 1694, il palazzo fu ereditato dalla famiglia Amaduri, la quale, con lavori che si protrassero fin oltre la seconda met\u00e0 del XVIII secolo (secondo la datazione sul portale), lo fece ampliare. Attualmente \u00e8 di propriet\u00e0 del comune.\nAntico Palazzo costruito alla fine del Cinquecento dai Baroni Linares D'Aragona. Complesso edilizio di notevoli dimensioni, dotato di un grande giardino, di un portale bugnato seicentesco e caratterizzato da numerosi ambienti di grandi dimensioni, alcuni dei quali conservano la pavimentazione originale. L'edificio si eleva su tre livelli: scandita da lesene \u00e8 la facciata principale e corredata di balconcini con ringhiera decorata da colonnine in muratura. Un'ampia loggia e piccole lunette decorative sovrastanti si presenta il terzo piano e il piano terra ampio per esercizio commerciale.\nIl palazzo \u00e8 notevole sulla via Cavour con un portone, parte dell'edificio e il portone principale ad arco \u00e8 sul vico Pagano dove si trova anche il giardino. All'edificio, che conserva parte degli arredi originari, si accede per mezzo di un sobrio portale ad arco nel centro storico di Gioiosa.\nAppartenuto alla famiglia Totino.\n\u00c8 il pi\u00f9 grande edificio privato situato nel borgo medievale gioiosano, all'interno delle mura di cinta. Il palazzo sorge in particolare su un ampio tratto della muraglia di Gioiosa Ionica. Nel livello inferiore del palazzo sono ancora visibili i muri perimetrali della fortificazione ed il camminamento di ronda. Vi si accede da un portale granitico realizzato nella seconda met\u00e0 del XVIII secolo, quando furono effettuati i lavori di ristrutturazione che hanno conferito al palazzo l'aspetto odierno, trasformando gli originari due corpi di fabbrica di et\u00e0 basso-medievale (XV secolo). Su di un bastione, ancora esistente, poggiava un lato della porta Barletta. Il palazzo \u00e8 caratterizzato da oltre quaranta ambienti, una biblioteca storica ed un archivio privato storico riconosciuto di interesse nazionale della Sovrintendenza ai Beni Archivistici.\nPalazzo Ripolo-Girardis \u00e8 un antichissimo edificio d'origine medievale, costruito ed integrato nella cinta muraria, di propriet\u00e0 delle famiglie Ripolo e Girardis, nobili famiglie Gioiosane.\nSituato in via Cairoli n. 41, percorso che porta al Castello Aragonese da Piazza Plebiscito, artistico e magnifico \u00e8 il portale lapideo barocco seicentesco. Ai lati dei piedritti del bugnato, figure di due Sirene.\nL'edificio nel corso degli anni ebbe diverse modifiche.\nIl casato dei Deodino-Teotino ha, in Gioiosa, elementi superstiti nella famiglia Totino.\nPalazzo Zarzaca \u00e8 un monumentale edificio che sorge al largo della chiesa Matrice, caratterizzato dalla presenza di due caratteristiche logge barocche complete di originaria inferriata. Fu costruito dalla famiglia Zarzaca; pass\u00f2 successivamente ai Pellicano Spina, i quali lo ristrutturarono nel 1795, come riporta la data scolpita sul portale.\nAntica e nobile famiglia, che godette nobilt\u00e0 ed ebbe il suo seggio in Castelvetere.\nIl casato ebbe radici anche in Gioiosa, pertanto pu\u00f2 considerarsi anche gioiosana.\nArchitetture militari.\nLa cinta muraria racchiude tutto l'antico abitato sin dal XV secolo. Essa \u00e8 stata costruita fra il 1437 ed il 1455. \u00c8 molto suggestiva e presenta, lungo il suo corso, archi, camminamenti di ronda, ecc. Successivamente molti palazzi hanno utilizzato la muraglia come base d'appoggio per le proprie fondamenta.\nIl castello normanno, altres\u00ec chiamato Castello Bizantino e Castello dei Carafa, si erge sul punto pi\u00f9 alto della rocca che sovrasta il paese. La costruzione dovrebbe risalire al [XIII secolo]; nel 1559 divenne propriet\u00e0 dei marchesi Caracciolo, che ne furono proprietari fino al XIX secolo, quando pass\u00f2 ai marchesi Pellicano-Barletta, attuali proprietari. Possiede due torri, un cortile, un fossato ed un palazzo cinquecentesco annesso, gi\u00e0 dimora dei feudatari. Tale edificio ha costituito il primo nucleo abitato della comunit\u00e0 gioiosana.\nPellicano: Antico, nobile e dovizioso casato gioiosano investito dal blasone di Marchese. In tempi recenti, il casato \u00e8 stato anche insignito del Sovrano Ordine di Malta, un titolo che, per il suo prestigioso merito, \u00e8 stato sempre molto ambito dalla nobilt\u00e0.\nLa fontana Ferdinandea fu fatta costruire dal re Ferdinando I ed \u00e8 datata 1822.\nSiti archeologici.\nNaniglio.\nIl Naniglio \u00e8 un complesso di ruderi di una villa di epoca greco-romana (II secolo - III secolo d.C.).\nFuori dal centro storico della cittadina si trova la Villa romana del Naniglio, edificata verso la fine del I sec. a.C. e che raggiunse il massimo splendore intorno al III sec. d.C., per poi subire un lento e progressivo abbandono nei secoli successivi. La pianta \u00e8 organizzata secondo un corpo principale di forma allungata, con annessi alle estremit\u00e0 due corpi pi\u00f9 piccoli. Gli scavi archeologici, condotti tra il 1981 e il 1986 da Alfonso de Franciscis, hanno messo in luce il settore inferiore del complesso. L\u2019elemento di grande interesse, per l\u2019eccezionale stato di conservazione, \u00e8 la grande cisterna ipogea a tre navate, alla quale si accedeva in antico dal livello superiore per mezzo di una scala a chiocciola. La copertura della cisterna \u00e8 costituita da un insieme di volte a crociera, sorrette da otto pilastri quadrati disposti in due file. Alle due estremit\u00e0 di questo settore residenziale si trovano alcuni ambienti, con pavimenti a mosaico policromo a motivi geometrici e intonaco dipinto sulle pareti. Scavi condotti di recente (2010), ma ancora inediti, hanno messo in luce un\u2019ampia sala ottagona e diverse canalizzazioni, una delle quali si collegava probabilmente alla cisterna. Nella zona a Sud di quest\u2019ultima si trova inoltre un complesso di ruderi non ancora scavato, che corrisponde al quartiere termale.\nNel marzo 2012, per le giornate del FAI il luogo archeologico \u00e8 stato il secondo in Italia per numero di visitatori \nSociet\u00e0.\nEvoluzione demografica.\nIl paese ha sempre manifestato un numero di abitanti che va da 6500 a 8000\nCultura.\nEventi.\nFesta e processione del protettore della citt\u00e0, che viene commemorato tre volte all'anno, il 27 gennaio, 16 agosto (senza processione) ed ultima domenica di agosto, come riportato nella voce Chiesa di San Rocco.\nFestival Internazionale di Artisti di Strada, esposizione di prodotti artigianali e degustazione di prodotti tipici. La manifestazione si svolge luned\u00ec e marted\u00ec antecedente l'ultima domenica di agosto.\nLa Settimana Santa nella citt\u00e0 d'arte reggina, dalla Domenica delle Palme alla domenica di Pasqua.\nNelle chiese della Matrice (o San Giovanni Battista), Santa Caterina d'Alessandria, del Rosario e San Rocco viene celebrata la Santa Messa.\nNelle chiese della Matrice (o San Giovanni Battista), Santa Caterina d'Alessandria, del Rosario e San Rocco viene celebrata la Santa Messa, subito dopo le Visite ai tipici \"Sepolcri\" allestiti in tutte le Chiese di Gioiosa con l'adorazione Eucaristica.\nDalla Chiesa Matrice l'inizio della processione con il Cristo Morto(che viene portato dalle donne) e la Madonna Addolorata, per le varie vie della citt\u00e0. Durante tutto il percorso della processione vengono commemorate le 14 stazioni della Via Crucis. La processione arrivata al Calvario percorre le altre vie del paese facendo ritorno alla Chiesa Matrice.\nAlle 11.00 in Largo Palestro la \"Cunfruntata\", l'incontro delle statue di Cristo Risorto con la Madonna, che si sveste dal lutto. Il Cristo Risorto esce dalla Chiesa Matrice (o San Giovanni Battista), la Madonna dalla Chiesa del Rosario, ricoperta da un manto nero. Il festoso incontro avviene di corsa tra Cristo Risorto e la Madonna abbandonando il manto nero e sfoggiando un abito bianco a festa tra gli applausi dei fedeli. Le due statue percorrono le vie principali della cittadina per essere portate alla Chiesa Matrice. Di sera la Madonna ripercorrendo in senso opposto il tragitto fatto con Cristo Risorto, da sola ritorna nella sua Chiesa del Rosario.\nPrima domenica dopo Pasqua.\n24 giugno con funzioni religiose e civili in Chiesa Matrice e davanti al Sagrato.\nIn agosto la sagra attira i golosi del gelato gioiosano detto 'Pezzo duro', ma anche 'mattonella' o 'tavoletta' in riferimento alla porzione; l'altra forma del 'Pezzo duro' \u00e8 il semifreddo, che ha l'aggiunta del pan di spagna. Il 'Pezzo duro' \u00e8 sia la porzione che intero, quest'ultimo si pu\u00f2 definire 'lingotto di pezzo duro' per la sua forma, tagliandolo si hanno le porzioni e viene acquistato per una conservazione e consumo in casa.\n26 settembre, festivit\u00e0 in onore dei Santi venerati nella Chiesa di Maria SS. Addolorata.\nSeconda domenica di ottobre, processione.(Chiesa del Rosario)\nIn novembre, degustazione di castagne e vino.\nIn dicembre, \u00e8 il mercatino di Natale.\nIn dicembre, promuove i prodotti e aziende calabresi, vengono allestiti dei stand per le aziende ad esporre i propri prodotti.\nLa terza domenica di luglio\nGeografia antropica.\nFrazioni.\nAgliocane, Armo, Bernagallo, Buyzzi, Cafoli Superiore, Cafoli Inferiore, Castellano, Ceravolo, Ceravolo I, Ceravolo II, Ceravolo III, Cessar\u00e8, Colac\u00e0, Crocicella, Elisabetta, Feudo, Furro Superiore, Giardini, Ligonia Carella, Merulli, Misogano, Palma Inferiore, Petrara, Portagliara, Prato Superiore, Prisdarello, Rubina, Santa Maria, Sant'Antonio, Sciondolarica, Tarv\u00f2, Varredi.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per la lavorazione delle terrecotte, caratterizzate da elementi popolari.\nInfrastrutture e trasporti.\nLa viabilit\u00e0 ha dato un impulso di notevole importanza con la Strada statale 682 Jonio-Tirreno; il tratto stradale in parte \u00e8 sul territorio che fiancheggia l'abitato sud/ovest della cittadina. La parte bassa della cittadina \u00e8 attraversata dalla SP 5 ex SS 281 Rosarno-Marina di Gioiosa Jonica (Marina Gioiosa Ionica-Passo della Limina-Rosarno)."}
{"id": "392781", "revid": "125784521", "url": "https://it.wikipedia.org/wiki?curid=392781", "title": "Unione Sportiva Triestina Calcio 1918", "text": "L'Unione Sportiva Triestina Calcio 1918, meglio nota come Triestina, \u00e8 una societ\u00e0 calcistica italiana con sede nella citt\u00e0 di Trieste. Il club ha ripreso, attraverso una serie di rifondazioni, il titolo sportivo dell'U.S. Triestina, nata il 2 febbraio 1919 (dopo un accordo preliminare datato 18 dicembre 1918) dalla fusione dei club F.C. Trieste e C.S. Ponziana. Milita nel campionato italiano di Serie C.\nNell'agosto 2012, in forza dei 74 campionati professionistici a cui partecip\u00f2 il sodalizio alabardato, e in applicazione dell'articolo 52 comma 10 delle NOIF, la FIGC permise l'iscrizione in Eccellenza alla nuova societ\u00e0, rilevando il titolo sportivo della vecchia. Al momento della nascita la societ\u00e0 ha avuto in affitto dai tifosi lo stemma del precedente sodalizio, l'Unione Sportiva Triestina, a sua volta creata nel 1994 sulle ceneri del club originario.\n\u00c8 l'unica societ\u00e0 non avente sede sul territorio italiano ad aver militato nella Serie A a girone unico: dal 1947 al 1954, infatti, la citt\u00e0 fece parte del Territorio Libero di Trieste, separato dall'Italia.\nPer ben 5 volte una squadra si \u00e8 laureata campione d'Italia matematicamente giocando la partita decisiva contro la Triestina. \u00c8 accaduto per tre volte al (1935-36, 1936-37 e 1940-41), una all' (1953-54) e una alla (1955-56).\nStoria.\nDalla nascita all'approdo in Serie A.\nL'Unione Sportiva Triestina nasce grazie alla fusione di due squadre della citt\u00e0 di Trieste, il Ponziana e il Foot-Ball Club Trieste, le quali condividevano quale campo di gioco la Piazza d'Armi di una caserma Austro Ungarica di Piazza Dalmazia, posta nei pressi dell'attuale \"Piazza Guglielmo Oberdan\". In principio, il Comando Militare di Trieste, al fine di limitare gli inconvenienti che derivavano da tali frequenti incontri, proib\u00ec l'uso della Piazza ai due sodalizi, ma successivamente si raggiunse un compromesso: l'autorit\u00e0 avrebbe acconsentito all'utilizzo della Piazza d'Armi per finalit\u00e0 sportive, a patto che le due societ\u00e0 si fondessero. L'accordo \u00e8 siglato il 18 dicembre 1918 nello storico caff\u00e8 Battisti sito in viale XX settembre 32; il 19 gennaio 1919 avviene la costituzione del triumvirato che avrebbe guidato la nuova compagine, composto dai dirigenti Bertazzoni, Fonda e Vaccari; infine, il 2 febbraio 1919 la societ\u00e0 viene definitivamente istituita con la denominazione Unione Sportiva Triestina.\nIn tempi relativamente ridotti, il sodalizio riesce a scalare le varie categorie del calcio italiano. Nel 1922 perde per 1-0 lo spareggio per la promozione in seconda Divisione (l'attuale Serie B) contro la Monfalconese. Ancora oggi, nella citt\u00e0 della Bora si ricorda tristemente l'autorete di Pahnke Volker. Nel 1924 conquista la promozione, dopo una drammatica finale contro la Pro Gorizia; nel 1926, a seguito della ristrutturazione dei campionati passa alla prima Divisione, che di fatto per\u00f2 era sempre la Serie B. Nel 1928 conquista l'accesso alla Divisione Nazionale (la Serie A ante girone unico) a causa del fatto che la era stata inserita nel girone meridionale per acconsentirle di accedere pi\u00f9 facilmente alla promozione; iI viola giunsero per\u00f2 secondi nel loro girone e videro sfumare la promozione. Leandro Arpinati, presidente federale, nell'ambito della progettata riforma dei campionati, promosse perci\u00f2 d'ufficio tutte le seconde classificate, tra cui la Fiorentina ma anche il Venezia, ed in pi\u00f9 pure la Fiumana e la Triestina, per motivi politici di rappresentanza delle province orientali dopo la Grande Guerra. Quell'anno la Triestina sembra anche sul punto di fondersi con le altre due massime realt\u00e0 calcistiche cittadine, l'Edera e il rinato Ponziana: la fusione tra Edera e Ponziana, che dar\u00e0 vita all'ASPE Trieste (Ass. Sportiva Ponziana Edera), non coinvolger\u00e0 alla fine la formazione rossoalabardata.\nAl termine del campionato 1929 viene istituita la Serie A a girone unico con le prime otto squadre dei due gironi della Divisione Nazionale. Arrivando nona la Triestina non avrebbe diritto a parteciparvi. Fortuna vuole per\u00f2 che nel gruppo B Lazio e finiscano entrambe all'ottavo posto e che una serie di spareggi fra le due squadre non riesca a determinare a chi spetti il diritto alla Serie A. La FIGC decise allora, anche per non far perdere la massima serie a qualche piazza importante, di far accedere entrambe alla Serie A, ripescando poi pure la Triestina onde evitare un campionato con un numero dispari di squadre.\nTriestina, presenza fissa della Serie A.\nDa quel momento l'U.S. Triestina partecip\u00f2 alla Serie A ininterrottamente fino al campionato 1956-1957.\nNel 1929-1930 la Triestina conquist\u00f2 la salvezza, impreziosendo il campionato con una vittoria a Milano contro l'Ambrosiana-Inter, destinata a vincere lo scudetto. In quel campionato esord\u00ec Piero Pasinati, che diventer\u00e0 il recordman di presenze con la maglia alabardata: 347, spalmate su tredici stagioni. In quella squadra gi\u00e0 giocava il triestino Nereo Rocco: \u00e8 stato prima un importante giocatore, poi allenatore. Fu il primo giocatore alabardato a vestire la maglia della nazionale italiana.\nL'anno successivo far\u00e0 il suo esordio con la maglia rossoalabardata un altro grande giocatore, destinato, come Pasinati, a vincere i mondiali del 1938: Gino Colaussi. Da segnalare un'altra roboante vittoria contro l'Ambrosiana-Inter: 5-0. Da ricordare che nel 1931-1932 Amedeo III Duca d'Aosta, residente in citt\u00e0, divenne presidente onorario del sodalizio.\nIl 25 settembre 1932 venne inaugurato il nuovo stadio cittadino, destinato a sostituire il campo di Montebello. Lo stadio, che fino al 1943 si chiamer\u00e0 \"del Littorio\", venne inaugurato con il match Triestina- (risultato finale 2-2). La Triestina al termine della stagione chiuder\u00e0 con un lusinghiero ottavo posto.\nDopo due stagioni chiuse nella parte medio-bassa della classifica (anche se nel 1935 riusc\u00ec ad espugnare Bologna, battendo la squadra pi\u00f9 forte d'Europa dell'epoca), la Triestina seppe nel 1935-1936 superarsi e conquistare la sesta piazza.\nQuesto ottimo risultato venne ottenuto nuovamente nella stagione 1937-1938. Questa volta la squadra alabardata riusc\u00ec anche ad inserirsi nella lotta per il titolo. A tre giornate dal termine, dopo aver piegato in casa la (2-0 davanti a tifosi), la Triestina si ritrov\u00f2 terza in classifica a due punti dalla vetta, dove si trovava proprio la squadra torinese. Nelle ultime tre giornate, per\u00f2, la squadra riusc\u00ec ad incamerare solo un punto. A consolazione del mancato scudetto ben tre giocatori della Triestina vennero chiamati da Vittorio Pozzo nella vincente spedizione in Francia per i mondiali di calcio: Piero Pasinati, Gino Colaussi e Bruno Chizzo.\nNel 1938-1939, in maniera inaspettata, la Triestina si trov\u00f2 a dover lottare per non retrocedere in Serie B. La squadra si salv\u00f2 solo per il miglior quoziente reti rispetto a Livorno e Lucchese, dopo un pareggio contro la all'ultima giornata di campionato. Anche nel 1939-1940 la Triestina non disput\u00f2 un campionato brillante. Vi \u00e8 solo da segnalare che riusc\u00ec nell'impresa di vincere a Torino contro la per 6-2. Nel 1940-1941, dopo esser stata quintultima al termine del girone di andata, la squadra chiuse il campionato al nono posto.\nIl campionato successivo registr\u00f2 un evento mai pi\u00f9 accaduto per la formazione alabardata. Alla quinta giornata si ritrov\u00f2 da sola in testa al campionato dopo una vittoria contro il . L'attaccante Francesco Cergoli s'infortuna all'ottava giornata, chiudendo il suo campionato. La squadra otterr\u00e0 l'ottavo posto finale.\nNel 1942-1943 la Triestina fu nuovamente sull'orlo della retrocessione. Al termine del campionato si classific\u00f2 tredicesima a pari punti con e Venezia. Solo dopo aver vinto un torneo di qualificazione contro di loro pot\u00e9 acquisire la certezza della permanenza nella massima categoria. Nel 1943-1944 il campionato non venne disputato. Vi fu un torneo dell'Alta Italia, diviso in gironi regionali e finale interregionale fra le vincenti. Dopo aver passato il primo turno contro squadre regionali, la Triestina venne eliminata nel girone di semifinale dal . Nel 1944-1945, di fatto, non vi fu attivit\u00e0 sportiva da parte dell'U.S. Triestina.\nGli anni di Rocco.\nIl primo campionato del dopoguerra venne giocato in due gironi a base geografica. La Triestina si piazz\u00f2 ottava nel campionato Alta Italia e non pot\u00e9 accedere alla fase finale che attribu\u00ec lo scudetto. Nel 1946-1947 la Triestina fu costretta dalle autorit\u00e0 militari anglo-americane, che governavano a Trieste, a disputare le prime partite casalinghe della stagione allo Stadio Moretti di Udine. Un'altra squadra cittadina, l'Amatori Ponziana, disputava infatti il campionato jugoslavo: gli anglo-americani, per evitare incidenti, le avevano vietato di giocare in citt\u00e0, e per evitare polemiche, vietarono anche alla Triestina di giocare a Trieste. Il campionato fu disastroso, la squadra si classific\u00f2 all'ultimo posto ma venne ripescata dalla FIGC, con delibera del 29 luglio 1947, proprio per le difficolt\u00e0 sopraggiunte nella stagione. La FIGC decise di allargare il campionato successivo a 21 formazioni.\nNella stagione successiva, il 1947-1948, la Triestina pass\u00f2 nelle mani di Nereo Rocco; egli impost\u00f2 la squadra con un rivoluzionario \"mezzo sistema\", modulo in pratica precursore di quello \"all'italiana\". La squadra conquister\u00e0 il secondo posto, a pari merito con e , totalizzando 49 punti, alle spalle solo del Grande Torino, che di punti ne fece 69, ottenendo cos\u00ec il miglior piazzamento della sua storia. In quell'annata storica la Triestina rimase imbattuta in casa e perse solo otto delle quaranta partite disputate nel corso del campionato. Cosa curiosa, saranno solo 15 i calciatori impiegati da Rocco nella stagione.\nNel 1948-1949 la Triestina disput\u00f2 un altro buon campionato, sempre guidata da Rocco. In questa stagione la Triestina consegu\u00ec anche la vittoria pi\u00f9 ampia mai ottenuta: 9-1 contro il Padova, proprio all'indomani della tragedia di Superga. A Superga per\u00ec anche Giuseppe Grezar, al quale sar\u00e0 dedicato nel 1967 lo Stadio Comunale.\nDopo la stagione 1949-1950, conclusa all'ottavo posto, Nereo Rocco verr\u00e0 allontanato e sostituito in panchina da B\u00e9la Guttman. Solo all'ultima giornata, dopo aver battuto il Novara, la Triestina sapr\u00e0 guadagnarsi la salvezza. La stagione successiva sar\u00e0 ancora pi\u00f9 drammatica, con la squadra giuliana salva solo dopo gli spareggi contro la Lucchese (3-3 nella prima gara a Milano e poi 1-0 a Bergamo) e il Brescia, secondo della Serie B, (1-0 a Valdagno).\nNel 1952-1953 la salvezza venne raggiunta con meno patimenti e venne fatto esordire in serie A Cesare Maldini; nell'estate del 1953 venne richiamato a guidare l'alabarda nuovamente Nereo Rocco. La seconda avventura del tecnico per\u00f2 non fu fortunata, tanto che venne esonerato dopo la ventunesima giornata, a seguito di una sconfitta pesante in casa contro il Milan (0-6). Il suo sostituto, Feruglio, guid\u00f2 gli alabardati a due comode salvezze consecutive (1953-54 e 1954-55). Nel 1955-1956 venne esonerato per far posto a Piero Pasinati. La squadra disput\u00f2 fino ad aprile un buon campionato, poi ci fu una lunga serie di sconfitte nella parte finale della stagione, che per\u00f2 non impedirono di ottenere l'ennesima salvezza.\nIl declino.\nIl 1956-1957 segner\u00e0 la prima retrocessione della squadra giuliana in Serie B. Dopo un buon girone di andata, la squadra si scioglier\u00e0 come neve al sole nel ritorno. La partita decisiva venne disputata il 16 giugno 1957: la Triestina venne sconfitta dall'Atalanta per 1-0 (gol di Mion). L'anno seguente, 1957-1958, la Triestina seppe riconquistare immediatamente la Serie A. Guidata da Aldo Olivieri, la formazione rossoalabardata disput\u00f2 un ottimo campionato e riusc\u00ec anche a lanciare in nazionale Gianfranco Petris. La vittoria decisiva venne ottenuta contro il Cagliari alla penultima giornata.\nL'anno seguente, per\u00f2, fu di nuovo retrocessione nella serie cadetta. Quello del 1958-59 \u00e8 tuttora l'ultimo campionato di massima divisione disputato dalla formazione rossoalabardata. Il 7 giugno 1959, con un pareggio per 2-2 in casa del Padova del suo idolo Nereo Rocco, la Triestina diede l'addio alla massima serie.\nL'anno successivo la Triestina sfior\u00f2 la promozione chiudendo al quarto posto, un solo punto dietro al Catania giunto terzo. Fatale la sconfitta con il Marzotto Valdagno alla terzultima giornata. Nel giugno di quell'anno partecip\u00f2 alla prima edizione della Coppa delle Alpi, contribuendo alla vittoria dell'Italia. Nel 1960-61 la Triestina retrocedette per la prima volta nella sua storia nella terza serie. Arriv\u00f2 terzultima e perdette a Ferrara lo spareggio con il Novara. Andata in vantaggio, venne ripresa e poi superata nei supplementari dai piemontesi. Al termine della stagione Leo Brunner cedette la presidenza al conte Guarnieri. Pronta risalita nella serie cadetta nella stagione 1961-62, con Enrico Radio in panchina. La gara decisiva per la promozione, Triestina-, giocata il 3 giugno 1962, port\u00f2 allo stadio oltre spettatori. La promozione per\u00f2 fu solo un fuoco di paglia. Gli anni seguenti, infatti, regaleranno poche soddisfazioni ai tifosi, con una squadra mai capace di lottare per la promozione in Serie A. Nel 1965 vi sar\u00e0 una nuova caduta nella terza serie. Questa volta per rivedere la Serie B saranno necessari altri 18 anni. Dopo alcune stagioni grigie, nel 1969 la squadra riuscir\u00e0 a sfiorare nuovamente la promozione in cadetteria. Il sar\u00e0 per\u00f2 imprendibile per la squadra alabardata.\nDalla Serie D alla Serie B.\nDopo un buon campionato 1969-1970, la Triestina conobbe nel 1970-1971 l'onta della prima retrocessione in Serie D. La stagione fu subito tribolata a causa di problemi societari. Il conte Guarnieri si accord\u00f2 con una cordata di imprenditori portogruaresi. Il passaggio di potere salt\u00f2 a causa del timore che la formazione giuliana diventasse una semplice succursale del Venezia, societ\u00e0 della quale il gruppo di imprenditori aveva la propriet\u00e0. Il campionato verr\u00e0 concluso con la retrocessione per differenza reti peggiore rispetto alla Pro Patria. Nel 1971-1972 la Serie C venne prontamente riconquistata, merito di un girone di ritorno con ben 13 vittorie su 17 incontri. Nella squadra si mise in luce un futuro campione del mondo di Spagna '82: Gianpiero Marini. Al termine di quella stagione la Triestina affront\u00f2 una tourn\u00e9e in Unione Sovietica. Dopo una grigia stagione 1972-1973, l'anno successivo la Triestina sprofond\u00f2 nuovamente in quarta serie.\nLa Serie D del 1974-1975 present\u00f2 alla tifoseria una interessante novit\u00e0: il derby in campionato contro un'altra squadra cittadina: il Ponziana. In realt\u00e0 i derby cittadini erano molto frequenti prima della riforma dei campionati nel 1929, non solo contro il Ponziana, ma anche contro altre formazioni come, per esempio, l'Edera. L'ultimo precedente risaliva al Campionato Alta Italia del 1944, nel quale la formazione alabardata aveva affrontato oltre ai \"Veltri\" anche il San Giusto.\nIl primo match ebbe luogo il 1\u00ba dicembre 1974, davanti a oltre spettatori. Decise l'incontro un gol del ponzianino Miorandi. Al ritorno l'incontro termin\u00f2 1-1. A fine stagione, pur se di poco, la Triestina preceder\u00e0 in classifica il Ponziana. Il ritorno in C verr\u00e0 festeggiato al termine della stagione 1975-1976. Il campionato fu una vera e propria marcia trionfale per i rossoalabardati, che conquistarono la promozione con quattro turni di anticipo, ottenendo al termine della stagione ben 52 punti dei 68 teoricamente disponibili. Dopo due stagioni in chiaro-scuro si giunge all'annata 1977-78. Al termine della stagione, a causa della riforma dei campionati, nascer\u00e0 la Serie C1, alla quale parteciperanno le prime 12 formazioni di ciascun girone della Serie C. La Triestina fu capace di agguantare la neocostituita categoria, anche se la stagione sar\u00e0 contrassegnata da una pesante sconfitta (6-0) il 12 marzo 1978 nel derby regionale con l'.\nIl campionato 1978-1979 rappresenter\u00e0 per la compagine alabardata l'anno dell'illusione. Infatti la squadra condusse un ottimo campionato, vanificato alla penultima giornata da una sconfitta casalinga contro il diretto rivale, il , guidato da Cesare Maldini e nel quale si stava mettendo in luce il giovane Carlo Ancelotti. Il gol decisivo venne firmato da Bonci. A fine campionato Parma e Triestina, appaiate al secondo posto, furono costrette ad uno spareggio che si disput\u00f2 il 17 giugno 1979 a Vicenza. I ducali s'imposero per 3-1 dopo i tempi supplementari. L'anno successivo la Triestina si aggiudic\u00f2 il primo torneo della sua storia: la Coppa Anglo-Italiana. Gli inglesi del Sutton United FC vennero piegati ai calci di rigore il 15 maggio 1980 nella finale disputata allo Stadio Giuseppe Grezar, con Fulvio Varljen allenatore. Alla ventisettesima giornata di campionato, infatti, venne esonerato il tecnico Vasco Tagliavini che guidava la squadra alabardata dal 1974.\nPersa la volata promozione nel 1980-1981 (con in panchina Ottavio Bianchi), nel campionato successivo arrivarono a Trieste due figure che saranno fondamentali per la riconquista della Serie B dopo 18 anni: a guidare gli alabardati \u00e8 chiamato l'allenatore Adriano Buffoni, mentre in attacco viene acquistato Franco De Falco.\nIl campionato 1981-1982 si chiuse con un onorevole quinta posizione, che dette diritto alla squadra giuliana di disputare nuovamente la Coppa Italia, manifestazione da cui mancava dall'edizione del 1964-1965. Il 1982-1983 fu l'anno della tanto agognata promozione in Serie B. La cavalcata inizi\u00f2 subito bene, con la Triestina capace di vincere cinque delle prime sei partite. Venne sconfitta soltanto alla settima giornata a (squadra guidata da Arrigo Sacchi) e all'undicesima a Padova. La promozione verr\u00e0 conquistata matematicamente a quattro giornate dal termine, sconfiggendo il per 2-1. Franco De Falco conquister\u00e0 il titolo di capocannoniere con ben 25 reti realizzate. Al termine della stagione l'imprenditore Raffaele De Ri\u00f9 rilever\u00e0 la societ\u00e0 da Giorgio Del Sabato. Nel 1983-1984 la squadra, dopo un avvio stentato, riusc\u00ec a garantirsi una comoda salvezza. In Coppa Italia la Triestina pass\u00f2 il primo turno, ma venne eliminata negli ottavi di finale dall'Udinese di Zico (0-0 a Trieste, 2-0 a Udine). La gara di andata venne funestata da incidenti, a seguito dei quali per\u00ec il giovane tifoso Stefano Furlan. A lui venne poi intitolata la Curva Sud del nuovo stadio.\nLa Serie A sfiorata e le penalizzazioni.\nCon la stagione 1984 termin\u00f2 la prima parentesi di Adriano Buffoni sulla panchina alabardata. Per sostituirlo venne chiamato Massimo Giacomini, gi\u00e0 tecnico di Udinese, Milan, Torino e Napoli, nonch\u00e9 giocatore alabardato. La squadra disput\u00f2 un ottimo campionato, ma gett\u00f2 al vento la possibilit\u00e0 di venire promossa, pareggiando alla penultima giornata in casa contro il Monza. L'attaccante Giorgio De Giorgis fall\u00ec anche un calcio di rigore. Nell'ultima di campionato, la Triestina usc\u00ec sconfitta da Campobasso.\nNel 1985-1986 al timone della squadra arriv\u00f2 il tecnico veneto Enzo Ferrari, reduce da una stagione sulla panchina di una squadra della Liga spagnola, il . La Triestina part\u00ec in modo autorevole (tre vittorie di fila nelle prime tre gare) e lott\u00f2 nuovamente per tutta la stagione nella parte alta della classifica. Con una vittoria a Pescara nell'ultima giornata agguant\u00f2 la quarta posizione in coabitazione con l'Empoli e dietro al Vicenza.\nProprio la squadra veneta era stata da poco coinvolta nel secondo scandalo calcioscommesse, per cui appariva certa la necessit\u00e0 di uno spareggio fra toscani e giuliani per determinare la terza formazione da promuovere in Serie A. Da l\u00ec a poco, per\u00f2, anche la Triestina sar\u00e0 coinvolta nello scandalo e penalizzata di un punto per la stagione 1985-1986 (sufficiente per non regalare agli alabardati la terza posizione assoluta) e di quattro per la stagione successiva. Nel 1986-1987, pure se penalizzata, la squadra riuscir\u00e0 a salvarsi. Anche nella stagione 1987-1988 la Triestina part\u00ec con una nuova penalizzazione di cinque punti per un episodio di illecito sportivo che coinvolse anche l'Empoli e riferito alla stagione 1985-1986. Questa volta la penalizzazione risult\u00f2 troppo pesante per la compagine guidata per il terzo anno di fila da Enzo Ferrari, che arriv\u00f2 penultima e retrocedette. Da ricordare che con quest'ultimo alla guida la squadra non vinse in trasferta per due annate consecutive.\nL'anno successivo venne riconquistata immediatamente la serie cadetta. Con un triestino in panchina, Marino Lombardo, i rossoalabardati, nuovamente guidati da De Falco in attacco, grazie ad un finale di campionato giocato alla grande (quattro vittorie di fila nelle ultime quattro gare) ritrovarono la Serie B. Il match decisivo venne disputato a Ferrara contro la SPAL (risultato 1-0, gol di Papais).\nIl nuovo stadio e il fallimento.\nDopo due sole stagioni la Triestina torn\u00f2 in Serie C1. Anche la stagione 1991-1992 non fu particolarmente brillante a causa di un campionato troppo altalenante.\nNel 1992-1993 l'entusiasmo per l'inaugurazione del nuovo stadio e prezzi veramente convenienti spinsero oltre tifosi a sottoscrivere l'abbonamento. La squadra, guidata da Attilio Perotti, cominci\u00f2 il campionato in maniera pi\u00f9 che positiva, ma, ironia della sorte, una volta inaugurato lo Stadio Nereo Rocco e cominciatovi a giocare, perse brillantezza e non riusc\u00ec a riportare la Serie B a Trieste. Qualcuno parl\u00f2 quasi di una \u201csindrome del Rocco\u201d. Nell'anno 1993-1994 Adriano Buffoni, protagonista della promozione del 1982-1983, venne richiamato sulla panchina giuliana, cos\u00ec come venne nuovamente ingaggiato Francesco Romano, centrocampista che nella Triestina della met\u00e0 degli anni ottanta aveva fatto molto bene prima di diventare pedina fondamentale del Napoli di Maradona. La squadra, pur influenzata negativamente dalla crisi societaria, disput\u00f2 un campionato onorevole e conquist\u00f2 la Coppa Italia di Serie C contro il Perugia (1-1 al Rocco e 2-2 al Renato Curi). I giocatori per\u00f2 non venivano pagati regolarmente, per cui misero in mora la societ\u00e0. La richiesta di un albergatore di veder pagato un proprio credito port\u00f2 la Triestina al fallimento, che venne dichiarato il 30 giugno 1994. Non disponendo delle liberatorie dei giocatori, la squadra perse anche il titolo sportivo e venne radiata. Il 27 luglio 1994 nacque perci\u00f2 la Nuova Unione Sportiva Calcio Triestina, che dovette ricominciare dai dilettanti.\nDal primo fallimento alla cavalcata di Rossi.\nA seguito del fallimento la Triestina venne inserita nel girone triveneto del Campionato Nazionale Dilettanti. La stagione venne caratterizzata da un duello fra gli alabardati e il Treviso. La partita decisiva si disput\u00f2 a Trieste il 7 maggio 1995 e vide prevalere i veneti per 2-1. A fine stagione la formazione giuliana sar\u00e0 per\u00f2 ripescata in Serie C2 con delibera federale, per completare i quadri ridottisi a causa dell'esclusione dai campionati di molte societ\u00e0 per problemi finanziari.\nNel 1995-1996 la Triestina affront\u00f2 il primo campionato di Serie C2 della sua storia. La squadra rimase in tale categoria per sei stagioni. Per ben quattro volte fu capace di raggiungere i play-off promozione, ma solo al quinto tentativo riusc\u00ec a conquistare la Serie C1. Il primo anno venne eliminata dal Livorno in semifinale (Triestina-Livorno 2-3; Livorno-Triestina 1-1), nel 1997-1998 dopo aver eliminato la Pro Patria (2-0 a Trieste e vittoria a tavolino a Busto Arsizio per invasione di campo), non riusc\u00ec a superare in finale, a Ferrara, il Cittadella (0-0 d.t.s.) che venne promosso in quanto meglio classificato nella stagione regolare. Nel 1998-1999 il traguardo sembr\u00f2 vicino. Dopo aver concluso la stagione regolare al secondo posto, la Triestina si sbarazz\u00f2 della Vis Pesaro (2-2 in trasferta, 2-1 al Nereo Rocco), ma perse la finale di Mantova contro il Sandon\u00e0 (0-1 d.t.s), a causa di un rigore segnato dall'ex Sandrin. L'anno successivo la panchina venne affidata a Maurizio Costantini, un ex alabardato con ben 307 presenze nella Triestina. Non basteranno sette vittorie di fila tra novembre e dicembre per vincere il campionato. L'epilogo ai play-off fu nuovamente nefasto: la Triestina affront\u00f2 per il secondo anno consecutivo la Vis Pesaro in semifinale, ma venne eliminata (Vis Pesaro-Triestina 2-1 e Triestina-Vis Pesaro 1-1).\nDopo sconfitte patite nei play-off di Serie C2, il neopresidente Amilcare Berti decise di affidare la panchina a Ezio Rossi.\nNel 2000-2001, dopo un buon avvio di campionato, la squadra usc\u00ec dalla zona playoff, ma grazie ad una buona serie di risultati agguant\u00f2 il quinto posto, sufficiente per agganciare gli spareggi promozione. Sullo slancio di questa risalita la Triestina elimin\u00f2 in semifinale la Pro Patria e in finale il Mestre, guidato dall'ex tecnico alabardato Maurizio Costantini, vincendo tutte e quattro le partite dei playoff. Nella finale di ritorno, giocata allo Stadio Baracca di Mestre, segn\u00f2 l'allora giovanissimo Marco Borriello.\nL'anno successivo fu di nuovo promozione a seguito di un campionato giocato sempre nella parte alta della classifica e di playoff promozione disputati con grande ardore. Dopo aver regolato lo Spezia, la Triestina trov\u00f2 sulla sua strada, come tante altre volte in passato in momenti cruciali della sua storia, la Lucchese. All'andata a Trieste gli alabardati si imposero per 2-0, mentre a Lucca, dopo 120 minuti drammatici, la gara termino 3-3, regalando alla Triestina la seconda promozione consecutiva. Quella gara difficilmente verr\u00e0 dimenticata dai tremila tifosi giuliani giunti nella citt\u00e0 toscana e dalle migliaia di appassionati che la seguirono in televisione. Dopo il vantaggio iniziale dei padroni di casa con Marianini e il pareggio di Del Nevo, la Lucchese chiuse in vantaggio la prima frazione di gioco grazie nuovamente a Marianini. All'inizio del secondo tempo Carruezzo, grazie a un colpo di testa, port\u00f2 la Lucchese sul 3-1. Permanendo tale risultato alla fine dei tempi regolamentari, e non valendo la regola del valore doppio dei gol fatti in trasferta, vennero disputati i tempi supplementari, al termine dei quali il 3 a 1 avrebbe sancito la promozione della Lucchese. Carruezzo centr\u00f2 il palo su rigore all'inizio del primo tempo supplementare, mentre poco dopo fu Gennari a ridurre lo svantaggio per la Triestina con un altro calcio di rigore. Fu poi Ciullo a fissare il risultato sul 3-3 finale. La Triestina ritrov\u00f2 cos\u00ec la Serie B dopo dodici anni di serie inferiori.\nNel campionato 2002-2003 la Triestina, grazie a un gioco molto spettacolare, riusc\u00ec per molte settimane a rimanere in testa alla classifica e si aggiudic\u00f2 il titolo di campione d'inverno. Nel girone di ritorno la squadra accus\u00f2 un calo e non riusc\u00ec nell'impresa storica di riconquistare la massima serie dopo oltre quarant'anni di attesa.\n2003-2011: ancora Serie B.\nIl campionato successivo vide un avvicendamento sulla panchina alabardata: al posto di Ezio Rossi, passato a guidare il Torino, giunse Attilio Tesser. La squadra riusc\u00ec ad ottenere un pi\u00f9 che decoroso posizionamento in classifica, grazie ad un ottimo girone di ritorno e al lancio di giovani interessanti come Alberto Aquilani e Davide Moscardelli.\nNel 2004-2005, sempre guidata da Tesser, la Triestina non si espresse su grandi livelli, tanto che riusc\u00ec a salvarsi solo dopo aver battuto il Vicenza nello spareggio-salvezza. Al termine della difficile stagione, il presidente Berti vendette la societ\u00e0 all'immobiliarista veneto Flaviano Tonellotto, che si fece conoscere subito per il particolare temperamento, l'imposizione di diete macrobiotiche ai giocatori e il difficile rapporto con giornalisti e tifosi.\nDurante il campionato 2005-2006 la Triestina cambi\u00f2 cinque volte l'allenatore. Alla coppia Alessandro Calori-Adriano Buffoni seguirono Pietro Vierchowod, il dirigente ed ex-giocatore Franco De Falco, l'allenatore delle giovanili Vittorio Russo e Andrea Agostinelli.\nIl contestato proprietario fu costretto a dimettersi il 1\u00ba febbraio 2006 a causa di una precedente condanna di bancarotta e venne sostituito alla guida della societ\u00e0 dalla moglie Jeannine Koevoets. Successivamente la magistratura allontan\u00f2 la famiglia Tonellotto dalla societ\u00e0 per i problemi finanziari causati dalla gestione societaria del presidente. Flaviano Tonellotto e consorte saranno accusati di appropriazione indebita. Il tribunale ha poi nominato amministratori giudiziari Maurizio Consoli, presidente dell'Ordine degli Avvocati di Trieste, Roberto Lonzar, commercialista, e Franco De Falco, che il 7 marzo \u00e8 diventato il nuovo presidente.\nLa crisi societaria termin\u00f2 il 10 aprile, con la ricapitalizzazione della societ\u00e0. L'imprenditore friulano Stefano Fantinel ha sottoscritto il 79% delle azioni, seguito dalla multiutility AcegasAps con il 15%. Le altre quote sono state sottoscritte da imprenditori e personalit\u00e0 locali.\nPur nelle difficolt\u00e0 societarie la squadra conquist\u00f2 una salvezza abbastanza comoda, vincendo per 4-3 a Piacenza a due giornate dal termine. L'anno seguente (2006-07) la squadra fu protagonista di un campionato altalenante che si concluse con una sofferta salvezza, conquistata ancora una volta a Piacenza (1-1 grazie alla \"storica\" punizione di Allegretti che tra l'altro, oltre a far evitare agli alabardati i play-out, consegna la Serie A diretta, senza i play-off a Genoa e ). La stagione fu caratterizzata dalla penalizzazione di un punto per il ritardo nella presentazione del bilancio e dall'esonero nel febbraio 2007 del tecnico Agostinelli al cui posto arriva Franco Varrella.\nAlla fine del campionato venne esonerato il tecnico Franco Varrella e venne ingaggiato Rolando Maran.\nIl tecnico trentino guid\u00f2 gli alabardati per due stagioni. Nella prima la squadra si comport\u00f2 senza particolari alti e bassi, veleggiando quasi sempre nelle acque tranquille di met\u00e0 classifica. Da segnalare nell'annata 2007-2008 la scoperta del bomber uruguayano Pablo Granoche che alla sua prima stagione in B realizzer\u00e0 ben 24 reti in 36 partite, congedandosi dal suo pubblico a quattro giornate dal termine della stagione a causa di un infortunio che lo terr\u00e0 fuori dai campi da gioco per qualche mese.\nNel campionato 2008-2009 la Triestina ottenne un inaspettato risultato, grazie anche al forte equilibrio che regn\u00f2 tra le squadre. Dopo un girone e mezzo in piena zona play-off la squadra ebbe un calo imprevisto nelle ultime giornate e, dopo le sconfitte contro Vicenza, Treviso, Empoli e Modena perse definitivamente la possibilit\u00e0 di approdare agli spareggi promozione.\nDopo la separazione consensuale con Maran, al termine del campionato, la guida tecnica \u00e8 affidata a Luca Gotti. Dopo un buon inizio seguito da una lunga serie di sconfitte, il tecnico viene esonerato il 6 ottobre 2009. Al suo posto viene ingaggiato Mario Somma.\nAnche Mario Somma ha un buon avvio (la squadra ottiene sette risultati utili consecutivi e il passaggio del turno in Coppa Italia), ma tra la fine di novembre e l'inizio di febbraio, per\u00f2 viene vissuta una fase negativa con soli 4 punti in nove incontri di campionato. Dopo la sconfitta casalinga col Sassuolo, Somma viene cos\u00ec esonerato. Al suo posto viene ingaggiato Daniele Arrigoni. Per la terza volta con un nuovo tecnico la squadra sembra risollevarsi, ma gli alabardati chiuderanno il campionato al quint'ultimo posto e dovranno giocarsi la permanenza in B nel doppio confronto con il Padova.\nDopo lo 0-0 dell'andata la sconfitta casalinga per 3-0 condanna la Triestina alla retrocessione in Lega Pro, ma le difficolt\u00e0 finanziarie di alcune societ\u00e0 della serie cadetta - in particolare l'Ancona - lasciano aperta l'ipotesi del ripescaggio in Serie B, ufficializzato poi il 4 agosto 2010. Dopo il ripescaggio, la squadra viene affidata a Ivo Iaconi per la stagione 2010-2011, dopo un discreto avvio la squadra accusa una pesante flessione ed i risultati negativi ottenuti nei mesi di novembre e dicembre portarono al suo esonero, a cui la societ\u00e0 alabardata tenta di porre rimedio sostituendolo nella sosta natalizia con Sandro Salvioni che per\u00f2 non riesce a evitare la retrocessione in Lega Pro avvenuta matematicamente il 21 maggio 2011 in occasione della sconfitta interna contro il per 0-1.\nIl ritorno in Lega Pro, la retrocessione e il secondo fallimento.\nIl 17 agosto 2011 viene comunicata la cessione da parte di Stefano Fantinel del 50% delle sue quote al gruppo Aletti (pari al 48% delle quote totali).. Il 27 agosto 2011 il Gruppo Aletti rileva il 96% delle quote azionarie della societ\u00e0, ed in data 3 settembre 2011 la dottoressa Cristina De Angelis viene eletta al ruolo di presidente. La conduzione tecnica della squadra viene affidata al Direttore Sportivo Antonio Recchi e all'allenatore Gian Cesare Discepoli. Il 14 ottobre l'assemblea dei soci, a seguito di un dissenso fra la presidente Cristina De Angelis e Sergio Aletti, si autonomina quest'ultimo nuovo presidente.. Il 25 ottobre 2011 il tecnico Gian Cesare Discepoli viene esonerato, dopo una serie di 6 sconfitte in 9 partite, per essere sostituito da Giuseppe Galderisi.\nIl 4 gennaio 2012 la Procura della Repubblica di Trieste chiede il fallimento della societ\u00e0 per l'eccessivo peso debitorio. Il 25 gennaio il Tribunale di Trieste accoglie la richiesta di fallimento. La mancata ricapitalizzazione del capitale sociale ha determinato la decisione del presidente del Tribunale civile di Trieste, Giovanni Sansone: fallimento e societ\u00e0 in esercizio provvisorio, affidata al curatore Giovanni Turazza, un commercialista, per conservare almeno il titolo sportivo fino al termine del campionato. Al termine della stagione la squadra si classifica quindicesima, dovendo cos\u00ec disputare i play-out contro il , e dopo la sconfitta in trasferta per 2-0 e il pareggio in casa per 2-2, retrocede in Lega Pro Seconda Divisione. Il 28 maggio va deserta la prima asta per l'aggiudicazione del titolo sportivo, cos\u00ec come la seconda il 13 giugno, infine, nell'asta conclusiva del 19 giugno 2012 la Triestina viene dichiarata fallita e cancellata dai campionati professionistici, dopo che per la terza volta nessuno ha presentato offerte al curatore fallimentare.\nLa societ\u00e0 \u00e8 stata radiata dalla FIGC il 21 giugno 2012 in seguito alla dichiarazione di fallimento pronunciata dal tribunale di Trieste.\nLa nascita dell'Unione Triestina 2012.\nCon il fallimento dell'U.S. Triestina, nel corso dell'estate vengono a formarsi due diversi sodalizi per concorrere a dare continuit\u00e0 al calcio cittadino. Il primo nasce il 31 luglio 2012, quando viene creata l'\"Unione Triestina 2012\" da un gruppo di imprenditori triestini, con amministratore unico Andrea Puglia, presidente della \"Several Insurance Brokers\", caldeggiata dal sindaco di Trieste, Roberto Cosolini. Il successivo 3 agosto, invece, nasce \"Triestina per Sempre S.r.l.\", legata a Pietro Irneri, forte di una partnership con il presidente del Siena, Massimo Mezzaroma. Visti i 74 campionati professionistici cui partecip\u00f2 il sodalizio alabardato, la citt\u00e0 giuliana ha potuto chiedere l'iscrizione di un suo nuovo club in Serie D in applicazione dell'articolo 52 comma 10 delle NOIF. Solo il secondo sodalizio ha inviato la richiesta per l'iscrizione alla Serie D, mentre il primo si \u00e8 limitato a chiedere quella all'Eccellenza.\nIl 7 agosto la federazione accetta la richiesta di affiliazione e la conseguente iscrizione al campionato di Eccellenza per l'\"Unione Triestina 2012\", bocciando l'altro progetto \"Triestina per Sempre\"; a \"pesare\" sulla scelta della Federcalcio sono state le diverse garanzie portate dalle due cordate: mentre la prima \u00e8 stata in grado di presentare subito un assegno di euro necessario per l'iscrizione all'Eccellenza, la seconda avrebbe chiesto una dilazione per il versamento dell'assegno da euro necessario per la Serie D.\nIl 9 settembre 2012 la nuova Triestina, affidata a Fabio Sambaldi, debutta nel campionato di Eccellenza, battendo per 1-0 l'Itala San Marco. Poco dopo i tifosi del Centro di coordinamento affittano per un anno dal curatore fallimentare per euro i diritti d'uso del vecchio stemma utilizzato dall\"'Unione Sportiva Triestina Calcio\", concedendolo a titolo gratuito alla nuova societ\u00e0.\nIl 30 novembre l'allora amministratore delegato del Pietro Lo Monaco annuncia una collaborazione fra la Triestina e il presidente del sodalizio palermitano Maurizio Zamparini con effetto immediato e fino al 2015. L'accordo prevede la messa a disposizione di risorse in termini di elementi funzionali al progetto, in particolare gli elementi della formazione Primavera della squadra rosanero, con l'obiettivo di ottenere l'accesso ai campionati professionistici nel breve periodo e il successivo ingresso di Zamparini nella societ\u00e0 alabardata seguito di un periodo di affiancamento; il progetto viene tuttavia accantonato a inizio 2014.\nIl 23 ottobre 2012 il tecnico Sambaldi si dimette e viene sostituito da Maurizio Costantini: il campionato di Eccellenza si conclude con il secondo posto a 69 punti, otto in meno del Monfalcone che vince il girone. La Triestina \u00e8 quindi costretta a disputare gli spareggi promozione, che perder\u00e0 nel doppio pareggio contro la Pro Dronero. Frattanto il 25 maggio 2013 muore Sergio Aletti, ex di e , ma anche ultimo proprietario del club alabardato prima del fallimento del 2012.\nIl 6 agosto 2013 la societ\u00e0 viene ripescata in Serie D a completamento organici; concluso il campionato di quarta serie al 10\u00ba posto (con Fabio Rossitto che subentra in corsa a Costantini), nell'aprile 2014 la societ\u00e0 viene acquistata dallo svizzero/kosovaro Hamdi Mehmeti e dal camerunese Pierre Mbock, la cui gestione dura 5 mesi e contribuisce ad aggravare il dissesto societario. Nel 2014 i tifosi, proprietari del marchio, ne hanno revocato la concessione gratuita alla societ\u00e0, a causa della scarsa fiducia verso la propriet\u00e0. Tale gesto \u00e8 stato ripetuto l'anno seguente per la medesima motivazione. Complici le proteste dei tifosi, il club passa ulteriormente di mano agli imprenditori romani Pangrazio Di Piero e Marco Pontrelli. Il 24 maggio 2015 la squadra, riaffidata dopo un incredibile valzer di allenatori a mister Giuseppe Ferazzoli, si salva in Serie D vincendo i play-out contro il Dro (1-3 dopo i t.s.); l'indomani la tifoseria organizzata (CCTC e Curva Furlan) annuncia il ritiro dello storico marchio, di cui \u00e8 proprietaria, esprimendo la propria sfiducia e contestazione nei confronti del vertice societario.\nUn nuovo cambio di propriet\u00e0 si verifica nel dicembre 2015, allorch\u00e9 a Marco Pontrelli subentra un nuovo gruppo imprenditoriale che affida la presidenza a Silvano Favarato. La situazione societaria tuttavia non migliora, sicch\u00e9 il 1\u00ba febbraio 2016 il tribunale di Trieste dichiara il fallimento del club alabardato, cui viene consentito di concludere il tribolato campionato in corso (ultimo tecnico dell'ennesimo valzer di allenatori \u00e8 Roberto Bordin) mediante esercizio provvisorio.\nLa terza rinascita: l\u2019Unione Sportiva Triestina Calcio 1918.\nIl 12 aprile 2016 la societ\u00e0 viene acquistata all\u2019asta giudiziaria per la cifra di 100.000 \u20ac da Mario Vittorio Biasin, imprenditore australiano di origini triestine, fondatore e CEO dell'impresa Metricon Home Builders e azionista di maggioranza del Melbourne Victory, club calcistico di vertice in Australia. Suo cugino, l\u2019ex calciatore e dirigente Mauro Milanese, assume la carica di amministratore delegato. La nuova propriet\u00e0 si accolla anche il debito sportivo pregresso, quantificato in 250.000 \u20ac.\nIn data 23 maggio 2016, su delibera della FIGC, il sodalizio viene riaffiliato con il nome di \"Societ\u00e0 Sportiva Dilettantistica Unione Sportiva Triestina Calcio 1918 a r.l.\" (ottenendo inoltre dai tifosi la concessione d'uso dello stemma storico) ed ammesso al campionato di Serie D 2016-2017.\nGli alabardati (allenatore Andreucci) chiudono il campionato al secondo posto nel proprio girone, alle spalle della capolista : grazie alla successiva vittoria nei play-off (battendo prima l'Abano Terme e poi in finale la Virtus Vecomp Verona) acquisiscono il diritto di prelazione su eventuali ripescaggi\nInizialmente, preclusi dal ripescaggio per la concessione dell'affiliazione di una societ\u00e0 ad un'altra (da \"Unione Sportiva Triestina 2012\" a \"Unione Sportiva Triestina Calcio 1918\"), successivamente grazie ad una modifica da parte della FIGC dell'articolo 52 comma 3, grazie anche al fatto che i rossoalabardati sono stati gli unici a cambiare denominazione tra i dilettanti, vedono spalancarsi di fatto le porte del professionismo dopo cinque anni dal fallimento, disputando la stagione seguente in Serie C. Nelle prime due stagioni in terza serie (la prima con mister Giuseppe Sannino, la seconda con Massimo Pavanel in panchina) la squadra coglie un undicesimo e un secondo posto, piazzamento quest'ultimo che nel 2019 la porta a disputare i play-off sino alla finale, persa nel doppio confronto contro il . All'inizio della terza stagione in C, dopo una serie di risultati deludenti, la societ\u00e0 solleva dall'incarico l'allenatore Pavanel, sostituito da Nicola Princivalli e poi da Carmine Gautieri, che guida la squadra all'ottavo posto, per poi uscire dai play-off agli ottavi di finale contro il , in una gara molto contestata. Il tecnico napoletano viene confermato per la stagione 2020-2021, ma viene esonerato dopo tredici giornate per lasciare il posto a Giuseppe Pillon.\nPochi giorni prima dell'inizio della stagione 2021-2022, Pillon viene esonerato e la squadra viene affidata a Cristian Bucchi.\nColori e simboli.\nColori.\nI colori sociali della squadra sono quelli della citt\u00e0 di Trieste: il bianco e il rosso. Storicamente la divisa prevede la maglia color rosso fuoco, i calzoncini bianchi e i calzettoni anch'essi rossi. Anche se non sempre \u00e8 stato cos\u00ec. Inizialmente i calzoncini e i calzettoni erano neri. I primi diventeranno bianchi quasi subito mentre i calzettoni diventeranno rossi solo del secondo dopoguerra. Caratteristica sempre presente \u00e8 lo scudetto con l'alabarda posto sul petto. Per tale ragione, e visto che nel passato era raro che sulle maglie delle squadre apparisse il simbolo della societ\u00e0, la definizione cromatica dei giocatori della Triestina era di \"rossoalabardati\" (e non, erroneamente, \"biancorossi\"). La seconda divisa invece, era tradizionalmente bianca per intero. Nel 1934-35 venne vestita una seconda divisa bianca con ampia fascia orizzontale rossa sul petto con alabarda nel mezzo e senza scudetto.\nIn occasione del match contro il Genoa il 31 ottobre 1954, per festeggiare il ritorno all'Italia, la Triestina sfoggi\u00f2 una divisa tricolore: casacche verdi, calzoncini bianchi e calzettoni rossi.\nIl disegno della prima maglia \u00e8 rimasto pressoch\u00e9 costante dal 1919 al 1978. In quell'anno lo sponsor tecnico inglese disegn\u00f2 delle casacche con un ampio colletto bianco e una larga fascia bianca lungo le spalle. Quella versione dur\u00f2 un solo anno, dal 1979 si torn\u00f2 infatti a casacche pi\u00f9 tradizionali. Negli anni settanta venne utilizzato come colore delle divise di cortesia anche il blu.\nNel 1982 il \"restyling\" del simbolo port\u00f2 anche a maglie con disegno completamente nuovo. Un ampio carr\u00e9 bianco, definito da un colletto rosso; il nuovo simbolo piazzato sulla pancia e sulle spalle; calzoncini rossi come i calzettoni. La seconda divisa con lo stesso disegno ma col giallo quale colore predominante, accompagnato dalle finiture in rosso.\nDal 1985 sparisce la banda bianca dal petto e la divisa torna interamente rossa, pur mantenendo una, pur pi\u00f9 piccola, alabarda stilizzata sulla pancia. Pochi cambiamenti per la divisa dell'anno successivo, con l'aggiunto solo di tre bande bianche sulle maniche, caratteristica dello sponsor tecnico di quella stagione. Nel 1988, per alcune gare, ritorn\u00f2 sul petto dei giocatori anche il vecchio scudetto con l'alabarda nella sua forma tradizionale. In quegli anni, accanto alle tradizionali divise rossa e bianca (per le trasferte), venne proposta anche una terza divisa di color verde.\nNei primi anni novanta la maglia ritorna alla tradizione con la scomparsa di bordature bianche e col riutilizzo del bianco invece per i calzoncini. Piccola novit\u00e0, il colletto bianco dal 1992-93.\nCol fallimento del 1994 ritorna definitivamente lo scudetto tradizionale sulle maglie, anche se non ricamato ma stampato. In quella stagione venne adottata una curiosa seconda maglia di color giallo con inserti blu. Altra piccola rivoluzione nello stile nel 1997. Dopo le prime partite, in cui la squadra aveva giocato con una divisa simile a quella storica dell'Ajax e senza scudetto, vennero proposte delle divise con fasce bianche lungo i fianchi e un ampio colletto, anch'esso bianco. Il tutto dominato da una grande alabarda posta sulla pancia. Oltre alla seconda divisa col bianco al posto del rosso venne ideata anche una terza divisa di color verde con fasce e colletto nero.\nDal 1998 al 2002 il disegno delle casacche fu molto tradizionale, con l'impiego di una terza maglia prima nera poi blu scura, che venne utilizzata anche nelle due finali di ritorno che sancirono la promozione in C1 e quella in B. Nel 2002 vennero apposte due sottili strisce bianche lungo i fianchi che sparirono nel 2004. In quell'anno venne proposta come seconda divisa un modello ispirato a quella del 1934: bianca con fascia rossa sul petto ed alabarda nel mezzo. La terza maglia era blu con banda bianca e alabarda rossa. Nel 2006 sulle maglie vennero introdotte delle bande bianche sia sui fianchi che sulle spalle. La seconda maglia \u00e8 in \"negativo\" rispetto alla prima col bianco al posto del rosso e viceversa. La terza \u00e8 blu con inserti rossi.\nIl 13 dicembre 2008, in occasione del match casalingo contro il Livorno, per festeggiare il novantennale dalla fondazione la Triestina sfoggia una casacca che riproduce quella storica. Interamente rossa, senza sponsor e cognomi sulla schiena, viene completata da calzoncini bianchi e calzettoni neri.\nLa divisa odierna prevede maglia rossa, pantaloncini bianchi, calzettoni rossi con alabarda bianca.\nSimboli ufficiali.\nStemma.\nLo stemma \u00e8 uno scudetto rosso al cui interno vi \u00e8 un'alabarda bianca che \u00e8 il simbolo della citt\u00e0. Sopra l'alabarda \u00e8 posta una stella da cui si dipartono dei raggi. Infine sono poste ai lati dell'alabarda le lettere \"U\" \"S\" (Unione Sportiva) e nella parte bassa vi \u00e8 la scritta \"Triestina\".\nQuesto stemma rimase invariato fino al 1982, quando si decise un \"restyling\" che coinvolse anche le divise della squadra. L'alabarda viene stilizzata, un nuovo simbolo subito ribattezzato dai tifosi \"cocal\", ossia gabbiano. Questo nuovo simbolo comparir\u00e0 sulle maglie della Triestina fino al fallimento del 1994.\nDopo il 1994 si ritorna al simbolo tradizionale con la sola aggiunta della parola \"Nuova\" all'interno dello scudetto, che denomina la societ\u00e0 dopo il fallimento. Il termine \"Nuova\" sparir\u00e0 dopo poche stagioni. Nella stagione 1997-98 si utilizzer\u00e0 un nuovo stemma: una alabarda simile a quella tradizionale ma con un bordo bianco e senza alcuna scritta nello scudetto.\nStrutture.\nStadio.\nSono molti gli impianti che hanno ospitato le gare interne della . Anzi si pu\u00f2 dire che la squadra nacque proprio per una questione legata al campo da gioco, come spiegato nella sezione della storia. Infatti il FC Trieste e il CS Ponziana dividevano come campo la piazza d'armi di una caserma sita sull'attuale \"Piazza Oberdan\". Il primo vero e proprio campo fu costruito nel rione di \"Montebello\", sull'area dell'attuale fiera. Venne poi il tempo dello Stadio Giuseppe Grezar (all'epoca della costruzione \"del Littorio\"), nel quartiere di \"Valmaura\", che ospit\u00f2 le gare della Triestina dal 1932 al 1992, tranne la stagione 1947 ove la squadra giuliana fu costretta per molte gare a giocare a Udine, nel vecchio Stadio Moretti. Dal 1992 \u00e8 l'impianto dedicato a Nereo Rocco ad ospitare la squadra rossoalabardata.\nCentro di allenamento.\nLa penuria di impianti in erba in citt\u00e0 ha sempre penalizzato sia la prima squadra che il settore giovanile degli alabardati. La prima squadra ha spesso compiuto vere e proprie peregrinazioni in molti campi del circondario come Villaggio del Pescatore, Visogliano o Muggia. Qualche volte si \u00e8 addirittura spinta fuori provincia, a Turriaco, Villesse, Staranzano o Visco. Lo stadio Grezar \u00e8 divenuto poi il centro d'allenamento fino a quando la ristrutturazione dello stesso lo ha reso non pi\u00f9 praticabile e quindi la squadra la squadra si \u00e8 allenata presso l'ex impianto dell'Olimpia di Opicina. Dalla stagione 2012/13 si \u00e8 allenata sul terreno sintetico di San Dorligo della Valle e poi successivamente a Prosecco entrambi in provincia di Trieste. Nella stagione 2018/2019 la Triestina si \u00e8 spostata a Monfalcone allenandosi allo stadio comunale Boito. Dalla stagione 2019/2020 i rossoalabardati sono tornati ad allenarsi al Grezar dopo lo restyling resosi necessario per gli Europei under 21.\nPer il settore giovanile, nel passato si \u00e8 fatto spesso riferimento alla possibilit\u00e0 di costruire un centro sportivo ad esso dedicato e sembra che questo obiettivo sar\u00e0 presto raggiunto con la costruzione di un nuovo polo sportivo, in quale la societ\u00e0 investir\u00e0 11 milioni di \u20ac, che sar\u00e0 intitolato al presidente Mario Biasin e sorger\u00e0 al posto del Ferrini, ex campo del Ponziana.\nSociet\u00e0.\nOrganigramma societario.\nDal sito Internet della societ\u00e0.\nSezione femminile.\nNell'estate 2019, la societ\u00e0 ha costituito la propria sezione femminile, partendo dal campionato di Eccellenza, vincendolo e salendo in Serie C.\nLa Triestina nella cultura di massa.\nIl poeta triestino Umberto Saba venne ispirato dalle sue frequentazioni allo stadio di Valmaura per comporre cinque poesie dedicate al gioco del calcio e, di fatto, ispirate dalle gare della Triestina, della quale si scopr\u00ec tifoso dopo aver assistito per la prima volta ad un match in compagnia della figlia: \"Goal\", \"Squadra paesana\", \"Tredicesima partita\", \"Fanciulli allo stadio\" e \"Tre momenti\".\nNella canzone \"Mille lire\" il cantautore istriano Sergio Endrigo, ricordando i bei tempi andati della sua giovinezza, canta: \"In tribuna come un pasci\u00e0 / e la Triestina militava in serie A\"\nCalciatori.\nLa Triestina e le Nazionali di calcio.\nIl primo giocatore della Triestina ad aver indossato la maglia azzurra fu Nereo Rocco, in una gara valevole come qualificazione ai mondiali del 1934. Di seguito sono riportati tutti i giocatori che hanno indossato la maglia della nazionale quando erano tesserati per la formazione giuliana. Viene specificata la gara del loro esordio da alabardati, il numero di presenze e di gol in nazionale sempre da alabardati. Da notare come tutti i giocatori, tranne Piero Castello, esordirono in nazionale da giocatori della Triestina. Tra il 1959 e il 2002 nessun alabardato gioc\u00f2 nelle tre nazionali pi\u00f9 importanti. Vi fu solo una convocazione per Cleto Polonia nella nazionale Under 21 nel 1990.\nStatistiche e record.\nStatistiche individuali.\nDi seguito i primatisti di presenze e reti con la maglia della Triestina a partire dal 1929.\nTifoseria.\nStoria.\nLa tifoseria alabardata \u00e8 concentrata in massima parte nella provincia di Trieste. Ovviamente la squadra viene seguita con affetto anche dai molti giuliani emigrati nel mondo. Tra i tifosi illustri dell'Alabarda c'\u00e8 da ricordare il poeta Umberto Saba che, come detto, dedic\u00f2 alcune poesie al gioco del calcio ispirato dalla frequentazione dello stadio.\nVi \u00e8 un \"Centro di Coordinamento dei Triestina Club\", fondato nel 1974, che riunisce 35 club di tifosi. Edita un periodico, \"Il Tifone Rossoalabardato\", che viene distribuito gratuitamente presso lo stadio Rocco in occasione delle gare interne della Triestina.\nGli Ultras Trieste, nati nel 1976 dando inizio al movimento ultras a Trieste, si sono sciolti nel 2006. La curva Furlan, fulcro del tifo alabardato, non ha, di fatto, una sua organizzazione piramidale. La curva \u00e8 cos\u00ec chiamata in ricordo di Stefano Furlan, giovane tifoso alabardato, morto all'et\u00e0 di 20 anni, il 1\u00ba marzo 1984, in seguito a una carica delle forze dell'ordine al termine di un derby di Coppa Italia tra Triestina e Udinese. L'orientamento politico della curva \u00e8 prevalentemente di destra. Gli Ultras Trieste, nel loro primo anno di vita, occupavano la gradinata del vecchio Stadio Giuseppe Grezar, nel 1977 presero poi posto nella curva sud del vecchio impianto. Mantennero questa postazione fino al trasferimento nello Stadio Nereo Rocco, avvenuto nella stagione 1992-1993, dove tuttora occupano la gi\u00e0 citata curva Furlan. Attualmente sono presenti diversi gruppi oltre al Gruppo Curva Furlan, tra questi son ben presenti i Trieste Casuals e il Nucleo San Giacomo.\nGemellaggi e rivalit\u00e0.\nLa tifoseria triestina sostiene dei gemellaggi con:\nIn passato ci furono dei gemellaggi con gli ultras dell'Ascoli, del Cesena, del Brescia e con la Cavese. Quest'ultima fazione mantiene attualmente rapporti di reciproco rispetto, mentre con Ascoli e Brescia si \u00e8 creata rivalit\u00e0.\nDi recente \u00e8 nato un gemellaggio con l'Austria Wien (Austria Vienna), come testimonia una bandiera riportante i blasoni di entrambe le societ\u00e0 calcistiche. Sostiene inoltre amicizie con , (Francia) e Piacenza. Da notare poi una breve amicizia negli anni 80, con i Granata Korps, gruppo ultras di destra del .\nLe principali rivalit\u00e0 sono con:\nUna rivalit\u00e0 da non dimenticare \u00e8 quella con gli ultras della Sambenedettese.\nAltre rivalit\u00e0, derivanti da motivi politici e/o calcistici sono con le tifoserie di Atalanta, Parma, , , , , , , , , Vis Pesaro, Trapani, Carrarese, Lucchese, Modena, Ancona, Venezia, Mestre, Juventus e Ravenna.\nOrganico.\nRosa 2021-2022.\nDal sito Internet della societ\u00e0.\nStaff tecnico.\nDal sito Internet della societ\u00e0."}
{"id": "392783", "revid": "1718925", "url": "https://it.wikipedia.org/wiki?curid=392783", "title": "Donazione di Sutri", "text": "Per Donazione di Sutri si intende la cessione, effettuata nel 728 dal sovrano longobardo Liutprando a papa Gregorio II, di alcuni castelli del Ducato romano importanti per la difesa di Roma, il maggiore dei quali era quello di Sutri. Fu la prima delle due restituzioni \"per donationis titulo\" effettuate da Liutprando alla Chiesa di Roma. La seconda si ebbe nel 743.\nContesto storico.\nDopo essere stato eletto re dei Longobardi (712), Liutprando, re di un popolo divenuto ormai cattolico, si trov\u00f2 a fronteggiare una serie di problemi quali il forte potere delle principali famiglie dell'aristocrazia e la minaccia di secessione di alcuni grandi ducati; tra questi in particolare i ducati di Spoleto e di Benevento, costituenti la \"Langobardia Minor\", di fatto autonomi dal potere centrale e separati dal resto del regno dal Corridoio bizantino, che attraversava tutta l'Italia centrale dal Tirreno (Roma) all'Adriatico (Ravenna).\nA tal proposito inizi\u00f2 dunque una politica di rafforzamento del potere centrale. Mentre, in una prima fase, cerc\u00f2 l'appoggio di parte del mondo ecclesiastico e romano, in seguito, una volta scoppiata la disputa iconoclasta si volse contro l'impero bizantino, tentando la conquista di quei territori che dividevano in due tronconi il regno. Liutprando seppe cogliere il momento propizio quando nei territori italiani governati dai bizantini si diffuse lo sdegno per l'appoggio dell'imperatore Leone III Isaurico al movimento iconoclasta. La sua campagna militare inizi\u00f2 appunto da quei territori che dividevano in due la \"Langobardia\", cio\u00e8 l'area del Ducato romano. \nQuando il papa cap\u00ec le intenzioni dei Longobardi - i quali erano probabilmente decisi a conquistare la stessa Roma - si sent\u00ec direttamente in pericolo, in quanto da molti anni l'impero bizantino aveva cessato di intervenire militarmente in favore di Roma, spendendo le proprie energie per difendere la sola Ravenna, capitale dell'Esarcato. Il corso degli eventi prese una direzione diversa da quella annunciata (la possibile presa di Roma) quando, nel 728, i Longobardi conquistarono la fortezza di Narni, centro strategico lungo la via Flaminia. Persa la via Flaminia, i bizantini concentrarono tutte le loro difese sulla via Amerina, unica altra strada romana che, partendo da Roma, attraversa l'Umbria e il Piceno.\nA presidiare la via Amerina vi erano le fortezze di Todi, Amelia ed Orte. Pi\u00f9 a sud, i \"castra\" di Bomarzo, Sutri e Blera erano a salvaguardia della via Cassia.\nPapa Gregorio II (715-731) si rivolse direttamente a re Liutprando chiedendogli di rinunciare ai territori gi\u00e0 conquistati e di restituirli all'esarca bizantino cio\u00e8 al legittimo possessore. Liutprando, che nel frattempo era riuscito ad ottenere la sottomissione dei duchi \"ribelli\" di Spoleto e Benevento, invece don\u00f2 il \"castrum\" di Sutri al pontefice, con un gesto di grande significato simbolico.\nIl significato politico della donazione.\nA partire almeno dal VI secolo, con papa Gregorio I (romano di nascita) la Chiesa era stata costretta suo malgrado a sostituirsi all'amministrazione bizantina provvedendo al vettovagliamento della popolazione dell'Urbe e dei dintorni. La popolazione era stata colpita da carestie e pestilenze, che si succedettero ripetutamente in quel periodo. Dovendo far fronte all'assenza dell'intervento dell'Imperatore di Costantinopoli, legittimo sovrano, e dell'Esarca di Ravenna, ai quali ripetutamente e invano aveva fatto ricorso per ottenere aiuti, il pontefice amministr\u00f2 sotto la sua responsabilit\u00e0 l'Annona civile e militare, attingendo anche ai beni della Chiesa. Non di rado inoltre, a difesa del territorio e in nome dell'Imperatore, lo stesso papa Gregorio dovette esercitare l\"'imperium\" per mezzo del duca (il comandante della guarnigione militare) sulle truppe bizantine stanziate a Roma. \nSi pu\u00f2 far risalire quindi almeno a questo periodo l'acquisizione \"de facto\" da parte del papato di un nuovo ruolo politico-istituzionale sul territorio di Roma e dei dintorni, non in virt\u00f9 di una formale sovranit\u00e0 territoriale, ma in base al riconoscimento ottenuto dalla popolazione stessa. Inoltre, l'accresciuto peso politico-istituzionale della Chiesa, che andava oltre l'autorit\u00e0 religiosa, comport\u00f2 una ristrutturazione della stessa struttura ecclesiastica al fine di metterla in grado di fare fronte alle accresciute, ed impreviste, funzioni cui si era vista chiamata.\nLe donazioni longobarde dei primi castelli nell'VIII secolo, formalmente destinate \"agli apostoli Pietro e Paolo\", non possono pertanto prescindere da un riconoscimento ormai consolidato di un ruolo politico della Chiesa a cui gli stessi sovrani longobardi guardavano ormai come necessario interlocutore negli equilibri politici della penisola. Una soggettivit\u00e0 che ormai andava oltre la sua forza principale data dalla \"superiorit\u00e0\" spirituale conferitagli dal primato di San Pietro ed in virt\u00f9 della successione apostolica (preminenza ribadita pi\u00f9 volte nei concili ecumenici dei secoli III e IV, e gi\u00e0 testimoniata nel I secolo durante il pontificato di papa Clemente I), autorit\u00e0 morale che veniva ormai riconosciuta anche dai popoli germanici: i Franchi, i Visigoti di Spagna, i Burgundi, gli Anglo-sassoni d'Inghilterra e gli stessi Longobardi.\nD'altra parte la Santa Sede era gi\u00e0 proprietaria di numerosi territori, i \"Patrimonia\", storicamente documentati e mediante i quali venivano donati chiese e monasteri, e che erano pervenuti sin dalla fine del III secolo, come gi\u00e0 testimoniato nell'Editto di Milano mediante il quale Costantino e Licinio ordinavano che alla Chiesa venissero anche restituiti i beni ad essa in precedenza confiscati, per accrescersi ulteriormente come descritto nel \"Liber Pontificalis\". Gi\u00e0 in anni precedenti inoltre erano avvenute altre restituzioni di patrimoni gi\u00e0 appartenenti alla Chiesa e sottratti dai Longobardi come il patrimonio delle Alpi Cozie e la citt\u00e0 di Cuma recuperata dallo stesso Gregorio II.&lt;br&gt;\nLa Donazione di Sutri, pur non rappresentando l'atto formale della concessione di una sovranit\u00e0 statuale e pur ricevendola papa Gregorio II solo come rappresentante dell'Imperatore, costituisce comunque un riconoscimento formale dell'esercizio di alcuni poteri giurisdizionali in capo alla Santa Sede che questa gi\u00e0 da tempo esercitava ormai di fatto, sostanzialmente diverso quindi dalla mera gestione amministrativa dei \"Patrimonia\", e segno di una autorit\u00e0 politica che era venuta accentuandosi negli ultimi decenni.\nTale riconoscimento di una autorit\u00e0 anche civile e giurisdizionale (che fino ad allora era stata esercitata solo di fatto ma non di diritto sui territori romani), andr\u00e0 accentuandosi negli anni di poco seguenti con gli immediati successori di Gregorio II (Gregorio III e Zaccaria), dovuto anche al progressivo disinteresse e allontanamento degli imperatori bizantini.\nLa donazione di Sutri, che avveniva nel pieno della rivolta ai decreti bizantini iconoclasti, vedeva inoltre la popolazione romana al fianco del papa contro i rappresentanti degli imperatori di Costantinopoli: l'Esarca e il Duca romano, che gi\u00e0 si erano resi protagonisti di un fallito attentato ai danni di papa Gregorio II. Ci\u00f2 rese maggiormente significativo il fine politico dell'atto della donazione da parte del re longobardo, che si ritagli\u00f2 un ruolo di primo piano nel ristabilimento, seppur transitorio, dell'ordine e della pace nella penisola.\nVa ricordato, comunque, che riguardo alle questioni storiografiche relative alla nascita di uno Stato della Chiesa e del potere temporale del papato, spesso le interpretazioni degli storici sugli atti - come quello di Liutprando - hanno valutazioni divergenti.\nEventi successivi alla Donazione.\nNel 739 papa Gregorio III indirizz\u00f2 una lettera a Carlo Martello, maestro di palazzo del re dei Franchi, in cui comparve per la prima volta la locuzione \"populus peculiaris beati Petri\", riferita alle popolazioni del Ducato Romano, del Ravennate e della Pentapoli, che vivono insieme in una \"respublica\" di cui san Pietro \u00e8 il protettore e l'eroe eponimo.\nTra il 739 e il 741 a Sutri si aggiunsero: Gallese (per riscatto) e per donazione i \"castra\" di \"Ameria\" (Amelia), Orte, \"Bieda\" (Blera), e \"Polimartium\" (Bomarzo) e ancora nel 743 re Liutprando restituiva al Pontefice papa Zaccaria \"per donationis titulo\" quattro citt\u00e0 da lui occupate (Vetralla, Palestrina, Ninfa e Norma) e una parte dei patrimoni della Chiesa in Sabina, ad essa sottratti oltre trent'anni prima dai duchi di Spoleto. Liutprando, dal canto suo, aveva temporaneamente sfumato le tensioni con gli altri ducati longobardi, soprattutto con i ducati periferici - e quindi pi\u00f9 autonomi - di Spoleto e Benevento, evitando cos\u00ec una guerra civile.\nDi poco successiva \u00e8 la Promissio Carisiaca, sottoscritta a Pavia dal re dei Franchi Pipino il Breve nel 754.\nCon i patti stretti con i sovrani franchi sin dalla seconda met\u00e0 dell'VIII secolo la \"respublica\" di San Pietro non \u00e8 pi\u00f9 solo da intendere come \"Patrimonio del vescovo di Roma\", ma come un ente avente soggettivit\u00e0 giurisdizionale riconosciuta ormai da pi\u00f9 parti e a cui Pipino il Breve nel 754 garantir\u00e0 protezione militare contro le aggressioni dei re longobardi. Le successive restituzioni dei re longobardi al pontefice (774) indotte dai patti con i Franchi, tra cui Ravenna e la Pentapoli, parlano espressamente di una \"restitutio\" alla \"Respublica Romanorum\" di cui il vescovo di Roma veniva riconosciuto capo.\nUno degli eventi successivi alla donazione di Sutri \u00e8 anche la redazione del falso storico della Donazione di Costantino (in latino \"Constitutum Constantini\"). Secondo il documento, retrodatato al 321, l'imperatore romano Costantino I avrebbe ceduto alla Chiesa di Papa Silvestro I la giurisdizione civile sulla citt\u00e0 di Roma, sull'Italia e sull'Impero Romano d'Occidente. Il documento fu redatto in forma di resoconto su pergamena di precedenti editti costantiniani.\nL'autenticit\u00e0 della donazione costantiniana, cos\u00ec come descritta nel \"Constitutum\", venne molto dibattuta tra canonisti e legisti gi\u00e0 nei primi secoli dopo il Mille e messa in discussione dai membri delle cancellerie germaniche e franche che, pur non potendo ancora mettere in dubbio l'autenticit\u00e0 del documento, avevano tuttavia evidenziato sul piano del diritto l'incongruenza delle prerogative reclamate dalla Chiesa. Tale argomento venne confermato nel XV secolo dall'umanista Lorenzo Valla, che ne dimostr\u00f2 la falsit\u00e0 su base linguistica e filologica: la Donazione di Costantino sarebbe stata approntata oltre cinquecento anni dopo la morte dell'imperatore e sarebbe quindi da collocare tra l'VIII ed il IX secolo, pi\u00f9 probabilmente durante il pontificato di papa Paolo I.\nSe si valuta il contesto storico in cui venne concepito (caratterizzato dall'incertezza sulla titolarit\u00e0 del potere giurisdizionale dei territori che la Santa Sede amministrava), si pu\u00f2 affermare che il \"Constitutum Constantini\" rappresentasse una rivendicazione non del tutto arbitraria del ruolo acquisito fino a quel momento dalla Chiesa di Roma e dello status giuridico che essa intendeva mantenere, soprattutto riguardo a Roma. Una rivendicazione indirizzata in particolare ai nuovi rappresentanti del Sacro Romano Impero, che pot\u00e9 nascere (nell'anno 800) solo grazie all'appoggio del pontefice romano."}
{"id": "392785", "revid": "580", "url": "https://it.wikipedia.org/wiki?curid=392785", "title": "Giuseppe Reale", "text": "Biografia.\nIntellettuale prestato alla politica, milit\u00f2 per anni nella Democrazia Cristiana. Impegnato nel mondo cattolico, vicino al vescovo Ferro, venne eletto deputato nelle file della Democrazia Cristiana nel 1958 e venne riconfermato fino alla VI Legislatura.\nSi impegn\u00f2 per la creazione dell'Accademia di Belle Arti, per la trasformazione ed il potenziamento dell'aeroporto di Reggio (prima solo militare e poi anche civile), per l'Universit\u00e0. Si ricorda un suo sciopero della fame per protestare in occasione dell'assegnazione del capoluogo a Catanzaro.\nFu sindaco di Reggio Calabria per soli sei mesi nel 1993, nel turbolento periodo politico che segu\u00ec all'arresto e alle rivelazioni di Agatino Licandro.\nEuropeista convinto, pubblic\u00f2 la rivista Parallelo 38 della omonima casa editrice per i tipi della Officina Grafica di Villa San Giovanni.\n\u00c8 stato fondatore, rettore, e presidente onorario dell'Universit\u00e0 per stranieri \"Dante Alighieri\" di Reggio Calabria.\n\u00c8 stato cofondatore della sezione di Reggio Calabria del \"Centrum Latinitatis Europae\".\nGiuseppe Reale \u00e8 morto il 16 maggio 2010 all'et\u00e0 di 92 anni"}
{"id": "392787", "revid": "110157", "url": "https://it.wikipedia.org/wiki?curid=392787", "title": "Congettura di P\u00f3lya", "text": "In teoria dei numeri, la congettura di P\u00f3lya \u00e8 una congettura ormai confutata che ha preso il nome dal matematico ungherese George P\u00f3lya, che la formul\u00f2 nel 1919.\nQuesta congettura afferma che il numero di numeri naturali minori di \"x\" (&gt;1) con un numero dispari di fattori primi non sia mai inferiore al numero di tali numeri con un numero pari di fattori primi. Pi\u00f9 formalmente, detta \u03bb(\"n\") la funzione di Liouville e posto:\nla congettura afferma che L(\"n\")\u00a0\u2264\u00a00 per \"n\"\u00a0&gt;\u00a01.\nEssa fu confutata nel 1958 da C.B Haselgrove, che, con un metodo dovuto ad Ingham, dimostr\u00f2 indirettamente l'esistenza di un controesempio, e stim\u00f2 il suo valore a circa 1.845\u00a0\u00d7\u00a010361. Il valore straordinariamente alto di questo controesempio \u00e8 una dimostrazione del rischio che si corre, in teoria dei numeri, a fidarsi delle ricerche esaustive svolte dai computer fino a valori apparentemente alti.\nIl primo controesempio esplicito fu trovato da Lehman nel 1960, che trov\u00f2 che L(906180359)\u00a0=\u00a01, mentre nel 1980 M. Tanaka trov\u00f2 il controesempio pi\u00f9 piccolo, \"n\"\u00a0=\u00a0906150257.\nL(\"n\") si annulla per \"n\"\u00a0=\u00a02, 4, 6, 10, 16, 26, 40, 96, ...\nI primi valori di L(\"n\") sono 1, 0, -1, 0, -1, 0, -1, -2, -1, 0, -1, -2, -3, ... . \u00c8 tuttora un problema aperto se L(\"n\") cambi segno infinite volte o no."}
{"id": "392788", "revid": "71155", "url": "https://it.wikipedia.org/wiki?curid=392788", "title": "Luigi Angeletti", "text": "Biografia.\nPrimi passi.\nHa lavorato per lungo tempo presso la O.M.I. (Ottica Meccanica Italiana) un'azienda metalmeccanica di Roma, della quale era delegato sindacale. In questa azienda inizia la sua militanza sindacale che lo porter\u00e0 alla segreteria della UIL, organizzazione a lui congeniale in quanto allora vicina al partito socialista.\nDal 1975 al 1980 ricopre la carica di Segretario Provinciale della Uilm e della FLM di Roma. Ha anche militato nel Partito Socialista Italiano.\nSegreteria Uilm.\nNel 1980 viene eletto nella Segreteria Nazionale della Uilm, divenendone Segretario Generale nel febbraio del 1992; in questo ruolo, nel luglio 1994, realizza il primo rinnovo del contratto dei metalmeccanici senza una sola ora di sciopero. Ancora come Segretario Generale della Uilm \u00e8 fra i promotori e fondatori del fondo di previdenza complementare della categoria dei metalmeccanici CO.ME.TA (1997). La sua segreteria alla Uilm fu anche segnata dall'attivo sostegno alla nascita dello stabilimento Fiat di Melfi all'epoca uno dei pi\u00f9 avanzati in Europa.\nSegreteria UIL.\nNel 1998 viene eletto Segretario Confederale UIL. Nel suo nuovo incarico si occupa di politiche contrattuali e politiche industriali per tutti i settori dell'industria e dell'artigianato facenti parte della confederazione.\nIl 13 giugno 2000 viene eletto Segretario Generale della UIL e resta in carica fino al 21 novembre 2014 quando gli succede Carmelo Barbagallo.\nAltre attivit\u00e0.\nAngeletti \u00e8 anche membro dell'Esecutivo della Confederazione Europea dei Sindacati (CES) e Consigliere del Consiglio Nazionale dell'Economia e del Lavoro (CNEL), nel 2013 ha collezionato il 100% di assenze (12 assenze su 12 mesi).\nBibliografia dedicata.\nI suoi primi sei anni da Segretario Generale della UIL sono stati raccontati nel libro \"Apologia di un Antileader\" di A. Messia e A. Passaro, pubblicato dalla Pironti Editore."}
{"id": "392789", "revid": "287204", "url": "https://it.wikipedia.org/wiki?curid=392789", "title": "Congettura di Polya", "text": ""}
{"id": "392790", "revid": "1305772", "url": "https://it.wikipedia.org/wiki?curid=392790", "title": "Gianni Rinaldini", "text": "Biografia.\nPerito meccanico, ha fatto le prime esperienze come delegato Sindacale in un'azienda chimica della provincia di Reggio Emilia. Eletto a capo della federazione dei Chimici, la Filcea nella zona di Sassuolo-Scandiano,successivamente fa parte della segreteria della Camera del lavoro di Reggio Emilia, di cui diviene segretario generale nel 1989. Il congresso della CGIL del 1996 elegge Rinaldini segretario generale della CGIL Emilia-Romagna.\nDiviene segretario generale della FIOM nel maggio 2002, in seguito al XXIII congresso dell'organizzazione e confermato nella medesima carica il 10 giugno 2006 dal Comitato centrale eletto dal XXIV Congresso, tenutosi a Livorno.\nNel novembre 2009 ha presentato insieme ad altri leader sindacali un documento dal titolo \"La CGIL che vogliamo\", posto in discussione al congresso della CGIL, maggiore sindacato nazionale, nella primavera del 2010. \nAl termine del XXIV congresso cessa di essere il segretario generale della FIOM, venendo a termine il suo mandato, non pi\u00f9 rinnovabile dopo otto anni. Al suo posto il Comitato Centrale del 20 luglio 2010 ha eletto Maurizio Landini come nuovo segretario generale.\nGianni Rinaldini \u00e8, dal 2010, il coordinazione nazionale dell'area programmatica \"La CGIL che vogliamo\". In qualit\u00e0 di Segretario generale e di Leader sindacale \u00e8 intervenuto spesso sui maggiori quotidiani nazionali.\nCuriosit\u00e0.\n\u00c8 fratello di Tiziano Rinaldini, sindacalista, militante politico e intellettuale noto negli ambienti della sinistra italiana."}
{"id": "392792", "revid": "287204", "url": "https://it.wikipedia.org/wiki?curid=392792", "title": "Congettura di P\u00f2lya", "text": ""}
{"id": "392794", "revid": "1893", "url": "https://it.wikipedia.org/wiki?curid=392794", "title": "George P\u00f3lya", "text": ""}
{"id": "392795", "revid": "118570795", "url": "https://it.wikipedia.org/wiki?curid=392795", "title": "Julian Jaynes", "text": "Ricercatore presso le universit\u00e0 di Yale e Princeton per circa 25 anni, \u00e8 noto soprattutto per il suo \"Il crollo della mente bicamerale e l'origine della coscienza\" (1976). La sua carriera di ricercatore fu dedicata al tema della coscienza intesa come \"la differenza tra ci\u00f2 che gli altri vedono di noi e la nostra auto consapevolezza unita al senso profondo che la sostiene. (...) Gli esseri umani sono stati consapevoli del tema della coscienza solo a partire dalla nascita della coscienza stessa\". La soluzione proposta da Jaynes chiama in causa molte discipline incluse le neuroscienze, la linguistica, la psicologia, l'archeologia, la storia, la religione e l'analisi di testi antichi.\nSecondo la tesi centrale del testo, i popoli antichi non erano originariamente dotati di coscienza; questa sarebbe emersa successivamente all'affermarsi di alcune mutazioni avvenute nello schema di collaborazione tra i due emisferi cerebrali e, in particolare, grazie al progressivo avvento della lateralizzazione.\nBiografia.\nJaynes nacque a West Newton (Massachusetts) e frequent\u00f2 l'Universit\u00e0 di Harvard, frequent\u00f2 la McGill University laureandosi e conseguendo il dottorato di ricerca presso l'Universit\u00e0 Yale. Jaynes fu lettore presso la facolt\u00e0 di psicologia dell'Universit\u00e0 di Princeton dal 1966 al 1990, e sembra che fosse un insegnante molto apprezzato se fu invitato talvolta a tenere conferenze presso altre universit\u00e0.\nLe teorie di Jaynes sulla coscienza si dimostrarono a dir poco molto controverse. La sua interpretazione di un Achille guidato da voci interiori era indubbiamente originale. Quando usc\u00ec l\"'Origine della coscienza\", egli fu criticato aspramente per aver cercato di ingraziarsi il grande pubblico senza avere prima sottoposto l'opera ad un attento esame da parte dei colleghi. Tuttavia come opera scientifica divulgativa ebbe un certo successo, tanto da venire candidata al National Book Award nel 1978.\nLe polemiche suscitate dal libro hanno nel complesso messo in ombra le altre sue numerose scoperte, soprattutto nel campo del comportamento animale e dell'etologia. Tra gli insigni scrittori e scienziati le cui opere furono influenzate o ispirate dalle teorie di Jaynes vi furono Daniel Dennett e Steven Pinker."}
{"id": "392796", "revid": "44939", "url": "https://it.wikipedia.org/wiki?curid=392796", "title": "NADPH2", "text": ""}
{"id": "392804", "revid": "2128848", "url": "https://it.wikipedia.org/wiki?curid=392804", "title": "Esercizio aerobico", "text": "Nelle scienze motorie, un esercizio aerobico \u00e8 un'attivit\u00e0 ginnico-condizionale in cui l'ossigeno diventa parte determinante del processo di risintesi dell'ATP. Nell'ambito fitness, l'allenamento aerobico pu\u00f2 essere definito come cardiofitness.\nAttrezzi come lo \"step\", la \"bike, \"video lezioni di aerobica \"latino-americana\", \"afro-aerobic\", \"combi\" e \"cardio-funk\", sono ormai pratiche consolidate per i clienti di un centro fitness.\nI fondamenti degli sport aerobici.\nL'\"aerobica\" per definizione \u00e8 detta di resistenza: capacit\u00e0 da parte dell'organismo di svolgere un esercizio muscolare generalizzato, in condizioni aerobiche, il pi\u00f9 a lungo possibile. \nIl carburante energetico impiegato per compiere l'allenamento sono i glucidi e lipidi mediante processi biochimici che sfruttano l'ossigeno. \nOccorre specificare, a scanso di equivoci, che nel mondo scientifico \"resistance training\" (allenamento di resistenza) \u00e8 un termine in genere applicato all'allenamento anaerobico di resistenza con i pesi (denominato anche \"weight training\" o \"strenght training\"), e dove \"allenamento di resistenza\" si riferisce a un esercizio che utilizza delle resistenze o dei sovraccarichi. L'esercizio aerobico invece, in termini scientifici, viene denominato comunemente \"endurance\" o \"aerobic training\", cio\u00e8 allenamento di durata o aerobico, sebbene \"endurance\" possa essere tradotto anche come \"di resistenza\", dove appunto resistenza o durata si riferiscono invece all'esecuzione dell'esercizio per un tempo protratto, contrariamente agli sforzi anaerobici. \nSport che coinvolgono un tipo di metabolismo aerobico sono tutti quelli a sforzo prolungato, ad esempio ciclismo, podismo, sci di fondo, triathlon.\nBiochimica.\nFisiologicamente, un esercizio aerobico diventa tale quando le scorte di glicogeno muscolare non sono pi\u00f9 sufficienti a consentire la ri-trasformazione dell'acido piruvico in ATP. Per questo motivo, un esercizio comincia a essere aerobico solo quando lo sforzo \u00e8 prolungato per pi\u00f9 di 3-4 minuti; un esercizio totalmente aerobico \u00e8 uno sforzo prolungato per pi\u00f9 di venti minuti circa.\nNella stessa unit\u00e0 di tempo s'impiega meno energia rispetto ad un esercizio anaerobico, ma essendo questi protratti per pi\u00f9 tempo permette di consumare pi\u00f9 energia.\nDoti aerobiche.\nI principali fattori che intervengono nel miglioramento dell'allenamento aerobico (\"endurance\") sono i seguenti:\nStoria.\nNel contesto dell'attivit\u00e0 fisica e ginnica, l'aggettivo \"aerobico\" fu introdotto nel 1968, grazie al titolo del libro del dottor Kenneth Cooper; l'opera fu il risultato di studi approfonditi sul rapporto tra l'ipocinesi (attivit\u00e0 fisica notevolmente ridotta) e le malattie cardiovascolari, studi che furono stimolati da un rapido aumento di peso (20\u00a0kg) da lui stesso subito durante il dottorato in medicina all'interno dell'ambiente militare. Gli esercizi che l'autore pianific\u00f2 per perdere il peso acquisito si basavano su un coinvolgimento del sistema di consumo energetico aerobico, applicati ai vari sport che necessitano di molto utilizzo di ossigeno: il nuoto, la corsa (jogging), e il ciclismo. Ognuno di questi esercizi, che doveva essere eseguito con un'intensit\u00e0 media per un periodo di tempo prolungato, provocava benefici all'organismo attraverso la tonificazione del sistema cardiovascolare, con un conseguente miglioramento del fisico (aumento massa muscolare, diminuzione massa grassa).\nCooper invent\u00f2 un sistema di valutazione dell'allenamento, che venne diviso per punteggi e distribuito su una griglia settimanale. La somma dei punteggi ottenuti giorno per giorno determinava il livello di allenamento raggiunto sfruttando la capacit\u00e0 aerobica. Part\u00ec inizialmente solo dalla corsa (jogging) che dai suoi allievi venne a lungo andare ritenuta noiosa.\nJackie Sorensen, insegnante di ginnastica, colse cos\u00ec la palla al balzo; studi\u00f2 i movimenti del jogging, li tramut\u00f2 in passi e salti e li fece eseguire a tempo di musica: siamo negli anni settanta e nasce la ginnastica aerobica, che dalla massa venne subito recepita come eccellente e divertente allenamento di tonificazione corporea e valido aiuto contro gli inestetismi tipici della figura femminile.\nAlla fine degli anni ottanta, dopo la diffusione presso il grande pubblico dovuto a personaggi dello spettacolo, la ginnastica aerobica venne descritta sotto il profilo scientifico da organismi internazionali quali ACSM (American College of Sport Medicine), AFAA e associazioni professionali quali l'IDEA.\nPrincipi fondamentali dell'allenamento aerobico.\nGli obiettivi su cui basare un sistema di allenamento aerobico sicuro ed efficace si basa sui seguenti principi fondamentali, che sono anche le basi per ottenere un generale stato di benessere fisico:\nIl corpo risponde aumentando la sua capacit\u00e0 di resistere allo sforzo, adattandosi all'aumento della domanda fisiologica (resistenza alla sete, alla fatica, allo stress dello sforzo, ecc). Ci\u00f2 crea un effetto allenante (che non deve mai manifestare sensazioni di bruciore; si entra altrimenti nella soglia di produzione eccessiva di acido lattico, che determina la stimolazione di una continua contrazione muscolare, con il conseguente ritardo dell'effetto allenante. Si rischia di rovinare tutto il lavoro raggiunto, poich\u00e9 a questo punto si possono certamente creare dei microtraumi alle fibre muscolari, causando, all'estremo, degli strappi).\nVi sono altri fattori che intervengono nel corso di questo tipo di allenamento: ad esempio l'et\u00e0, il sesso, l'alimentazione, il fumo, il caldo, il freddo.\nPer un soggetto che fuma il parametro della carbossiemoglobina varia mediamente da 0,3% a 5,6% (sul consumo di un pacchetto al giorno); questo fattore a lungo andare influenza radicalmente le capacit\u00e0 aerobiche.\nSono importanti anche la respirazione (come si respira e dove si respira), la temperatura e la posizione del corpo (spazi aperti, chiusi), l'alimentazione, il metabolismo muscolare (quanta energia consumano i muscoli in media, per la sopravvivenza) e i fattori ereditari.\nNon vi \u00e8 un'et\u00e0 limite per l'allenamento aerobico poich\u00e9 esso riduce il degradamento naturale della funzionalit\u00e0 dei vari apparati, che invece la sedentariet\u00e0 favorisce.\nL'\"aerobica\" per il proprio fitness.\nLa scelta della ginnastica aerobica da parte del praticante, come lavoro di tipo cardio-vascolare, dipende da due motivi principali:\nIn Italia su 14.700.000 italiani che praticano attivit\u00e0 sportiva di tipo continuativo e saltuario, la pratica sportiva pi\u00f9 diffusa dopo il calcio \u00e8 la frequenza ai centri fitness con circa 2 milioni e quattrocento mila praticanti.\nTipi di ginnastica aerobica: le lezioni.\nLa lezione di aerobica, a seconda della tecnica impiegata si pu\u00f2 classificare in \"Low impact\", \"High impact\", una combinazione delle due (\"Hi-Low impact\") o nella sua evoluzione: l\"'Interval circuit training\".\nBasso impatto (\"Low Impact\").\nLa lezione a basso impatto \u00e8 definita cos\u00ec perch\u00e9 prevede che un piede sia costantemente in appoggio sul pavimento durante l'esecuzione dei passi base.\nIn questo modo vi \u00e8 un approccio antinfortunistico all'allenamento; infatti si riduce l'impatto al suolo tipico della corsa, del jogging e si evitano completamente eventuali possibili traumi cartilaginei (dischi intervertebrali, menischi, ecc) se non si \u00e8 in grado di eseguire gli esercizi nel modo corretto (ci\u00f2 dipende anche dalla capacit\u00e0 di coordinamento del proprio corpo e dal livello di sviluppo dei muscoli, che sostengono l'individuo).\nIl soggetto non salta mai e quindi riduce lo stress muscolo-tendineo.\nLa lezione a basso impatto \u00e8 adatta ai principianti, ai soggetti della terza et\u00e0, ai soggetti obesi, in stato di gravidanza, e a coloro che hanno subito gravi infortuni.\nAlto impatto (\"High Impact\").\n\u00c8 considerato l'allenamento pi\u00f9 rappresentativo nella storia dell'aerobica, vale a dire saltare per un tempo minimo di 20 minuti fino alla soglia massima di consumo d'ossigeno (VO2 max).\nSi compone di passi d'aerobica con una fase aerea (saltelli eseguiti in diverse modalit\u00e0).\nOggi l'aerobica High impact \u00e8 stata sostituita con la lezione \"Combi\" (o aerobica combinata), ovvero mix tra basso e alto impatto.\nGran parte dei soggetti oltrepassavano, in pochi minuti, la zona allenante andando subito in acidosi lattacida (accumulo di acido lattico nei muscoli con conseguente sensazione di fatica muscolare e diminuzione e arresto della contrazione muscolare stessa) e non riuscivano a completare il lavoro in aerobiosi per un minimo di 20 minuti.\nLa lezione ad alto impatto si realizza solo se si \u00e8 allenati e in grado di distribuire il carico dell'allenamento su tutti i gruppi muscolari, senza entrare immediatamente in acidosi.\nAerobica combinata (\"Hi-Low impact\" - \"Combi\").\nLa lezione Combi unisce in modo fluido e dinamico i passi dell'alto e del basso impatto e da modo di mantenersi sempre all'interno della zona allenante (altrimenti si entra in fase anaerobica).\nAlternare movimenti di diverso impatto riduce gli stress a carico delle articolazioni del piede e permette di coordinare meglio l'uso degli arti superiori e i movimenti del corpo nello spazio per una corretta risposta neuro-muscolare degli allievi, che apprendono con pi\u00f9 rapidit\u00e0 la sequenza dei passi indicata dall'insegnante.\nA seconda dell'uso dei brani musicali che si utilizzer\u00e0, la lezione si trasformer\u00e0 in Latino-Americano, Cardio-Funk, Country ecc. Divertirsi, aumenta la soglia del dolore e permette di prolungare l'allenamento senza pensare troppo alla fatica.\n\"Interval circuit training\".\n\u00c8 l'ultima evoluzione della Combi, ed \u00e8 una lezione a circuito divisa in moduli di lavoro della durata di tre minuti pi\u00f9 un minuto di recupero attivo (es. marcia sul posto) tra l'uno e l'altro, secondo i canoni dell\"'interval training\" tipico dell'atletica leggera; ad esempio \u00e8 presente la corsa, mischiata a esercizi di potenziamento muscolare per l'addome, per i glutei o per le spalle.\nIl recupero attivo varia fino a 3 minuti (es. 3:1 oppure 3:3).\nL'obiettivo di questo tipo di allenamento (alternare l'alto impatto con recupero in basso impatto) \u00e8 quello di sollecitare la soglia anaerobica a una sopportazione pi\u00f9 alta di lattato, mentre utilizzando il condizionamento muscolare come recupero attivo si d\u00e0 modo alle cellule muscolari di assicurarsi sempre una buona quota di ossigeno per il metabolismo cellulare."}
{"id": "392805", "revid": "81195", "url": "https://it.wikipedia.org/wiki?curid=392805", "title": "Peziza varia", "text": "\"Peziza varia\" (Hedw.) Fr., \"Systema mycologicum\" (Lundae) 2(1): 61 (1822).\nDescrizione della specie.\nCorpo fruttifero.\nApotecio fino a circa 5\u00a0cm di diametro, non molto alto, a forma di coppa, riunito a pi\u00f9 individui, sessile o subsessile con un gambo rudimentale, con superficie colore ocra chiaro nella parte interna, bianco o nocciola nella parte esterna, pi\u00f9 o meno forforacea, igrofana. Orlo liscio, lievemente ondulato.\nCarne.\nBiancastra o nocciola, ceracea, formata da 5 strati ben visibili.\nHabitat.\nCresce su terreno ricco di humus e legno marcescente o su segatura marcescente mista a terreno vario di riporto.\nCommestibilit\u00e0.\n Insignificante, perch\u00e9 senza valore. Probabilmente tossico da crudo.\nIn alcune localit\u00e0 del nord Italia viene consumata la \"Peziza badia\", velenosa da cruda ma commestibile purch\u00e9 ben cotta.\nEtimologia.\nDal latino \"varius\" = vario, per la variabilit\u00e0 del suo colore."}
{"id": "392806", "revid": "81731613", "url": "https://it.wikipedia.org/wiki?curid=392806", "title": "Busy waiting", "text": "In informatica, e in particolare nei sistemi software concorrenti, l'espressione busy waiting o busy wait (letteralmente \"attesa impegnata\", pi\u00f9 spesso tradotto come \"attesa attiva\") indica una tecnica di sincronizzazione per cui un processo o un \"thread\" che debba attendere il verificarsi di una certa condizione (per esempio la disponibilit\u00e0 di input dalla tastiera o di un messaggio proveniente da un altro processo) lo faccia verificando ripetutamente (ciclicamente) tale condizione. Questo approccio \u00e8 alternativo all'uso di una sospensione del processo e del suo successivo risveglio tramite un segnale specifico (per esempio un interrupt nel caso dell'input da tastiera).\nNell'ingegneria del software si tende a evitare l'impiego del \"busy waiting\" laddove possibile; questa tecnica, infatti, presenta lo svantaggio di impegnare la CPU, in quanto ogni iterazione del ciclo di \"busy wait\" comporta l'esecuzione delle istruzioni che costituiscono la verifica della condizione attesa. La tecnica viene invece impiegata frequentemente nella progettazione dell'hardware."}
{"id": "392812", "revid": "287204", "url": "https://it.wikipedia.org/wiki?curid=392812", "title": "Bernardino Corio", "text": "Biografia.\nNacque da nobile e antica famiglia milanese da Marco Corio (1400-1477) ed Elisabetta Borri (1410-1467) l'8 marzo 1459. Lui stesso informa del luogo e della data di nascita, aggiungendo che al battesimo, avvenuto otto giorni dopo, erano presenti \u00abil conte Galeazzo, puoi duca di Milano, il signore Ruberto Sanseverino, il conte Gasparo de Vimerchato, Pietro de Pusterla, Cicho Simonetta, primo segretario ducale, Thomasio da Bologna, et Antonio Guidobono, nobile derthonese\u00bb. Tale concorso di personalit\u00e0 si giustifica con le funzioni cortigiane del padre Marco, gi\u00e0 \u00abcameriere\u00bb di Filippo Maria Visconti - con la cui famiglia era imparentato, essendo figlio di Elisabetta Visconti - e poi \u00abfamiglio cavalcante\u00bb e ambasciatore di Francesco Sforza.\nLa madre Elisabetta mor\u00ec il 3 agosto 1467 e Marco Corio si risposer\u00e0 con un'altra nobile milanese, Orsina Piola, dalla quale avr\u00e0 il figlio Oldino. Dal 1474 Bernardino fu al servizio di Galeazzo Maria Sforza con una provvigione di ottanta ducati annui, e alla morte di quest'ultimo la reggente Bona Sforza lo pose al servizio del figlio Gian Galeazzo e nel 1479 lo invi\u00f2 in missione a Piacenza e a Pavia per allestire le cerimonie di accoglienza del cardinale Giovanni d'Aragona e del duca Ercole d'Este. Nel 1483 spos\u00f2 Agnese Fagnani, nipote dell'umanista di corte Piattino Piatti, dalla quale ebbe cinque figli, Marco Antonio, Giovan Francesco, Elisabetta, Francesca e Faustina. Anche nel periodo del ducato di Ludovico il Moro assunse vari incarichi pubblici. Nel 1485 fu mandato a Venezia, nel 1488 fu inviato a Lodi ad accogliere Ercole d'Este, mentre nel giugno del 1499 fu nominato \u00abedilis minor\u00bb, giudice delle strade della citt\u00e0 e del ducato.\nPochi mesi dopo cadeva il Moro e Corio abbandon\u00f2 Milano per stabilirsi con la famiglia nella vicina Niguarda. Qui mor\u00ec la moglie nel 1500, sembra per lo spavento provocatole dalle vicende belliche e Corio si dedic\u00f2 a completare i suoi studi storici, in particolare la sua \"Patria Historia\", iniziata quindici anni prima, quando \u00abMilano cominci\u00f2 a laborare de grande pestilentia, per lo cui grave periculo de morbo io, auctore presente, standomi in solitudine, diede principio al componer della presente historia\u00bb.\nNel 1502 usciva, dedicato al banchiere, \u00abpi\u00f9 che fratello cordialissimo\u00bb, Giovan Francesco Gallarate, l\"Utile dialogo amoroso\", un'esercitazione letteraria sul classico tema dell'amore infelice, dove sono presenti plagi dalla \"Deifira\" di Leon Battista Alberti e dal \"Corbaccio\" del Boccaccio. L'anno dopo lo stesso editore Minuziano pubblicava la \"Patria Historia\", che \u00e8 l'opera per la quale Bernardino Corio pu\u00f2 ancora essere ricordato, seguita in appendice dalle \"Vitae Caesarum\", una semplice compilazione di brevi biografie degli imperatori da Giulio Cesare a Enrico VI. Per quanto rechino un titolo latino, sono entrambe scritte in volgare lombardo, seppure con prestiti toscani.\nDedicata al cardinale Ascanio Sforza - a testimonianza dell'intatta fedelt\u00e0 dello scrittore agli Sforza pur nella loro presente disgrazia politica - l'edizione milanese dell\"Historia\" \u00e8 arricchita di alcune xilografie, opera di Bernardino de' Conti, gi\u00e0 autore di un presunto ritratto del Corio, o di altro anonimo artista leonardesco.\nIn una \u00e8 raffigurato il Corio nell'atto di scrivere, sormontato dai motti \u00ab\u00c8 bello doppo il morire vivere anchora\u00bb, che ricorda l'immortalit\u00e0 procurata dalla conservazione della memoria storica delle gesta, \u00abAmica veritas\u00bb, a esortazione all'imparzialit\u00e0 dello storico, e la massima di Epitteto \u00abSustine et abstine\u00bb, \"sopporta e rinuncia\", che denota l'austerit\u00e0 morale dello scrittore, mentre in basso sono i distici elogiativi dedicatigli dall'umanista Stefano Dolcino, \u00abBernardine tibi insubres debere fatentur / non minus ac magno Roma superba Tito\u00bb. Questi versi sarebbero poi stati incisi sulla sua tomba. Un'altra xilografia, gi\u00e0 presente nell\"Utile dialogo amoroso\", lo rappresenta in veste di cameriere ducale reggente lo stemma araldico della propria famiglia."}
{"id": "392831", "revid": "1974457", "url": "https://it.wikipedia.org/wiki?curid=392831", "title": "Esercizio anaerobico", "text": "Un esercizio anaerobico, nelle scienze motorie, \u00e8 un tipo di esercizio ginnico-condizionale in cui la risintesi dell'ATP avviene in assenza di ossigeno.\nDescrizione.\nFisiologicamente un esercizio anaerobico rimane tale fino a quando le scorte di glicogeno muscolare sono sufficienti a consentire la ri-trasformazione dell'acido piruvico in ATP.\nA livello energetico un esercizio anaerobico \u00e8 certamente meno efficiente, ma sicuramente pi\u00f9 efficace di un esercizio aerobico: l'aumento della massa muscolare ha il vantaggio di portare il corpo a bruciare maggiore energia nelle fasi di riposo in quanto le aumentate cellule dei muscoli richiedono energia aggiuntiva per tutte le ore di riposo. Questo porta a tendere ad una riduzione della massa grassa, il che pu\u00f2 risultare pi\u00f9 efficace dell'esercizio aerobico che, se praticato male, pu\u00f2 portare ad una perdita di massa muscolare invece che alla riduzione della massa grassa.\nGinnastica anaerobica.\nLa ginnastica anaerobica nasce nell'antica Roma dai lottatori e i pi\u00f9 forti gladiatori che si allenavano con i pesi per aumentare la forza muscolare. Oggi questo tipo di ginnastica \u00e8 praticata nella cultura fisica e nel culturismo. Si pu\u00f2 definire come: attivit\u00e0 atletica ad alto carico di sforzo e ad alta intensit\u00e0 che consuma pi\u00f9 ossigeno di quanto ne solleciti l'assunzione. Poich\u00e9 pone l'organismo in debito di ossigeno, la sua durata non pu\u00f2 essere molto prolungata. Sviluppa soprattutto un'eccellente condizione di forza muscolare. La cultura fisica \u00e8 la tipica attivit\u00e0 anaerobica. Solitamente si consiglia nei casi di aumento della forza e ipertrofia muscolare."}
{"id": "392844", "revid": "116856789", "url": "https://it.wikipedia.org/wiki?curid=392844", "title": "Cesare Cesariano", "text": "Biografia.\nLe informazioni sulla sua vita risultano piuttosto lacunose per mancanza di documentazione. Dopo un periodo di formazione trascorso a Milano, dove ebbe come maestro il Bramante, lasci\u00f2 la citt\u00e0 intorno al 1490 per gravi problemi familiari e soggiorn\u00f2 in diverse citt\u00e0 italiane tra cui Ferrara. \nDal 1496 visse per un lungo periodo a Reggio Emilia, tanto da essere spesso definito \"Cesare da Reggio\". L'attivit\u00e0 come pittore ed architetto svolta a Reggio \u00e8 in parte ancora da studiare ed anche dovette essere abbastanza significativa nell'orientare verso forme rinascimentali il panorama artistico della citt\u00e0.\nNei primi anni del Cinquecento lavor\u00f2 a Parma, dove dipinse la sagrestia di San Giovanni Evangelista.\nDal 1507 visse a Roma dove entr\u00f2 in contatto con il Perugino, il Pinturicchio e Luca Signorelli. \nSvolse gran parte della sua attivit\u00e0 a Milano dove ritorn\u00f2 in concomitanza con la cacciata dei francesi e il rientro degli Sforza, tra il 1512 e il 1513 diventando ingegnere di fortificazioni ed architetto di corte del Duca Massimiliano Sforza, senza tuttavia avere commissioni particolarmente importanti, tanto che l'elenco delle opere attribuite \u00e8 molto scarno e controverso. \nLavor\u00f2 al cantiere della chiesa di Santa Maria presso San Celso; a lui sono attribuiti, con molti dubbi, interventi sul portico antistante ed un progetto non realizzato della facciata. Progett\u00f2 parte dell'impianto difensivo del Castello Sforzesco di Milano; collabor\u00f2 inoltre con la Fabbrica del Duomo dipingendo, con altri artisti, la sala dei Deputati, demolita nel XIX secolo.\nNel 1528 ottenne dal governatore spagnolo l'incarico di ingegnere ducale, mentre cinque anni dopo ricevette il riconoscimento di architetto della citt\u00e0 di Milano e, infine, nel 1535 fu uno dei direttori della fabbrica della cattedrale.\nDe architectura.\nL'importanza di Cesariano nella cultura architettonica del XVI secolo \u00e8 legata quasi esclusivamente alla sua attivit\u00e0 di studioso e teorico dell'architettura. In particolare\nCesariano \u00e8 noto universalmente come l'autore della prima traduzione a stampa dell'opera del De architectura di Vitruvio pubblicata sotto il titolo: \"Di Lucio Vitruvio Pollione de architectura libri dece traducti de latino in vulgare affigurati: commentati et con mirando ordine insigniti...\". Il testo fu edito a Como nel 1521, da Gottardo da Ponte, in lingua volgare, con un ampio commento ed un ricco apparato iconografico con molte incisioni tratte da disegni dell'autore. L'edizione fu preceduta da liti e polemiche tra Cesariano ed i suoi soci nell'impresa editoriale, tra cui Benedetto Giovio, tanto da impedire che nell'opera fosse inclusa la traduzione ed il commento di Cesariano della parte finale del IX libro e tutto il X libro, sostituiti dall'opera di altri."}
{"id": "392854", "revid": "2225", "url": "https://it.wikipedia.org/wiki?curid=392854", "title": "Dr. Nick Riviera", "text": ""}
{"id": "392867", "revid": "287204", "url": "https://it.wikipedia.org/wiki?curid=392867", "title": "Chiesa di Santa Felicita (Firenze)", "text": "La chiesa di Santa Fel\u00eccita \u00e8 un luogo di culto cattolico di Firenze che si trova nel quartiere di Oltrarno, tra il Ponte Vecchio e palazzo Pitti, in piazza Santa Felicita, lungo via de' Guicciardini. Su di essa insiste l'omonima parrocchia, affidata al clero diocesano dell'arcidiocesi di Firenze.\nStoria.\nEpoca paleocristiana.\nCome fondazione si tratta di una delle pi\u00f9 antiche chiese della citt\u00e0, risalendo addirittura all'epoca romana, quando sorse nel luogo di un oratorio di pianta basilicale posto presso il cimitero paleocristiano. I resti delle sue tombe \"alla cappuccina\" sono ancora visibili sotto il pavimento della chiesa attuale. La quota cos\u00ec bassa, dovuta al restringimento artificiale dell'alveo dell'Arno, fa dire ad alcuni che si tratta di antiche catacombe cristiane. Dello stesso cimitero la chiesa conserva alcune lapidi scritte, perlopi\u00f9, in greco: gi\u00e0 nel II secolo infatti nella zona risiedevano alcuni mercanti siriani che portarono il culto cristiano in citt\u00e0.\nLa prima chiesa era probabilmente di notevoli dimensioni e risaliva al periodo fra la fine del IV e l'inizio del V secolo, dedicata ad una santa, martirizzata a Cartagine all'epoca dell'imperatore Marco Aurelio. Alla fine degli anni 1940 una campagna di scavi della soprintendenza nella chiesa e nella piazza di Santa Felicita, fece emergere la basilica e le sepolture paleocristiane, con interessanti epigrafi funerarie attestanti la presenza di una comunit\u00e0 cristiana di lingua greca e di provenienza siriana.\nLe uniche tracce visibili di quel periodo si trovano nel chiostro e vicino all'ingresso della canonica, dove nel Settecento furono sistemati materiali lapidari romani e paleocristiani (accanto ad altri tardo medievali).\nCon la definitiva decadenza dell'impero romano le costruzioni fuori mura, come questa, rimasero facili vittime degli assedi e delle devastazioni di Goti e Longobardi che finirono col prendere possesso di Firenze. A queste vicende, molto probabilmente, si deve la distruzione della basilica paleocristiana. Nel sottosuolo esistono una serie di cunicoli, dai quali \u00e8 possibile vedere anche un tratto dei resti della Via Cassia romana, alcuni metri sotto il livello del suolo odierno.\nEpoca romanica.\nMa i fedeli fiorentini non intesero restare a lungo senza la loro chiesa e la ricostruirono subito accanto alla prima. In mezzo alle tombe alla cappuccina, sotto il pavimento di Santa Felicita, si possono vedere anche le basi delle colonne di quella seconda chiesa, le fondazioni di un muro semicircolare che dovette esserne l'abside ed il pavimento di una cappellina che, anche allora, si trovava sotto il pavimento della chiesa: forse la \"cripta\". Questa chiesa fu pi\u00f9 piccola della precedente basilica, forse troppo per le ambizioni dei fiorentini di l\u00e0 d'Amo che, nel frattempo, andavano diventando sempre pi\u00f9 numerosi e che, forse, in quella chiesetta non ci stavano pi\u00f9.\nLa costruzione della nuova chiesa avvenne nell'XI secolo e risale al 1055 (con il Concilio di Firenze che qui si svolse) la prima menzione documentaria di un annesso monastero di monache benedettine. Il 7 novembre 1059 papa Niccol\u00f2 II consacr\u00f2 la nuova chiesa e il nuovo monastero. La chiesa si trovava proprio al posto del cortile dal quale oggi si passa per entrare in canonica: il muro dove si trova il portone d'ingresso, molto probabilmente, era quello della sua facciata e l'altro, a destra, (che sotto l'intonaco fa vedere delle belle pietre squadrate) quello del fianco destro.\nDi questa chiesa, di epoca e stile romanici, oggi restano solo pochi ma notevoli resti incorporati nelle case e nei locali di servizio in piazza Santa Felicita: tre colonne in rocchi di marmo verde, con capitelli romanici di buona fattura, due delle quali sostengono ancora una volta a crociera che si appoggia dall'altro lato su due peducci. Questi elementi, tutti insieme, ci fanno immaginare una chiesa a tre navate, di una discreta importanza.\nEssa rimase aperta al culto fino al secolo tredicesimo e si pu\u00f2 pensare che venisse abbandonata in seguito alla grande pestilenza del 1348, quella raccontata dal Boccaccio. Precauzioni di ordine igienico portarono poi a coprire i morti sotto strati di calce viva proprio in quelle chiese che li avevano accolti da ammalati e sotto i cui pavimenti erano poi stati sepolti. Simili depositi cimiteriali sono stati ritrovati anche nell'area della chiesa in occasione di scavi eseguiti dai proprietari delle case che ora vi sorgono.\nEpoca gotica.\nIn seguito a quest'abbandono, le monache provvidero ad edificare una nuova chiesa di forme gotiche che dovette esser consacrata tra il 1348 e il 1354 (\u00e8 del febbraio '54 il decreto vescovile di conferma dell'istanza dei Canigiani per l'erezione di un altare, avanzata gi\u00e0 nel 1348). La sua facciata si presentava pi\u00f9 bassa dell'attuale, con una grande finestra centrale, ancor oggi esistente ma poco visibile perch\u00e9 quasi nascosta dalla galleria che sarebbe stata costruita da Giorgio Vasari nel Cinquecento. I tre stemmi dei Guicciardini che vi sono rimasti, testimoniano dell'andamento dell'antico tetto a due falde.\nLa chiesa dovette essere tutta intonacata con pietra a vista solo negli angoli. La chiesa gotica ebbe dunque una sola navata (come ora), il transetto con cinque cappelle absidali di cui la centrale (quella dell'altare maggiore) leggermente pi\u00f9 larga, separate da setti murari due dei quali sono rimasti, con parte dei loro affreschi (ora staccati) e dei costoloni delle volte a crociera, in due ambienti cui si accede dallo scannafosso della chiesa.\nDi questo edificio si conserva, intatta, solo la Sala capitolare trecentesca con affreschi frammentari del 1387 ad opera di Niccol\u00f2 di Pietro Gerini (\"Crocifissione\" e, nel soffitto, \"il Redentore e le Sette Virt\u00f9\"). All'esterno la Colonna di Santa Felicita ricorda una battaglia leggendaria avvenuta tra i miliziani di San Pietro Martire e gli eretici patarini.\nLa ricostruzione.\nL'aspetto odierno risale infatti al XVIII secolo quando l'architetto Ferdinando Ruggieri la ristruttur\u00f2 completamente. Seguendo un progetto di modernizzazione avviato dalla Controriforma, nel 1735 le monache proprietarie della chiesa diedero inizio alla ricostruzione che risparmi\u00f2 solo le due simmetriche cappelle Barbadori-Capponi e Canigiani, in controfacciata, ed il coro seicentesco. Il Ruggieri si ispir\u00f2 a modelli tardo-cinquecenteschi, nella ricerca di un chiaro ritmo classico nell'unica navata.\nUna prima soppressione nel 1793 ad opera del Granduca Pietro Leopoldo non arrec\u00f2 grandi mutamenti alla vita monastica, poich\u00e9 le monache rimasero in Santa Felicita, mentre la soppressione napoleonica del 1808 mise definitivamente fine al monastero benedettino.\nDescrizione.\nEsterno.\nL'esterno della chiesa \u00e8 caratterizzato dalla facciata, a capanna, alla quale \u00e8 addossato il Corridoio vasariano; questo passa al di sopra un portico a tre campate che si apre verso l'esterno con archi a tutto sesto poggianti su pilastri quadrangolari. Si accede all'interno tramite un unico portale centrale, affiancato dalle monofore che danno luce alle cappelle ad esso affiancate internamente. Sotto al portico si trovano varie sepolture di personaggi, tra le quali quella del cardinale Luigi de' Rossi, familiare di papa Leone X, e dell'artista Arcangela Paladini. Nella parte superiore della facciata si aprono due finestre ad arco ribassato.\nIn posizione arretrata vi \u00e8 il campanile, costituito dall'antica torre dei Fifanti. Essa \u00e8 a pianta quadrangolare e con paramento murario in pietre a vista; presenta nella parte superiore di ciascuna parete una coppia di monofore che si aprono internamente sulla cella campanaria. La copertura \u00e8 costituita da un basso tetto piramidale.\nInterno.\nAula.\nL'interno della chiesa \u00e8 a pianta a croce latina. L'aula si compone di un'unica navata coperta con volta a botte lunettata e illuminata da grandi finestroni ad arco ribassato, lungo la quale si aprono tre cappelle per lato. La controfacciata presenta ai lati del portale le cappelle Canigiani (a sinistra) e Barbadori-Capponi (a destra), e al di sopra di esse un palco comunicante con il retrostante Corridoio vasariano: la chiesa acquist\u00f2 una grande importanza cittadina quando i Medici sfruttarono la sua posizione per il passaggio di quest'ultimo, nel 1565. Dal corridoio si poteva uscire per scendere sul palco (detto appunto del Granduca), modificato nel XVIII secolo. Da questa postazione i granduchi prima dei Medici e poi dei Lorena potevano assistere alle funzioni religiose senza dover scendere nell'aula. L'officiante, per portare loro la comunione, li raggiungeva salendo per una scala (a chiocciola prima e a rampa poi) che porta in un largo corridoio che passa sopra le cappelle laterali.\nLa navata comunica con il transetto tramite una campata leggermente pi\u00f9 stretta, che presenta su ciascuna delle pareti laterali una cantoria con organo a canne e una sottostante cappella: quella di sinistra ospita un \"Crocifisso\" di Andrea Ferrucci (fine XV-inizi XVI secolo), gi\u00e0 nella cappella omonima; quella di destra, invece, i monumenti funebri di Francesco di Thurn (m. 1766) e di Silvio Albergati (m. 1695, a destra).\nFra le sepolture presenti nella chiesa, vi \u00e8 quella della famiglia Guicciardini (lo storico Francesco venne sepolto ai piedi dell'altare maggiore); vi \u00e8 inoltre il cenotafio del senatore Ferrante di Niccol\u00f2 Capponi, consigliere di Cosimo III de' Medici, morto il 14 gennaio 1688.\nCappella Canigiani.\nLa cappella Canigiani si trova a ridosso della parete di controfacciata, alla sinistra della porta d\u2019ingresso. La volont\u00e0 di creare un \"pendant\" con la simmetrica cappella Barbadori port\u00f2, alla fine del XVI secolo, alla decorazione della cappella ad essa opposta, patronato dalla famiglia Canigiani, per mano di Bernardino Poccetti che realizz\u00f2 il \"Miracolo di Santa Maria della Neve\" nel 1589-90. La cupola fu affrescata da Tommaso Gherardini con la \"Santissima Trinit\u00e0\" nel 1770 circa.\nCappella Barbadori-Capponi.\nNonostante i molti rifacimenti sono presenti ancora alcune importanti capolavori del periodo rinascimentale, fra i quali la bellissima pala della \"Deposizione\" del Pontormo, che figura nella cornice dorata originale nella cappella Capponi sulla destra vicino all'ingresso. Questo piccolo spazio, progettato originariamente da Filippo Brunelleschi nel Quattrocento per la famiglia Barbadori, fu acquistato da Lodovico Capponi seniore nel 1525 e fatto ridecorare da Pontormo, con l'aiuto in parte dell'allievo e amico Agnolo Bronzino. Spicca sulla parete sud la gi\u00e0 citata \"Deposizione\" o pi\u00f9 esattamente il \"Trasporto di Cristo al sepolcro\", vero capolavoro del manierismo, eseguito fra il 1525 ed il 1528, che presenta tutti caratteri pi\u00f9 riconoscibili di questo stile: colori sgargianti ed innaturali, allungamento delle figure, composizione delle pose in maniera complessa. I personaggi sono come sospesi sulla tela ed esprimono diverse emozioni, dalla disperazione della Madonna alla rassegnazione. Il peso del Cristo sembra annullarsi nell'atmosfera luminosa e rarefatta. Questa scena appare quale tableau vivant ne La ricotta di Pier Paolo Pasolini. Accanto figura un altro importante lavoro, l\"Annunciazione\". Anche i medaglioni con gli \"Evangelisti\" sui pennacchi della cupoletta sono di Pontormo e dell'allievo Agnolo Bronzino. Un tempo era affrescata anche la volta (con un \"Dio Padre\"), ma \u00e8 andata perduta nel settecento. La vetrata col \"Trasporto al sepolcro\" \u00e8 una copia di quella che fu realizzata da Guillaume de Marcillat nel 1526, forse il pi\u00f9 importante autore di vetrate policrome che port\u00f2 la maestria d'oltralpe al servizio dell'estro creativo del tardo rinascimento toscano.\nCappelle della navata.\nLa prima cappella di destra della navata \u00e8 dedicata a santa Felicita martire; sull'altare, vi \u00e8 il dipinto \"Santa Felicita esorta i figli al martirio\" di Giorgio Berti (post 1824), posto in luogo della tavola di Neri di Bicci \"Santa Felicita e i suoi sette figli\", attualmente nella sacrestia. La cappella successiva, dedicata a san Gregorio Magno, accoglie la pala \"San Gregorio Magno compie un miracolo\" di Francesco Vellani (1747). La terza cappella \u00e8 dedicata al Crocifisso e, sull'altare, vi \u00e8 il dipinto \"Santa Felicita e il martirio dei Maccabei\" di Antonio Ciseri (1863).\nLa prima cappella di sinistra della navata \u00e8 dedicata a san Sebastiano e il suo altare \u00e8 sormontato dalla tela \"Martirio di san Sebastiano\" di Fabrizio Boschi (1617), proveniente dall'omonima cappella laterale distrutta nell'ambito dei restauri settecenteschi e posta fra quella di San Gregorio e del Crocifisso. La seconda \u00e8 intitolata san Raffaele Arcangelo e al Santissimo Nome di Ges\u00f9; la pala \u00e8 opera di Ignazio Hugford e raffigura \"Tobia in visita dal padre\" (1741). La cappella successiva, dedicata a san Luca evangelista e a san Luigi IX di Francia, ospita la tavola \"San Luigi di Francia invita a banchetto i poveri\" di Simone Pignoni (1682).\nOrgani a canne.\nNella chiesa di Santa Felicita si trovano due organi a canne, collocati sulle due cantorie contrapposte dell'ultima campata della navata.\nLo strumento pi\u00f9 antico \u00e8 quello situato a destra: venne costruito prima del 1572 da Onofrio Zeffirini per la chiesa di San Giorgio alla Costa e, in occasione del trasferimento nell'attuale sistemazione, nel 1771 venne modificato e ampliato dai fratelli Antonio e Filippo I Tronci. La sua primaria peculiarit\u00e0 \u00e8 la collocazione della consolle, che si apre a finestra nella parete posteriore della cassa (e non in quella anteriore), elemento caratteristico degli organi monacali (esso, infatti, venne costruito per la chiesa di un monastero) che permetteva di non mostrare la monaca organista. La facciata si articola in tre cuspidi di canne di principale, con bocche \"a mitria\" allineate orizzontalmente, inserite all'interno di altrettanti campi delimitati da rilievi lignei dorati. Lo strumento \u00e8 a trasmissione integralmente meccanica e dispone di 6 registri, con unico manuale e pedale privo di registri propri.\nL'organo sulla cantoria di sinistra venne costruito nel 1582 da Giovanni Battista Contini per l'antica chiesa di Santa Felicita, e fu modificato ed ampliato da Filippo II Tronci nel 1826; ha 16 registri. La cassa \u00e8 caratterizzata, sulla parete anteriore, da una facciata in pi\u00f9 campi, riccamente decorati a bassorilievo: ai tre centrali, se ne affiancano due con organetti morti; la mostra \u00e8 composta da canne di principale con bocche \"a mitria\". La consolle, a finestra, si apre nella parete anteriore della cassa; essa dispone di un'unica tastiera e pedaliera, con i registri azionati da manette a scorrimento laterale su due file, alla destra del manuale.\nCapocroce.\nTransetto.\nLa crociera \u00e8 coperta da una cupola priva di lanterna e di tamburo. I due bracci del transetto sono anch'essi coperti con volta a botte; in ognuno di essi, lungo la parete orientale, si aprono due cappelle laterali. La cappella maggiore \u00e8 introdotta da un grande arco in pietra serena sorretto da due colonne corinzie e sormontato da un timpano triangolare spezzato sorretto da due mensole, al centro del quale vi \u00e8 lo stemma della famiglia Guicciardini.\nNel braccio di sinistra del transetto, a ridosso della parete di fondo, vi \u00e8 un altare in marmi policromi, con tabernacolo riccamente decorato da intarsi; esso \u00e8 sormontato dal dipinto \"Assunzione della Vergine con le sante Caterina da Siena e Margherita da Cortona\" (1677), attribuito al Volterrano. Sulla parete dirimpetto, trova luogo la pala attribuita a Michele di Ridolfo del Ghirlandaio \"Incontro di sant'Anna e san Gioacchino\" (XVI secolo).\nLa prima cappella del transetto a partire da destra \u00e8 dedicata ai santi Sebastiano e Bartolomeo, di propriet\u00e0 della famiglia Pitti; sull'altare vi \u00e8 l\"Adorazione dei Magi\" di Nicola Cianfanelli (1830 circa), posta in sostituzione della \"Piet\u00e0\" attribuita a Domenico di Zanobi (1470 circa), attualmente esposta presso la sacrestia. La seconda cappella \u00e8 intitolata a san Giovanni evangelista, raffigurato nella pala d'altare dipinta nel 1786 da Leonardo Cambi; sulla parete di sinistra, la tela \"Beata Berta che riceve le chiavi del Monastero di Cavriglia\", di Vincenzo Dandini (1671), proveniente dalla cappella sotto la cantoria di sinistra. Oltre l'abside, vi \u00e8 la cappella della Madonna, gi\u00e0 di santa Caterina d'Alessandria, con sull'altare lo \"Sposalizio della Vergine\", di Gasparo Martellini (XIX secolo). Segue la cappella di San Frediano, con \"Trinit\u00e0\" di Carlo Portelli (1540, ampliata inferiormente da Ignazio Hugford nel XVIII secolo).\nCappella maggiore.\nLa cappella maggiore era di propriet\u00e0 dei Guicciardini, che avevano il loro palazzo nell'attigua via che prende il nome proprio da questa famiglia; fu progettata dal Cigoli e i lavori di realizzazione si protrassero fino a quando venne decorato il soffitto da Michelangelo Cinganelli (1620 circa). Qui nel 1540 fu sepolto il grande storico Francesco Guicciardini. L'ambiente \u00e8 a pianta quadrata e coperto con volta a vela; la decorazione a fresco si articola in diversi riquadri: nei pennacchi vi sono le \"Virt\u00f9\"; in corrispondenza dei quattro punti cardinali, \"Santa Felicita e figli martiri\" (est), \"San Benedetto\" (nord), \"Arcangelo Raffaele e Tobia\" (ovest) e \"Santa Maria Maddalena\" (sud); al centro, l\"Incoronazione della Vergine\". Le pareti sono scandite da elementi architettonici in pietra serena, quali un alto cornicione che corre alla base dell'imposta della volta, e lesene corinzie; al centro della parete fondale vi \u00e8 la pala con l\"Adorazione dei Pastori\", attribuita a Francesco Brina (1587). L'altare maggiore, posto sotto l'arco absidale, \u00e8 in marmi policromi ed \u00e8 sormontato da un crocifisso ligneo.\nSacrestia.\nAnticamente la chiesa possedeva una piccola sagrestia, stretta e con un ingresso disagevole, posta dietro l'attuale coro della Cappella maggiore. Fu spostata poi nel sito attuale ma in dimensioni molto ridotte, finch\u00e9 il cavaliere Giovanni di Antonio Canigiani non lasci\u00f2 la disposizione testamentaria di finanziare una nuova sagrestia, nel 1473: ispirata in piccolo al modello brunelleschiano della Cappella Pazzi, venne edificata come un cubo sormontato da cupola e intonacato di bianco con i contorni delle strutture portanti profilati in pietra serena; sul lato est si apre l'abside a base quadrata lunga un terzo della lunghezza complessiva della parete principale (un nono se si considera la superficie della base) e sormontata da una cupoletta decorata da conchiglie in pietra ai quattro angoli. Durante l'Ottocento vennero apportate alcune modifiche (spostata la porta, sbassato il pavimento, sostituiti gli arredi) e creato un lavamani in pietra (1840); l'altare e le vetrate colorate negli oculi risalgono al 1889.\nIn seguito ai restauri del 2006 nella sagrestia \u00e8 stata allestita una riaccolta di opere d'arte. Le opere esposte sono:\nLa sala capitolare.\nLa sala capitolare \u00e8 l'unico luogo rimasto della chiesa medievale: edificata tra il 1383 e il 1387, qui si riunivano le monache. Si trova a ridosso della parete occidentale della sacrestia ed \u00e8 a pianta rettangolare.\nLa decorazione parietale fu affidata a Niccol\u00f2 di Pietro Gerini, che dipinse tutto l'ambiente, anche se oggi rimangono solo la \"Crocefissione\", salvata dai restauri seicenteschi per la particolare devozione delle religiose, il soffitto con il \"Cristo benedicente\" e le \"Virt\u00f9 Cardinali e Teologali\", assieme ad altri frammenti presenti come affreschi staccati qui e nella sagrestia. Della sua scuola \u00e8 l'affresco staccato \"Angeli con ostensorio\".\nNel 1665 le pareti vennero quasi completamente riaffrescate da Cosimo Ulivelli, che si avvalse della collaborazione di Agnolo Gori per la pittura delle architetture illusionistiche. Le scene raffigurate sono: \"Santa Felicita, i suoi sette figli e l'Arcangelo Raffaello\" (parete nord), \"Cristo \"ortolano\" appare alla Maddalena\" e \"Compianto sul Cristo morto\" (parete est, attorno alla \"Crocefissione\" del Gerini), \"San Lorenzo e San Giovanni Gualberto\" e \"Beato Gualdo Galli da Fiesole d\u00e0 le chiavi del convento alla Beata Berta\" (una beata gi\u00e0 monaca nel convento, parete sud)."}
{"id": "392883", "revid": "767487", "url": "https://it.wikipedia.org/wiki?curid=392883", "title": "Gli angeli dell'inferno", "text": "Gli angeli dell'inferno (\"Hell's Angels\") \u00e8 un film colossal del 1930 diretto da Howard Hughes con la collaborazione - anche se non risultano accreditati - di Edmund Goulding e James Whale.\nIl film, prodotto da Hughes, magnate dell'aeronautica, \u00e8 passato alla storia del cinema per diverse ragioni. Innanzitutto \u00e8 il primo film per cui \u00e8 stato utilizzato il termine kolossal, quindi ha aperto - essendo il precursore - la stagione delle mega produzioni hollywoodiane: \u00e8 costato 3,8 milioni di dollari (all'epoca una cifra enorme), incassandone circa otto (equivalenti a 90 milioni di dollari del 2006), e conta 560 ore di negativi, record tuttora imbattuto in termini di pellicola scartata.\nLa vicenda \u00e8 ambientata durante la Prima guerra mondiale.\nTrama.\nDue fratelli inglesi, Roy e Monte Rutledge hanno una storia con Helen. Quando scoppia la Grande Guerra, i due si arruolano nell'aviazione inglese (Royal Flying Corps): Monte, il minore dei due, per provare a tutti di essere un uomo e Roy per proteggerlo. Quando arrivano al fronte francese, Roy e Monte scoprono che Helen ha tradito entrambi con un altro uomo. Cos\u00ec i due, disperati, accettano una pericolosissima missione dove potrebbero perdere la vita: distruggere un deposito di munizioni tedesco. Riescono nell'impresa, ma i tedeschi li catturano entrambi.\nProduzione.\nLa produzione del film \u00e8 stata lunga e particolarmente problematica, infatti Hughes per le scene aeree pretese di usare veri aeroplani e non modelli in scala, ma dopo aver quasi ultimato il film si rese conto che girare nelle giornate di cielo azzurro non rendeva l'idea del moto veloce degli aerei cercato dal regista, quindi tenne fermo il set (pagando l'affitto per gli aeroplani) per 8 mesi e poi rigir\u00f2 tutte le scene aeree in presenza di nuvole (per aumentare l'effetto della velocit\u00e0).\nDopo aver speso circa due milioni di dollari Hughes rimase affascinato dall'avvento del sonoro e quindi scelse di rigirare tutto in sonoro; tuttavia non contento del risultato, infine scelse di procedere alla colorazione artificiale della pellicola. Era una battuta diffusa all'epoca dire \"Hughes avrebbe speso meno finanziando una guerra vera\".\nIl film venne prodotto da The Caddo Company con un budget stimato in dollari. Si dette il via alla produzione il 10 novembre 1926: si lavor\u00f2 al film fino al 10 novembre 1930. Le riprese cominciarono il 16 aprile 1927 e terminarono il 22 luglio 1928.\nDistribuzione.\nIl film fu distribuito dall'United Artists. Fu presentato in prima a Los Angeles il 27 maggio e, quindi, Il 15 agosto a New York. Nelle sale, in normale distribuzione, usc\u00ec il 15 novembre 1930.\nDate di uscita.\nDate di uscita:\nAlias:\nAl momento esiste una sola edizione italiana Home-Video del film in Dvd, edita da DNA Srl, in doppio formato video: originale 1.33:1 ed anamorfico 1.78:1. Il film \u00e8 stato editato e sottotitolato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme. Il dvd contiene anche, come extra: un Trailer + Hell's Angels World Premiere + Howard Hughes The Great Aviator + \u201cSky Devils\u201d del 1932 (film con Spencer Tracy) in versione originale."}
{"id": "392894", "revid": "1605525", "url": "https://it.wikipedia.org/wiki?curid=392894", "title": "La stanza del vescovo", "text": "La stanza del Vescovo \u00e8 un romanzo di Piero Chiara del 1976. Nello stesso anno, il libro ha vinto il Premio Napoli. L'opera ha avuto traduzioni in numerose lingue.\nTrama.\nLa vicenda si svolge fra l'estate 1946 e la primavera 1947 ed \u00e8 narrata in prima persona dall'autore del romanzo, di cui non si conosce mai il nome. Tornato in Italia dalla Svizzera, dove si \u00e8 rifugiato per non combattere nella seconda guerra mondiale, il protagonista vagabonda per il lago con la sua barca, la Tinca. Il giovane, benestante, ha deciso di concedersi un lungo periodo di vacanza prima di cercare un lavoro stabile. Una sera, mentre attracca al porto di Oggebbio, incontra casualmente Temistocle Mario Orimbelli, avvocato senza molta voglia di lavorare, personaggio dal passato ambiguo e godereccio, anch'egli da poco rientrato a casa dopo dieci anni trascorsi in guerra tra l'Africa e Napoli.\nInvitato a cena dall'Orimbelli nella villa sul lago di propriet\u00e0 della moglie Cleofe, che lo mantiene e con cui \u00e8 in pessimi rapporti, il narratore conosce l'attempata e arcigna donna, ma soprattutto la giovane e bella cognata Matilde. La ragazza \u00e8 vedova bianca del fratello di Cleofe, Angelo Berlusconi, con cui si era sposata per procura nel 1936, mentre l'uomo si trovava in Africa con l'Orimbelli per la guerra d'Etiopia. Ma il matrimonio non \u00e8 valido in quanto non \"consumato\" a causa della distanza. Durante il conflitto etiopico Berlusconi \u00e8 scomparso ed \u00e8 stato dato per disperso. La dichiarazione della sua morte presunta \u00e8 attesa giusto in quei giorni. Ospitato nella villa per la notte, il narratore dorme nella \"stanza del Vescovo\", cos\u00ec chiamata perch\u00e9 un tempo destinata durante le ferie estive a uno zio monsignore di Cleofe, annegato nella darsena della villa molti anni prima.\nTra i due uomini nasce un rapporto d'amicizia nonostante la differenza d'et\u00e0. Insieme partono sulla Tinca per una crociera che li vede impegnati in avventure piccanti con due turiste svizzere e due studentesse di Laveno. Poi, quando tornano alla villa e l'Orimbelli intuisce un interesse dell'uomo per la cognata Matilde, per liberarsi del concorrente confessa all'amico di avere gi\u00e0 una relazione segreta con la giovane donna. Il narratore cade nel tranello, rinuncia a corteggiare Matilde e lascia campo libero all'Orimbelli, che seduce la cognata durante una crociera sul lago insieme al narratore e a una sua amica, Landina. Mentre i quattro navigano, arriva la notizia della morte di Cleofe. La donna \u00e8 stata trovata annegata nella darsena, proprio come lo zio vescovo. Le indagini si chiudono con l'archiviazione del caso per suicidio e dopo pochi mesi si celebra il matrimonio tra l'Orimbelli e Matilde. \nIl colpo di scena arriva con il ritorno di Angelo Berlusconi dall'Etiopia. Infatti l'uomo, evirato dai guerrieri etiopi e dato per disperso, in realt\u00e0 era vivo ed era rimasto in Africa all'insaputa di tutti, tranne che della sorella e dell'Orimbelli. Berlusconi ha saputo della morte di Cleofe da un giornale di Addis Abeba. Non crede al suo suicidio e a sostegno della sua affermazione rende nota una lettera che la sorella gli ha scritto il giorno della morte, quasi presagendo la sua fine violenta. Berlusconi inizia le sue personali indagini che vengono coronate dal successo quando si scopre che l'Orimbelli ha comprato una bicicletta la sera precedente il delitto. Quindi ha potuto recarsi a villa Cleofe, uccidere la moglie e poi tornare indisturbato all'albergo dove alloggiava con Matilde. A questo punto, anche dopo la testimonianza del narratore che dichiara di aver visto l'Orimbelli in bici proprio la notte dell'omicidio, il magistrato ordina il suo arresto, ma l'avvocato si chiude a chiave nella stanza del Vescovo e si impicca alla Cond\u00e9. Il romanzo si conclude con la partenza del narratore sulla Tinca nonostante l'esplicita offerta di restare da parte di Matilde, erede di villa Cleofe, donatale dal Berlusconi prima di ripartire per l'Africa.\nAdattamento cinematografico.\nDa questo libro \u00e8 stato tratto nel 1977 il film omonimo con la regia di Dino Risi, interpretato da Ugo Tognazzi, Patrick Dewaere e Ornella Muti."}
{"id": "392900", "revid": "1632387", "url": "https://it.wikipedia.org/wiki?curid=392900", "title": "Catamenia", "text": "I Catamenia sono una band melodeath-symphonic black metal formatasi a Oulu, Finlandia, nel 1995.\nIl nome del gruppo significa \"ciclo mestruale\", ma \u00e8 anche un tipo di uccello (dell'ordine dei passeriformi).\nStoria.\nLa band fu fondata nel 1995, su iniziativa di Riku Hopeakoski e Mika T\u00f6nning ad Oulu ed ha a tutt'oggi pubblicato 9 album."}
{"id": "392907", "revid": "118568388", "url": "https://it.wikipedia.org/wiki?curid=392907", "title": "Locomotiva FS E.326", "text": "Le locomotive E.326 sono un gruppo di locomotive elettriche costruite dalle Ferrovie dello Stato italiane negli anni trenta.\nStoria.\nLe E.326 fanno parte di una \"famiglia allargata\" di rotabili costruiti tra gli anni venti e i trenta dalle Ferrovie Italiane secondo la nuova filosofia dell'\"interoperabilit\u00e0\", voluta dall'ingegner Giuseppe Bianchi per ridurre costi e tempi di manutenzione delle locomotive: la standardizzazione delle componenti permetteva di mantenere sempre una buona disponibilit\u00e0 di ricambi, rendendo pi\u00f9 agevoli le frequenti riparazioni.\nNella seconda met\u00e0 degli anni trenta le ferrovie italiane fecero il grande passo dal trifase alla corrente continua, con l'entrata in servizio di tre nuove famiglie di locomotori: il gruppo E.428 per il traino di treni a pesante composizione, il gruppo E.626 con funzioni multiruolo e il gruppo E.326 concepite nelle intenzioni dei pianificatori come locomotive leggere ad alta velocit\u00e0 per treni passeggeri.\nNelle prove in linea queste macchine raggiunsero la velocit\u00e0, per allora ottima, di 140\u00a0km/h.\nLe E.326, come le altre consorelle di quegli anni, scontavano inevitabilmente l'inesperienza dei progettisti, che si trovarono a dover creare una motrice elettrica pur rimanendo legati alle idee e alle concezioni tipiche delle vaporiere.\nLe ruote motrici, di grandi dimensioni, erano tipiche delle locomotive a vapore come le 640 e le 685, dove era necessario mantenere regimi di rotazione piuttosto bassi degli assi motori per problemi di bilanciamento delle parti in moto alternativo. Qui la scelta di ruote grandi venne sostenuta per aumentare ulteriormente la velocit\u00e0, gi\u00e0 incrementata dal rapporto di trasmissione extra-lungo.\nLe E.326, nonostante la destinazione a \"servizi leggeri\" con le loro 114 tonnellate erano macchine piuttosto pesanti, a causa di una tecnologia ancora embrionale e non ancora affinata. Questo spinse i progettisti ad adottare una soluzione applicata anche sulle vaporiere: l'aggiunta di alcune ruote \"folli\", cio\u00e8 non traenti, davanti e dietro alle ruote motrici centrali, che sostenevano il peso della macchina riportandolo negli standard accettati dalla struttura del binario e favorivano l'inserimento della macchina in curva.\nAnche la scelta del posizionamento delle ruote motrici, in numero dispari e senza giochi di traslazione laterale, al centro della cassa era figlia delle esperienze precedenti su mezzi dai requisiti molto diversi.\nL'insieme di questi tre fattori port\u00f2 all'adozione del rodiggio \"2 Co 2\" (peraltro usato in locomotive a vapore per treni veloci), con un carrello con due assi portanti anteriore, i tre assi motori al centro, motorizzati singolarmente, e ancora un carrello a due assi portanti.\nQuesta scelta, unita alle dimensioni delle ruote motrici (quasi il doppio di quelle usate in seguito) e al conseguente lungo passo rigido di 5 metri, cre\u00f2 diversi problemi di affidabilit\u00e0 e prestazioni a queste motrici che in curva soffrivano di sforzi laterali non compensati sull'asse centrale (nocivi anche per l'armamento) e in rettilineo erano scosse da moti di serpeggio.\nTra il 1935 e il 1936 i problemi tecnici sopra elencati portarono al declassamento del limite di velocit\u00e0 dai 140\u00a0km/h delle prove a 105\u00a0km/h, successivamente abbassato di nuovo nel 1960 a 90\u00a0km/h per venire incontro all'obsolescenza tecnica e alle sempre maggiori richieste di comfort di servizio.\nDurante la Seconda guerra mondiale i bombardamenti danneggiarono tutte le 12 unit\u00e0 del gruppo mettendole fuori servizio finch\u00e9 non vennero recuperate e riparate nelle OGR di Foligno, tutte tranne la 006 che venne riparata nelle officine del Deposito Locomotive di Bologna. Rientrarono tutte in servizio nel 1949.\nIl rinnovo port\u00f2 ad alcune modifiche minori, come l'arretramento della rampa di accesso alla cabina e l'aggiunta di due castelletti protettivi intorno ai pantografi, oltre ad alcune modifiche strutturali alla cabina e all'adozione della livrea Castano-Isabella in luogo della colorazione Grigio Pietra caratteristica degli anni trenta.\nNegli anni sessanta, in concomitanza con l'abbassamento a 90\u00a0km/h della velocit\u00e0 massima omologata, venne installata la tromba di emergenza e furono modificate le sospensioni. Pochi anni dopo si procedette all'aggiunta del vomere sul pancone frontale, all'installazione del sistema di ripetizione del segnale (1969) e alla sostituzione del compressore meccanico con uno di tipo standard.\nNegli anni settanta le E.326, ormai quarantenni e relegate ai servizi locali cominciarono ad essere rimosse dal servizio e demolite.\nOggi sopravvive solo la E.326.004, conservata al Museo nazionale ferroviario di Pietrarsa a Napoli, accantonata funzionante.\nNessuna unit\u00e0 di questo gruppo \u00e8 mai stata coinvolta in incidenti (al di fuori dei bombardamenti del conflitto)."}
{"id": "392909", "revid": "1971044", "url": "https://it.wikipedia.org/wiki?curid=392909", "title": "Football Club International Turku", "text": "Il Football Club International Turku, noto anche come Inter Turku, \u00e8 una societ\u00e0 calcistica finlandese con sede nella citt\u00e0 di Turku. Fondata nel 1990, la formazione gioca nella prima divisione finlandese, la Veikkausliiga, dal 1999. Ha una \"squadra B\", il Sinimustat, che attualmente milita nella Kakkonen, il terzo livello del campionato finlandese di calcio. Gestisce inoltre 14 squadre giovanili ed un'accademia, in associazione con la citt\u00e0 di Turku. Il derby locale \u00e8 giocato contro il Turun Palloseura, societ\u00e0 anch'essa di Turku, con cui l'Inter condivide il Veritas-stadion.\nStoria.\nIl Football Club International Turku venne fondato nel 1990 da Stefan H\u00e5kans, l'Amministratore delegato della compagnia di rimorchi marini Alfons H\u00e5kans. Il nome e i colori sociali prendono spunto dalla mancata impresa della futura rivale cittadina, il TPS, che andando a vincere a San Siro contro l'Inter 0-1 nella Coppa UEFA 1987-1988, perse poi in casa nel ritorno per 0-2, venendo eliminata dalla competizione dopo aver sfiorato un passaggio storico. Per questo il club scelse i colori nerazzurri dell'Inter. Il club inizi\u00f2 come squadra giovanile, ma nel 1992 venne fondata una squadra \"Senior\" che entr\u00f2 nella Kolmonen, il quarto livello del campionato finlandese di calcio. L'anno seguente, prese il posto del club locale Turun Toverit, afflitto da problemi finanziari, nella Kakkonen, la terza serie. Il manager Timo Sinkkonen invest\u00ec in nuovi giocatori ed il club termin\u00f2 il campionato al primo posto, venendo promosso in Ykk\u00f6nen.\nNel 1995 termin\u00f2 al primo posto in Ykk\u00f6nen, venendo promosso per la prima volta in Veikkausliiga, e raggiunse la semifinale della Coppa di Finlandia. La squadra venne rafforzata con nuovi giocatori e nel 1996 entrambe le squadre di Turku, si trovarono a disputare la Veikkausliiga. Nel derby con il TPS il precedente record di spettatori viene superato, con un totale di 8200 spettatori. Nel 1997, l'Inter retrocedette terminando all'ultimo posto della Veikkausliiga, ma riconquist\u00f2 la promozione la stagione successiva. Nuovi giocatori stranieri vennero acquistati per rinforzare la squadra, come Richard Teberio e Fernando Della Sala, e nelle successive sette stagioni il club termin\u00f2 sempre tra il settimo ed il quarto posto in campionato e mantenne un buon afflusso di giocatori stranieri ma anche di giovani dall'accademia giovanile. Durante la stagione 2006 venne licenziato il manager Kari Virtanen ed assunto l'olandese Ren\u00e9 van Eck. Al termine del campionato van Eck torn\u00f2 in Svizzera ad allenare il Wohlen ed un altro allenatore olandese, Job Dragtsma, prese il suo posto.\nNel 2008 si mantenne in testa al campionato sin dalle prime giornate e conquist\u00f2 il suo primo titolo nazionale finlandese, battendo lo Jaro all'ultima giornata e distanziando l'Honka, che l'aveva raggiunto a due gare dal termine. Nel 2008 vinse anche il primo trofeo della propria storia, la Coppa di Lega finlandese, battendo in finale il TPS. L'anno seguente conquist\u00f2 anche la sua prima Suomen Cup, battendo in finale per 2-1 il Tampere United. Torn\u00f2 in finale di Suomen Cup altre due volte, nel 2014 e nel 2015, senza per\u00f2 riuscire a vincere nuovamente il trofeo. L\u2019attesa \u00e8 breve ed il club trionfa nuovamente in Suomen Cup 2017-2018, la seconda della propria storia.\nOrganico.\nRosa 2019.\nRosa e numeri come da sito ufficiale, aggiornata al 21 aprile 2019."}
{"id": "392913", "revid": "31185", "url": "https://it.wikipedia.org/wiki?curid=392913", "title": "La Stanza del vescovo", "text": ""}
{"id": "392921", "revid": "1318658", "url": "https://it.wikipedia.org/wiki?curid=392921", "title": "Max Morrow", "text": "Biografia.\nHa cominciato a recitare da bambino, apparendo in diverse serie televisive del suo paese. Esordisce in una pellicola cinematografica del 2002, \"Ararat - Il monte dell'Arca\", diretto da Atom Egoyan. Ha preso parte alla serie TV \"Detective Monk\", nel ruolo di Benjamin Fleming.\nNel 2004 partecipa a \"Goose! Un'oca in fuga\", di Nicholas Kendall."}
{"id": "392923", "revid": "124336232", "url": "https://it.wikipedia.org/wiki?curid=392923", "title": "Economia della Macedonia del Nord", "text": "Attualmente la Macedonia del Nord viene considerata un paese con un'industria con molte armi a livello di sviluppo intermedio con una continua crescita della produzione industriale. Il processo di transizione dell'economia del paese \u00e8 stato avviato nel 1995. La Repubblica di Macedonia ha accordi col \"Fondo Monetario Internazionale\" e la \"Banca Mondiale\". La Repubblica ha un'economia aperta, altamente integrata nel circuito commerciale internazionale. I settori pi\u00f9 importanti sono l'agricoltura e l'industria. Il settore terziario \u00e8 cresciuto anch'esso negli ultimi anni. L'educazione della forza lavoro e le capacit\u00e0 sono competitive.\nLa politica economica del paese \u00e8 attrarre gli investimenti stranieri per incrementare il tasso di occupazione. Una delle caratteristiche principali dell'economia del paese \u00e8 la disciplina fiscale che ha mantenuto stabile il corso della valuta monetaria per un lungo periodo.\nIn passato, il paese, insieme al Montenegro, la Bosnia ed Erzegovina ed il Kosovo costituiva la regione meno sviluppata dell'ex-Jugoslavia. La Repubblica di Macedonia ha sofferto severe difficolt\u00e0 economiche dopo l'indipendenza, quando il mercato interno jugoslavo collass\u00f2 e i sussidi di Belgrado cessarono. In pi\u00f9 affront\u00f2 molti dei problemi affrontati anche da altri paesi ex socialisti dell'Est europeo durante la transizione ad un'economia di libero mercato.\nLa guerra in Bosnia ed Erzegovina e l'imposizione di sanzioni contro la Serbia ed il Montenegro causarono considerevoli danni all'economia della Repubblica, poich\u00e9 la Serbia costituiva il destinatario del 60% dei prodotti del mercato macedone prima della disintegrazione della Jugoslavia. I problemi peggiorarono quando la Grecia impose un embargo commerciale nei confronti della Repubblica di Macedonia tra il 1994 ed il 1995. Si ebbero alcuni miglioramenti con la fine della guerra in Bosnia nel novembre 1995 e con la fine dell'embargo greco, ma la Guerra del Kosovo nel 1999 e la crisi albanese nel 2001 causarono ulteriori destabilizzazioni.\nDa allora l'economia macedone ha avuto un recupero lento, ma l'aumento della disoccupazione, il mercato nero, la corruzione e un sistema legale debole continuano a causare seri problemi ed un basso tasso di crescita. La Repubblica ancora oggi ha uno dei pi\u00f9 bassi PIL pro capite d'Europa.\nDalla fine dell'embargo, la Grecia \u00e8 diventata il pi\u00f9 importante partner commerciale della Repubblica di Macedonia. Molte compagnie greche hanno comprato compagnie ex-statali nel paese, come la raffineria petrolifera Okta, la compagnia \u017dito Luks, la cava di marmo a Prilep, fabbriche tessili a Bitola ecc.\nLa crescita recuper\u00f2 appena nel 2002 allo 0,9%, quindi arriv\u00f2 al 3,4% nel 2003, 2,9% nel 2004 e circa al 4% nel 2005. Gli ultimi anni hanno visto una crescita significativa dell'economia e con la recente candidatura a membro dell'Unione europea, il paese dovrebbe fare rapidi progressi.\nDati.\nPIL:\n15,55 miliardi di dollari USA (2005 stima)\nPIL - tasso di crescita reale:\n4\u00a0% (2005)\nPIL - pro capite:\n7\u00a0400 dollari USA (2005 stima)\nPIL - per settore:\n\"agricoltura:\"\n11,7\u00a0%\n\"industria:\"\n32,1\u00a0%\n\"terziario:\"\n56,2\u00a0% (2005 stima)\nPopolazione al di sotto della soglia di povert\u00e0:\n30,2\u00a0% (2003 stima)\nTasso d'inflazione:\n1\u00a0% (2005 stima)\nForza lavoro:\n855\u00a0000 (2004 stima)\nForza lavoro per settore:\nagricoltura NP\u00a0%, industria NP\u00a0%, terziario NP\u00a0%\nTasso di disoccupazione:\n38\u00a0% (2005)\nBudget:\n\"entrate:\"\n2,169 miliardi di dollari\n\"uscite:\"\n2,253 miliardi di dollari (2005 stima)\nIndustrie:\ncarbone, cromo metallico, piombo, zinco, nichel, tessili, legname, tabacco\nPercentuale di crescita della produzione industriale:\n5,5\u00a0% (2005)\nElettricit\u00e0 - produzione:\n5,566\u00a0GWh (2003)\nElettricit\u00e0 - produzione per fonte:\n\"combustibili fossili:\"\n82,25\u00a0% \n\"idroelettrico:\"\n17,75\u00a0% \n\"nucleare:\"\n0\u00a0%\n\"altro:\"\n0\u00a0% (1999)\nElettricit\u00e0 - consumo:\n5,289\u00a0GWh (2005)\nElettricit\u00e0 - esportazione:\n0\u00a0kWh (2003)\nElettricit\u00e0 - importazione:\n112\u00a0kWh (2003)\nAgricoltura - prodotti:\nriso, tabacco, frumento, mais, miglio, cotone, sesamo, agrumi, vegetali; bovini, suini, pollame, ovini\nEsportazioni:\n2,047 miliardi di dollari (2005 stima)\nEsportazioni - beni:\nalimentari, bevande, tabacco; manifatture, ferro e acciaio\nEsportazioni - partner commerciali:\nSerbia e Montenegro 31,4\u00a0%, Germania 19,9\u00a0%, Grecia 9\u00a0%, Croazia 6,9\u00a0%, Stati Uniti 4,9\u00a0% (2004 stima)\nImportazioni:\n3,196 miliardi di dollari (2005 stima)\nImportazioni - beni:\nmacchinari ed equipaggiamenti, forniture chimiche, carburante; prodotti alimentari\nImportazioni - partner commerciali:\nGrecia 15,5\u00a0%, Germania 13,1\u00a0%, Serbia e Montenegro 10,4\u00a0%, Slovenia 8,6\u00a0%, Bulgaria 8,1\u00a0%, Turchia 6\u00a0%, Romania 4,7\u00a0% (2004 stima)\nDebito estero:\n2,207 miliardi di dollari (2005)\nAiuti economici:\n250 milioni di dollari dall'Unione europea (2003)\nMoneta:\n1 dinaro macedone (MKD) = 100 deni\nTasso di cambio:\nDinari macedoni per 1 dollaro USA - 48,92 (2005), 49,41 (2004), 54,322 (2003), 64,35 (2002), 68,037 (2001)"}
{"id": "392930", "revid": "247222", "url": "https://it.wikipedia.org/wiki?curid=392930", "title": "Cesare Bovo", "text": "Biografia.\nHa due figlie avute dalla sua compagna, una donna palermitana.\nDeferito per i fatti di Genoa-Siena 1-4 del 2011-2012 (pressioni da parte dei tifosi allo stadio con i giocatori che si dovettero togliere la maglia), il 6 ottobre 2012 la Procura federale ha chiesto 30.000 euro di multa per Bovo e altri suoi quattordici compagni di squadra.\nCaratteristiche tecniche.\nEra un difensore centrale nato come terzino sinistro, abile con la palla fra i piedi e in grado di occupare tutti i ruoli nella difesa a 3 o a 4.\nCarriera.\nClub.\nInizi.\nCresciuto calcisticamente nella , fa parte della rosa Campione d'Italia nella stagione 2000-2001, mentre nella stagione 2001-2002 gioca solo la partita di Coppa Italia Brescia-Roma (3-0) dell'8 gennaio 2002.\nLecce.\nNel 2002 viene mandato in prestito al , dove resta due anni, ottenendo prima la promozione in Serie A nel 2002-2003 e facendo poi il suo esordio in massima serie il 5 ottobre 2003 in Lecce-Brescia (1-4). Il 2 maggio 2004 realizza il gol del 2-1 casalingo sull', successo che sancisce la salvezza dei salentini. Con 2 gol in campionato stabilisce il record personale di reti in una stagione.\nParma e Roma.\nNel 2004 si trasferisce al Parma, dove si mette in mostra con buone prestazioni, tanto che il Palermo compra met\u00e0 del suo cartellino. Anche in questa stagione segna 2 gol in campionato, eguagliando il proprio record. Nell'estate del 2005 Bovo torna alla , nella sua citt\u00e0 natale. La sua presenza in campo \u00e8 spesso ostacolata dalla concorrenza di Cristian Chivu, Philippe Mex\u00e8s e Samuel Kuffour, tanto che l'allenatore Luciano Spalletti spesso lo schiera come terzino.\nPalermo, Torino e Genoa.\nDopo le insistenze del presidente del , Maurizio Zamparini, che aveva dichiarato di voler riscattare a tutti i costi la met\u00e0 del cartellino di Bovo, il trasferimento del difensore in rosanero si \u00e8 concretizzato nel giugno 2006 per 2,1 milioni di euro, cifra di 200.000 superiore a quella offerta dalla Roma.\nNell'ultimo giorno di mercato del gennaio 2007 si \u00e8 trasferito al a titolo temporaneo.\nDopo la fine del prestito si \u00e8 riaggregato al gruppo rosanero. Poco dopo \u00e8 stato acquistato dal Genoa, guidato da Gian Piero Gasperini, nel luglio 2007 in compartecipazione per 3,3 milioni di euro.\nIl ritorno al Palermo.\nIl 19 giugno 2008 viene riscattato dal Palermo per 3 milioni pi\u00f9 il cartellino di Giuseppe Biava.\nHa fatto il suo secondo esordio col Palermo nella partita del terzo turno di Coppa Italia contro il (1-2), mentre la prima rete in rosanero \u00e8 arrivata alla terza giornata di campionato proprio contro il , con un gran tiro da fuori area. Termina la stagione con 28 presenze anche a causa dei molti cartellini ricevuti. Della squadra rosanero \u00e8 stato anche il vice-capitano insieme a Fabrizio Miccoli.\nNella stagione 2009-2010, una delle migliori in carriera, segna la prima rete il 25 ottobre 2009 nella vittoria casalinga contro l' alla nona giornata di campionato, con un gran tiro al volo dal limite dell'area, deviato. Sul finire di stagione soffre di metatarsalgia che lo costringono all'operazione in data 12 aprile 2010. Torna in campo il 24 aprile, segnando la prima rete del 3-1 sul , sfida valevole per la 35\u00aa giornata di campionato. Chiude la stagione con un totale di 29 presenze in campionato (ed appunto 2 reti, record ancora eguagliato) pi\u00f9 3 presenze in Coppa Italia.\nNella stagione 2010-2011, nella partita casalinga dell'11 dicembre vinta per 3-1 in casa contro il , indossa per la prima volta la fascia di capitano della squadra rosanero in stagione, vista la contemporanea assenza di Mattia Cassani per squalifica, di Giulio Migliaccio per infortunio e la sostituzione di Fabrizio Miccoli. Il 22 gennaio 2011, in Palermo-Brescia (1-0) della 21\u00aa giornata, \u00e8 autore del gol vittoria su calcio di punizione all'86', eguagliando ancora una volta il primato personale di reti segnate in un campionato.\nIl 10 aprile 2011, in Palermo- (2-2), ottiene la 100\u00aa presenza con la maglia del Palermo; le apparizioni sono cos\u00ec suddivise: 86 in campionato, 7 in Coppa Italia e 7 nelle coppe europee.\nIl 23 aprile, nella partita casalinga contro il Napoli valevole per la 34\u00aa giornata e vinta per 2-1, mette a segno il suo terzo gol in campionato con un calcio di rigore, superando cos\u00ec il suo personale record di marcature.\nIl 10 maggio, nella semifinale di ritorno di Coppa Italia contro il , segna al 78' il gol del 2-0 su calcio di rigore che, dopo il 2-1 finale, qualifica il Palermo alla finale poi persa per 3-1 contro l', partita che non pu\u00f2 giocare a causa dell'espulsione rimediata un minuto dopo il gol. Chiude la stagione con 43 presenze e 5 gol fra campionato, Coppa Italia ed Europa League.\nA stagione 2011-2012 iniziata, dopo aver giocato le due sfide del terzo turno preliminare di Europa League contro gli svizzeri del Thun, lascia la squadra rosanero dopo un complessivo di 108 presenze ed 8 gol.\nIl ritorno al Genoa.\nIl 23 agosto si trasferisce al Genoa in prestito oneroso di 200.000 euro con diritto di riscatto fissato a 4 milioni di euro; il giocatore ha firmato un contratto triennale con la societ\u00e0 ligure, in cui torna dopo tre anni. Qui \u00e8 soprannominato \"Kaiser\".\nEsordisce in maglia rossoblu in Genoa-Atalanta (2-2) della seconda giornata di campionato (la prima \u00e8 stata rinviata) disputata l'11 settembre. Si infortuna all'inizio della stagione, saltando gran parte della stessa.\nIl 13 gennaio 2012 il Genoa riscatta il giocatore, nella trattativa che ha portato Emiliano Viviano al Palermo.\nRientra in campo il 7 aprile 2012, alla 31\u00aa giornata, subentrando a Emiliano Moretti all'81' di Novara-Genoa (1-1). Nella partita contro il riporta un trauma distorsivo al ginocchio destro, con rottura del menisco esterno, che gli fa chiudere anzitempo la stagione con 8 presenze.\nIl 18 novembre 2012, alla 13\u00aa giornata, segna un autogol al 36' durante il derby della Lanterna contro la che si conclude 3-1 a favore dei blucerchiati.\nIl ritorno al Torino.\nIl 9 luglio 2013 si trasferisce nuovamente al , questa volta a titolo definitivo, sei anni dopo la precedente esperienza coi colori granata. In stagione gioca 20 partite di campionato e il 2 giugno 2014 rinnova il contratto fino al 2016. Segna il primo gol in maglia granata il 31 ottobre 2015 durante la stracittadina contro la siglando il gol del momentaneo pareggio del Torino. Si ripete il 22 novembre contro l'. Tre giorni dopo rinnova il contratto con il club fino al 2017.\nPescara.\nNel gennaio 2017 si trasferisce al , con cui totalizza 10 presenze nel campionato di Serie A 2016-2017 e 7 presenze nel campionato di Serie B 2017-2018.\nRitorno al Lecce e ritiro.\nRimasto svincolato dopo l'esperienza con il Pescara, il 12 settembre 2018 firma un contratto annuale con il , club neo-promosso in Serie B, tornando a vestire la maglia dei salentini quattordici anni dopo l'ultima volta. Nonostante l\u2019annata in giallorosso sia travagliata dal punto di vista personale a causa di continui infortuni, Bovo ottiene la promozione in Serie A (per la seconda volta con la maglia del Lecce) totalizzando 8 presenze.\nScaduto il contratto, al termine della stagione rimane svincolato e decide dunque di ritirarsi.\nNazionale.\nBovo ha fatto parte della nazionale Under-21, di cui \u00e8 stato anche capitano, che ha vinto il campionato europeo Under-21 nel 2004, nel quale ha anche segnato il gol del momentaneo 2-0 all'81', in finale contro la Serbia. La partita poi finir\u00e0 3-0 per gli azzurri.\nSempre nel 2004 ha giocato anche nella nazionale olimpica alle Olimpiadi di Atene, dove ha segnato un gol-vittoria nei tempi supplementari contro il Mali ai quarti di finale. Alla fine del torneo ha vinto la medaglia di bronzo.\nNel 2006 ha disputato il suo secondo europeo Under-21, uscendo al primo turno.\nIl 28 agosto 2010 ha ottenuto la prima convocazione nella nazionale maggiore da parte del nuovo CT Cesare Prandelli, per le partite contro e valide per le qualificazioni all'europeo 2012, ma non \u00e8 stato schierato in campo.\nAllenatore.\nLecce.\nUna volta ritiratosi diviene collaboratore dell'allenatore Fabio Liverani.\nParma.\nTorna a Parma nel ruolo di collaboratore tecnico, quindici anni dopo aver trascorso da calciatore la stagione 2004-2005, nella quale raggiunse la semifinale di Coppa UEFA e la salvezza allo spareggio.\nStatistiche.\nPresenze e reti nei club.\n\"Statistiche aggiornate al 19 gennaio 2019.\""}
{"id": "392932", "revid": "486946", "url": "https://it.wikipedia.org/wiki?curid=392932", "title": "USC Palermo", "text": ""}
{"id": "392937", "revid": "1318658", "url": "https://it.wikipedia.org/wiki?curid=392937", "title": "Giochi olimpici di Atene", "text": "Il termine Olimpiadi di Atene o Giochi olimpici di Atene pu\u00f2 riferirsi a due distinte edizioni delle olimpiadi estive:"}
{"id": "393057", "revid": "767487", "url": "https://it.wikipedia.org/wiki?curid=393057", "title": "Pelite", "text": "Pelite (dal greco \u03c0\u03b7\u03bb\u03cc\u03c2 = fango, argilla) \u00e8 un termine usato in geologia per definire una roccia clastica derivata da un originario sedimento fangoso avente granulometria minore di 1/16 di mm, composto prevalentemente di minerali della famiglia delle argille. Tali rocce sono anche dette lutiti.\nIl termine pelite \u00e8 ampiamente utilizzato nella letteratura geologica come sinonimo esteso per argille, argilliti, siltiti, marne e altri tipi di sedimenti analoghi, a fine granulometria, depositatisi per decantazione. \u00c8 anche usato per designare unit\u00e0 stratigrafiche come formazioni, membri, livelli (ad esempio, alcuni termini stratigrafici del Flysch Lombardo)."}
{"id": "393147", "revid": "78273", "url": "https://it.wikipedia.org/wiki?curid=393147", "title": "Reti geografiche", "text": ""}
{"id": "393148", "revid": "123414055", "url": "https://it.wikipedia.org/wiki?curid=393148", "title": "Metro a nastro", "text": "Il metro a nastro \u00e8 un semplice strumento per la misurazione di lunghezze. Esso \u00e8 costituito essenzialmente da un nastro flessibile, su cui \u00e8 stata tracciata una scala graduata. Spesso questi metri dispongono di scale su entrambi i lati del nastro, in modo da poterli utilizzare entrambi.\nStruttura del nastro.\nEsistono molti tipi di metri a nastro, per\u00f2 una prima classificazione pu\u00f2 essere fatta secondo il materiale usato, cio\u00e8:\nNastro in tela.\nQuesti metri sono costituiti da una fettuccia di tessuto, su cui \u00e8 stata tracciata la scala graduata. La scala pu\u00f2 essere direttamente stampata sul tessuto, o pi\u00f9 comunemente, il tessuto viene plastificato, e la scala viene stampata sullo strato plastico. Questo tipo di metro \u00e8 solitamente della lunghezza di 150\u00a0cm e riporta la scala di misurazione su ambedue i lati, per\u00f2 in senso inverso tra di loro, in modo che arrotolandolo sia sempre disponibile dall'inizio.\nTradizionalmente i nastri vengono realizzati in tela resistente plastificata (un esempio sono i metri per sarti), ultimamente per\u00f2 si tende ad usare tessuti in fibra di vetro, che garantiscono una maggiore resistenza all'allungamento e una maggiore stabilit\u00e0 strutturale nel tempo. Malgrado ci\u00f2, questi strumenti non garantiscono alta precisione e pertanto vengono usati dove questa non necessita. Normalmente la loro risoluzione \u00e8 di 5 o 10\u00a0mm.\nIl notevole vantaggio di questi metri risiede nella notevole flessibilit\u00e0, che permette di fare rilievi su superfici curve (esempio rilevare piccole circonferenze).\nNastro metallico.\nDetti anche \"metri a fettuccia metallica\", questi metri sono costituiti da un sottile nastro d'acciaio inossidabile (normalmente di 0,1-0,15\u00a0mm di spessore), su cui \u00e8 stata tracciata la scala graduata. La scala pu\u00f2 essere direttamente incisa sul metallo, oppure, qualora il nastro sia verniciato, stampata sulla vernice. Se la scala viene tracciata incidendo la superficie, le incisioni vengono annerite e la superficie viene opacizzata per evitare abbagliamenti durante la lettura.\nRispetto ai metri in tela, questi strumenti presentano meno problemi di allungamento alla trazione e di stabilit\u00e0 nel tempo, e (se trattati con attenzione) consentono misure precise. Infatti, sebbene normalmente la risoluzione sia di 0,5\u00a0cm (ma in commercio ne esistono con risoluzione di 1\u00a0mm), la precisione della posizione delle tacche sulla scala pu\u00f2 essere migliore di 1\u00a0mm.\nVa ricordato che le scale sono realizzate per dare la migliore accuratezza a 20\u00a0\u00b0C, a temperature differenti potrebbe essere necessario tenere conto della dilatazione del nastro (il problema si pone in modo sensibile per nastri molto lunghi). Questi metri non hanno la stessa flessibilit\u00e0 di quelli in tela, anzi \u00e8 necessario porre attenzione nel loro uso, poich\u00e9 l'acciaio tende ad allungarsi e piegarsi in modo permanente, allungando o accorciando il nastro.\nTipologie particolari.\nRotella metrica.\nLa rotella metrica o cordella metrica \u00e8 un metro a nastro costruito per potersi avvolgere su un apposito arrotolatore, che ne rende pi\u00f9 agevole l'uso e il trasporto. Il nastro viene conservato arrotolato su un rocchetto, quando necessita usarlo \u00e8 possibile srotolarlo tirando il capo libero fino alla lunghezza di interesse; al termine dell'attivit\u00e0 lo si riarrotola sul rocchetto agendo sull'apposita manovella. Normalmente in commercio si trovano rotelle (sia in tessuto che metalliche) con lunghezze comprese tra i 10 e i 100 m, aventi risoluzioni da 1-0,5\u201310\u00a0mm.\nFlessometro.\nIl flessometro \u00e8 uno strumento molto comune costituito essenzialmente da una rotella metrica, con nastro in acciaio, in cui una molla arrotola automaticamente il nastro all'interno dell'arrotolatore. Flessometri con scala mm solo esistono in Australia.\nIl nastro ha la caratteristica di possedere una leggera curvatura lungo la sua sezione, e questo gli permette, una volta srotolato, di mantenere una certa rigidit\u00e0. In questo modo questo strumento pu\u00f2 essere utilizzato come se fosse una riga flessibile. Le capacit\u00e0 di mantenere la rigidezza dipendono dalla larghezza e spessore del nastro medesimo, all'incirca \u00e8 pari a: \n larghezza estensione\n nastro\n 6,5 mm - 1/4 pollici 0\u00a0mm - 150\u00a0mm\n 10 mm - 3/8 pollici 400\u00a0mm - 700\u00a0mm\n 13 mm - 1/2 pollici 1000\u00a0mm - 1300\u00a0mm\n 16 mm - 5/8 pollici 1300\u00a0mm - 1700\u00a0mm\n 19 mm - 3/4 pollici 1700\u00a0mm - 2100\u00a0mm\n 25 mm - 1 pollici 2300\u00a0mm - 2800\u00a0mm\n 32 mm - 1-1/4 pollici 3500\u00a0mm - 4000\u00a0mm\nQuesti valori variano anche in funzione del fabbricante.\nQuando necessita usarlo, \u00e8 possibile srotolare il nastro tirando il capo libero, con dolcezza, liberando prima la frizione (azionabile da un pulsante o da una leva) per evitare una usura precoce di nastro e frizione stessa che blocca il nastro, raggiunta la lunghezza desiderata bloccare il nastro con la frizione cos\u00ec impedendo alla molla di richiamarlo dentro l'arrotolatore, quindi leggere la misura. Al termine dell'attivit\u00e0, sbloccando la frizione, la molla richiama automaticamente il nastro, che va accompagnato con dolcezza sempre per evitare usure precoci nonch\u00e9 in caso di lunghe esposizioni del nastro, pericolosi scuotimenti del medesimo.\nIn questi strumenti l'inizio scala coincide con un'estremit\u00e0 libera del nastro, inoltre sull'estremit\u00e0 viene collocata una staffa ad \"L\" , chiamata \"calciolo\", che ha due scopi:\nNormalmente in commercio si trovano flessometri con lunghezza da 2 a 10 m, aventi risoluzioni da 1\u00a0mm."}
{"id": "393150", "revid": "23", "url": "https://it.wikipedia.org/wiki?curid=393150", "title": "Esercito di Terracotta", "text": ""}
{"id": "393152", "revid": "1602064", "url": "https://it.wikipedia.org/wiki?curid=393152", "title": "Helvella crispa", "text": "L'Helvella crispa \u00e8 un ascomiceta appartenente alla famiglia delle Helvellaceae che fino a pochi decenni fa era reputato un buon fungo commestibile. Tuttavia \u00e8 stato rivelato che questa specie contiene, pur se in quantit\u00e0 minime, la Gyromitrina - pericolosa micotossina cancerogena.\nConsiderando che occasionalmente pu\u00f2 risultare indigesto e provocare intolleranze alimentari si raccomanda, in via cautelativa, di astenersi dal suo consumo.\nDescrizione della specie.\nCappello (mitra).\nFino a 4\u20135\u00a0cm di lunghezza, carnoso-cereo di forma irregolare, ondulato lobato, suddiviso in 3-4 lobi, prima con i margini aderenti al gambo, poi liberi e rivolti verso l'alto; superficie liscia, lacunosa, di colore biancastro o nocciolo pallido nella parte inferiore.\nGambo.\nCilindrico, sodo, robusto, internamente cavo; con superficie bianca o bianco-giallognola, percorsa da crespe a larghe maglie; compreso il cappello pu\u00f2 essere alto 6\u201315\u00a0cm.\nCarne.\nBianca, soda, fragile al tocco ma consistente quando viene consumata.\nSpore.\nEllittiche, bianche in massa 16-20 x 9-13\u00a0\u00b5m; aschi cilindrici ottosporici.\nHabitat.\nCresce in autunno, solitario o a gruppi, nei boschi di latifoglie e aghifoglie o in zone boschive con terreno sabbioso; poco diffuso ma fedele ai luoghi abituali di crescita.\nIn casi molto rari, raggiunge dimensioni enormi.\nCommestibilit\u00e0.\nSecondo recenti studi contiene tracce di gyromitrina, pericolosa tossina presente in quantit\u00e0 elevata nelle specie del genere Gyromitra; la Gyromitrina \u00e8 parzialmente termo-stabile e quindi si raccomanda di astenersi dal consumo di questa specie.\nL'intossicazione da gyromitrina porta alla \"Sindrome giromitriana\", pericolosa sindrome a lunga latenza, anche se non necessariamente mortale.\nQualora consumato, richiede la prebollitura. A volte, come gi\u00e0 detto, pu\u00f2 causare intolleranze alimentari o disturbi gastro-intestinali; andrebbe comunque raccolto solo quando \u00e8 giovane.\nTesti recenti (al contrario di quelli pi\u00f9 datati) additano \"H. crispa\" come specie non commestibile.\nInoltre contiene \"sostanze tossiche termolabili\" (es. Acido elvellico).\nEtimologia.\nDal latino \"crispus\", increspato, per la forma del suo cappello."}
{"id": "393153", "revid": "182193", "url": "https://it.wikipedia.org/wiki?curid=393153", "title": "Luigi Pallaro", "text": "Biografia.\nNacque a San Giorgio in Bosco (PD) e visse a Buenos Aires. Era sposato, padre di due figlie e nonno di due nipoti.\nGiovanissimo emigr\u00f2 in Argentina con i genitori e nella nazione latino-americana divenne perito industriale. Lavor\u00f2 a numerose attivit\u00e0 che lo portarono, negli anni settanta a ricoprire la carica di presidente di Feditalia, confederazione delle federazioni italiane dell'Argentina. Altri incarichi di rilievo furono la fondazione dell\"'HNOS\", societ\u00e0 che comprende varie attivit\u00e0 imprenditoriali e che attualmente impiega oltre 600 persone, e la presidenza della camera di commercio italiana in Argentina (dal 1987).\nNel 1991 venne insignito del titolo di grand'ufficiale dal presidente della Repubblica Francesco Cossiga.\nAttivit\u00e0 politica.\n\u00c8 stato il leader delle Associazioni Italiane in Sud America, lista creata nella circoscrizione Estero (per la ripartizione America meridionale) alle elezioni politiche 2006, in occasione delle quali \u00e8 stato eletto senatore della Repubblica. \nNel 2005 annunci\u00f2 la sua candidatura al Senato in vista delle elezioni politiche del 2006 nella circoscrizione \"America Latina\", in cui avevano diritto al voto solo gli italiani residenti in quel continente: fondatore del movimento Associazioni Italiane in Sud America (schieratosi lontano dai due poli) ottenne 84.507 preferenze e ne consegu\u00ec l'approdo a Palazzo Madama.\nPoco dopo la conclusione della sua vittoriosa campagna elettorale, il senatore Pallaro, che si autodefin\u00ec democristiano, afferm\u00f2 che \u00abavrebbe dato il voto di fiducia alla coalizione vincente\u00bb (in questo caso L'Unione) in quanto \u00abnon possiamo permetterci il lusso di andare all'opposizione\u00bb e tale presa di posizione risult\u00f2 particolarmente rilevante, data la risicata maggioranza dei partiti del centrosinistra nella Camera alta (158 senatori a 156). Ciononostante, lo stesso Pallaro fu oggetto di un vero e proprio giallo quando il 19 aprile l'allora Ministro degli italiani all'estero Mirko Tremaglia comunic\u00f2 alla stampa che \u00abun senatore eletto all'estero che era stato segnalato per Prodi non vota pi\u00f9 Prodi\u00bb: secondo Forza Italia il parlamentare che ha cambiato idea sarebbe stato proprio Pallaro.\nPallaro sment\u00ec tali dichiarazioni ed annunci\u00f2 il suo voto positivo sia a Franco Marini (candidato dell'Unione alla presidenza di Palazzo Madama) sia al governo Prodi II. Da allora, pur mantenendo la sua posizione di autonomia ed indipendenza dai due Poli, Pallaro ha attivamente collaborato con l'esecutivo guidato da Romano Prodi, sostenendolo in parlamento e ottenendo alcuni riconoscimenti per gli italiani residenti all'estero, come il ripristino dei fondi a disposizione della rete consolare, contenuto nella legge finanziaria 2007.\nA causa dei numeri risicati su cui poteva contare la maggioranza politica dell'epoca formata da L'Unione di Romano Prodi, la presenza in Senato di Pallaro risult\u00f2 rilevante in molte occasioni, tra cui la nascita e la caduta del governo dello stesso Prodi.\nBench\u00e9 avesse ottenuto pi\u00f9 preferenze rispetto ai candidati del Movimento Associativo Italiani all'Estero, non fu rieletto nel 2008."}
{"id": "393154", "revid": "60395", "url": "https://it.wikipedia.org/wiki?curid=393154", "title": "Pinarolo", "text": ""}
{"id": "393155", "revid": "81195", "url": "https://it.wikipedia.org/wiki?curid=393155", "title": "Xylaria hypoxylon", "text": "\"Xylaria hypoxylon\" (L.) Greville, Fl. Edin.: 355 (1824)\nDescrizione della specie.\nCorpo fruttifero.\nFungo a forma di \"corna\", costituito da corpi allungati, subero-legnosi, cilindrici o compressi sorgenti dal substrato legnoso; la parte inferiore \u00e8 nera, mentre quella superiore \u00e8 bianca cosparsa di polvere bianca, costituita da numerosi conidi (farina conidiofora); la forma ascogena del fungo (o forma perfetta), \u00e8 cilindrica, claviforme, rigonfia e nera; questa si origina, in primavera, dalla forma conidiofora.\nComunque si trovano anche entrambe le forme insieme. La forma ascogena ha superficie granulosa, porta numerosi periteci neri, che portano aschi ottosporici.\nCarne.\nDura.\nHabitat.\nCresce tutto l'anno su ceppaie marcescenti di latifoglie. \u00c8 una specie molto diffusa.\nCommestibilit\u00e0.\nNon commestibile, insignificante.\nEtimologia.\nDal greco \"hypo\"(\u03c5\u03c0\u03cc) = sotto e \"xylon\"(\u03b6\u03c5\u03bb\u03cc\u03bd) = legno, per la sua consistenza legnosa."}
{"id": "393163", "revid": "599013", "url": "https://it.wikipedia.org/wiki?curid=393163", "title": "Ghostscript", "text": "Ghostscript \u00e8 una collezione di programmi liberi basata su un interprete dei linguaggi di descrizione di pagina PostScript e Portable Document Format, entrambi della Adobe. \u00c8 disponibile per vari sistemi operativi, compresi i sistemi Unix e derivati, macOS, VMS, Windows, OS/2, e Mac OS classico e DOS.\nStoria.\nGhostscript \u00e8 stato originariamente scritto da L. Peter Deutsch, per il Progetto GNU, ed \u00e8 stato rilasciato sotto GNU GPL, la prima versione risale al 1988. Pi\u00f9 tardi Deutsch ha fondato la Aladdin Enterprises per dare a Ghostscript un supporto commerciale. Ora Ghostscript appartiene alla artofcode LLC, controllato da Raph Levien e mantenuto dalla comunit\u00e0 degli utenti e dalla Artifex Software, l'agente esclusivo di licenziamento per Ghostscript.\nUtilizzo.\n\u00c8 molto configurabile e pu\u00f2 essere usato come:\nI programmi.\nSono state scritte varie interfacce grafiche per essere utilizzate con Ghostscript, in modo da permettere all'utente di vedere un file PostScript o PDF sullo schermo, di scorrerlo, di andare alle pagine precedente e successiva e di zoomare sul testo cos\u00ec come se fosse una stampata di una o pi\u00f9 pagine.\nLe varianti.\nCi sono alcune varianti di Ghostscript:\nLa versione GNU GPL \u00e8 anche utilizzata come base per un Display Ghostscript, che aggiunge funzionalit\u00e0 necessarie per supportare pienamente il Display PostScript."}
{"id": "393164", "revid": "1798099", "url": "https://it.wikipedia.org/wiki?curid=393164", "title": "Conglomerato", "text": ""}
{"id": "393165", "revid": "1305772", "url": "https://it.wikipedia.org/wiki?curid=393165", "title": "Strider", "text": "Strider, in originale che significa \"Drago volante Strider\", \u00e8 un videogioco a piattaforme di combattimento fantascientifico prodotto dalla Capcom nel 1989 in formato arcade e presto convertito in numerosi formati diversi. Nello stesso anno usc\u00ec per i computer occidentali Amiga, Amstrad CPC, Atari ST, Commodore 64, MS-DOS e ZX Spectrum edito dalla U.S. Gold; successivamente usc\u00ec anche per Sega Master System, Sega Mega Drive, Sharp X68000 e TurboGrafx CD.\nIn precedenza era uscito il manga \"Strider Hiryu\" del gruppo di autori Moto Kikaku, edito da Kadokawa Shoten nel 1988, con lo stesso protagonista del videogioco, Strider Hiryu. Il gioco tuttavia non \u00e8 un adattamento del manga; i concetti generali delle due opere vennero ideati insieme, su iniziativa della Capcom.\nTrama.\nNella versione arcade, brevi intermezzi tra i livelli spiegano la trama. Nel 2048 il mondo \u00e8 dominato da un oscuro Maestro che sembra avere al suo servizio anche una futuristica Unione Sovietica. L'eroe Strider Hiryu affronta le forze del Maestro fino ad arrivare a lui in persona. I primi due livelli sono ambientati nella Repubblica Socialista Sovietica Kazaka e in Siberia, i cui nomi sono mostrati esplicitamente, scritti in russo. Il protagonista si sposta poi sulla fortezza volante Ballog, in Amazzonia e infine sulla base spaziale \"Third Moon\" (terza luna).\nIl manuale della conversione Sega Mega Drive d\u00e0 un'introduzione pi\u00f9 elaborata. A partire dal 1998, quando la Terra stava iniziando a riprendersi da una serie di cataclismi che l'avevano colpita duramente, nella regione di Kazafu (qui corrispondente al succitato Kazakistan), nell'Europa dell'Est, apparvero a un tratto delle luci misteriose. Tre giorni dopo l'avvistamento, creature che nessuno aveva mai visto iniziarono a invadere la capitale del Kazafu e a radere al suolo tutto ci\u00f2 che incontravano, riducendo in schiavit\u00f9 tutti coloro che rimanevano in vita. Ben presto tutti i continenti del pianeta furono ridotti nelle stesse condizioni.\nCausa di tutto ci\u00f2 fu un malvagio individuo noto come Grandmaster Meio, che da tempo immemore studiava la vita sulla Terra da una lontana nebulosa. Meio fece costruire una base spaziale, nota come Third Moon, fra la Terra e la Luna, che servisse alle sue truppe come postazione da cui procedere all'invasione e alla devastazione del mondo e a lui come centro di controllo.\nIl gioco \u00e8 ambientato nel 2048, quando ormai l'80% delle creature viventi sulla Terra era stato eliminato; da un'isola sperduta nei mari del sud, Moralos, parte l'eroe del gioco, Strider Hiryu, il pi\u00f9 giovane tra tutti i guerrieri (gli \"Strider\") allenati per riuscire a sconfiggere le armate di Meio e riportare la pace nel mondo.\nNei manuali delle versioni per computer si parla semplicemente di una lotta contro le forze dell'Armata Rossa del futuro. Gli intermezzi sono presenti nelle versioni a 16 bit.\nModalit\u00e0 di gioco.\nIl gioco si svolge in cinque livelli bidimensionali con scorrimento in tutte le direzioni. Lo scopo di ciascuno \u00e8 arrivare alla fine del percorso e sconfiggere il boss. I nemici sono generalmente di natura umana o robotica.\nIl protagonista ha le abilit\u00e0 in stile ninja di fare capriole, scivolate, aggrapparsi a piattaforme e scalare pareti con un rampino. In dotazione ha un'arma da taglio simile a una spada (solo nel manuale per Mega Drive viene chiamata \"Falchion\"), che nel momento in cui si sferra un colpo genera una lama immateriale in grado di tagliare i metalli, visibile come un istantaneo semicerchio di luce. Oltre che di pi\u00f9 vite, si dispone di una barra dell'energia che permette di sopportare pi\u00f9 colpi avversari.\nStrider \u00e8 in grado, raccogliendo certi power-up, di evocare dei pod nella forma di piccoli robot fluttuanti, in grado di orbitare intorno a lui e di sparare dei proiettili a ricerca. Raccogliendo due robot \u00e8 possibile ottenere un terzo tipo di pod, una pantera robotica, ottenibile soltanto quando sono gi\u00e0 state raccolte due icone per i robot e se ne raccoglie una terza; a quel punto i due piccoli robot scompaiono e la pantera apparir\u00e0. La pantera segue Strider e attacca automaticamente ogni nemico gli si pari davanti, con l'inconveniente che se Strider dovesse essere ferito la pantera verrebbe automaticamente persa. Esiste anche un quarto pod, un falco robotico che volteggia sopra Strider e distrugge ogni nemico con cui entra in contatto; esso sparisce automaticamente dopo circa una dozzina di secondi.\nEsistono anche altri tipi di bonus: l'ideogramma \"Hi\" (\u98db, volare) rigenera una unit\u00e0 di energia, l'ideogramma \"Ryu\" (\u7adc, drago) aumenta le dimensioni della barra di energia (da tre unit\u00e0 a un massimo di cinque) e gli ideogrammi \"HiRyu\" (\u98db\u7adc, drago volante) restituiscono tutta l'energia persa. Ci sono poi bonus che raddoppiano le dimensioni dell'arma di Hiryu, che danno una vita aggiuntiva, che donano una temporanea invincibilit\u00e0 e che danno punti.\nLivelli.\nLe ambientazioni dei livelli sono le seguenti (nomi dei boss tratti dal manuale Mega Drive).\nNelle scene d'intermezzo (versione arcade) ogni personaggio parla la propria lingua, cos\u00ec si possono udire stralci di parlato in russo, cinese, giapponese, inglese e nel linguaggio inventato delle amazzoni. Grandmaster Meio parla inglese.\nColonna sonora.\nI temi musicali sono stati elalorati da Junko Tamiya e Harumi Fujita.\nConversioni.\nLe conversioni per computer del gioco pubblicate dalla U.S. Gold e realizzate dalla Tiertex ottennero recensioni molto buone dalle riviste (meno buone per le versioni a 8 bit), e sulla scatola del gioco \u00e8 infatti possibile vedere stampati alcuni riconoscimenti avuti. In seguito, la Tiertex realizz\u00f2 una versione del gioco per Sega Master System, che \u00e8 una conversione della versione che realizzarono per Amiga, con in pi\u00f9 lo scontro finale con Grandmaster Meio che era invece assente in quella versione.\nLo \"Strider\" uscito nel 1989 per NES presenta molte differenze sostanziali e si pu\u00f2 ritenere un gioco a parte.\nUna conversione fedele per PlayStation fu inclusa solo molti anni dopo in allegato a \"Strider 2\". Altre emulazioni per piattaforme pi\u00f9 recenti apparvero in \"Capcom Classics Collection\".\nSeguiti.\nA partire dal 1990 fu pubblicato un seguito del gioco solo per le piattaforme casalinghe, chiamato \"Strider II\", edito dalla U.S. Gold, ovvero la compagnia che aveva acquistato i diritti per la conversione di \"Strider\" per computer.\nIl seguito del gioco prodotto dalla Capcom, \"Strider 2\", apparve solo dieci anni pi\u00f9 tardi, nel 1999, in formato arcade e poi per PlayStation. Il gioco fu realizzato con un misto di grafica 2D per gli sprite dei personaggi e grafica 3D poligonale per sfondi e elementi delle ambientazioni, mantenendo comunque intatte le meccaniche di gioco del predecessore.\nUna sorta di seguito non ufficiale \u00e8 l'arcade \"Osman\" del 1996.\nStrider Hiryu \u00e8 inoltre uno dei personaggi selezionabili nel picchiaduro \"Marvel vs. Capcom\", e anche un altro personaggio del gioco fa la sua comparsa, nel ruolo di personaggio aiutante: Ton Pooh, una delle tre acrobate cinesi del terzo livello.\nIl 18 febbraio 2014 \u00e8 uscito un altro seguito chiamato \"Strider\", prodotto da Capcom e sviluppato da Double Helix Games, su PS3, PS4, Xbox 360, Xbox One e PC. Questa nuova edizione rinnova il mondo di gioco con grafica al passo coi tempi ma rimanendo fedele alle ambientazioni dell'originale."}
{"id": "393166", "revid": "84184", "url": "https://it.wikipedia.org/wiki?curid=393166", "title": "Michel", "text": ""}
{"id": "393169", "revid": "188116", "url": "https://it.wikipedia.org/wiki?curid=393169", "title": "Comando operativo di vertice interforze", "text": "Il Comando operativo di vertice interforze (COVI) \u00e8 un organismo alle dirette dipendenze del capo di stato maggiore della difesa che esercita la pianificazione, il coordinamento e la direzione delle operazioni militari delle forze armate italiane, e sulle esercitazioni interforze e multinazionali e tutte le attivit\u00e0 ad esse collegate.\nTramite il COVI il capo di Stato maggiore della Difesa \u00e8 in grado di esercitare la sua funzione di Comandante operativo delle forze armate.\nDal 2021 assume nuove funzioni, per agevolare il comando nelle operazioni nei 5 domini (terra, mare, cielo, spazio e cyber).\nStoria.\nPrevisto dalla legge 18 febbraio 1997, n. 25 di ristrutturazione dei vertici delle forze armate italiane, come COI, venne costituito nell'agosto 1997 e assunse capacit\u00e0 operativa nel marzo 1998.\nNel luglio 2021, a seguito dell'adeguamento dell\u2019architettura organizzativa della Difesa, intesa a superare il concetto interforze per abbracciare quello del multi-dominio (terra, mare, cielo, spazio e cyber), subisce una rimodulazione e acquisisce nuove mansioni, assumendo la denominazione COVI.\nCompiti e funzioni.\nIl COVI \u00e8 un organismo totalmente interforze, cio\u00e8 composto in ogni sua componente da personale militare delle quattro Forze armate, assegnato con criteri di proporzionalit\u00e0, oltre che da personale civile della Difesa .\nIl COVI concorre alla pianificazione generale della difesa, sviluppa la dottrina operativa, effettua la pianificazione operativa e dirige le operazioni ed esercitazioni interforze. Sviluppa le metodologie per la simulazione degli scenari strategici ed operativi, analizza le attivit\u00e0 traendone ammaestramenti ed elaborando correttivi. Fornisce il contributo alla elaborazione della dottrina NATO e di altre Organizzazioni Internazionali .\n\u00c8 inoltre deputato a svolgere la funzione di \"Comando nazionale per i teatri di operazione\".\nIl COVI \u00e8 l'organo deputato, a livello nazionale, a gestire le richieste e l'esecuzione di concorsi delle Forze armate, compresa l'Arma dei carabinieri, avanzate dalle autorit\u00e0 istituzionali e territoriali in occasione di calamit\u00e0 naturali o eventi straordinari.\nDal 2021 diviene punto di raccordo non solo delle componenti operative terra, cielo e mare, ma anche dello spazio extra-atmosferico e di quello cibernetico, con la supervisione su Comando interforze per le operazioni delle forze speciali (Cofs), Comando per le operazioni in rete (Cor) e Comando delle operazioni spaziali (Cos).\nSede.\nLa sede del COVI \u00e8 ubicata a Roma all'interno dell'ex aeroporto militare di Centocelle \"Francesco Baracca\" in Via di Centocelle n\u00ba 301.\nOrganizzazione.\nIl comandante ha alle dirette dipendenze i seguenti organismi:\nInoltre il Comandante del COVI \u00e8 coadiuvato da ufficiali generali, con la funzione di collegamento con le quattro forze armate e la Guardia di finanza.\nI reparti.\n\u00c8 il reparto responsabile della condotta delle operazioni nazionali/multinazionali, elabora la pianificazione operativa di contingenza e d'urgenza. Organizza le attivit\u00e0 esercitative interforze.\n\u00c8 responsabile in primo luogo del coordinamento in ambito interforze dei movimenti strategici dalla madre patria ai teatri operativi in favore delle forze nazionali schierate in missione militare di pace. Tale capacit\u00e0 viene espressa mediante l'impiego di vettori strategici (navali, aerei e ferroviari), secondo le esigenze dettate dal Reparto Operazioni. Inoltre provvede alla progettazione, realizzazione e mantenimento di tutte le infrastrutture in teatro d'operazioni, del mantenimento delle forze e dei sistemi d'arma, della gestione amministrativa dei contingenti rischierati.\nResponsabile delle attivit\u00e0 del JFHQ-ITA e del EU-OHQ.\nResponsabile dell'attivit\u00e0 di consulenza giuridico-legale e normativa.\nIl COI infatti cura anche il quadro normativo nazionale ed internazionale dei teatri di operazioni e per tale esigenza si avvale di un proprio \"Ufficio legale\", in tutte le materie che rientrano nella sua competenza.\nVertici.\nIl 26 luglio 2021 l'allora comandante, gen. Luciano Portolano, riceve la 4\u00aa stella funzionale (generale di corpo d'armata con incarichi speciali), in virt\u00f9 delle nuove mansioni e\u00a0per la rilevanza dell\u2019incarico di Comandante del nuovo COVI.\nDal 26 dicembre 2021 \u00e8 comandante del COVI il generale di corpo d'armata con incarichi speciali Francesco Paolo Figliuolo\nIncarico scoperto dall'ottobre 2021\nDal 16 dicembre 2021 il Capo di Stato Maggiore del COVI \u00e8 l'Ammiraglio di Divisione Valter Zappellini."}
{"id": "393171", "revid": "228587", "url": "https://it.wikipedia.org/wiki?curid=393171", "title": "Amanita strobiliformis", "text": "\"Amanita strobiliformis\" (Pauletex Vittad.) Bertill., \"Essai Crypt. \u00e9corc.\" 3: 499 (1866).\nDescrizione della specie.\nCappello.\n6\u201318\u00a0cm di diametro, da sub-sferico a piano\nLamelle.\nFitte, bianche, libere al gambo, con il filo flocculoso.\nGambo.\n6-25 x 1,5-3,5\u00a0cm, bianco, quasi cilindrico, talvolta molto lungo, coperto da squame farinose, bulboso, con una pseudoradice profondamente infissa nel terreno.\nVolva.\nAderente e caduca.\nCarne.\nBianca, immutabile.\nSpore.\n9-12 x 6-8\u00a0\u00b5m, ellissoidali, bianche in massa, lisce, amiloidi.\nHabitat.\nFruttifica in estate - inizio autunno, in esemplari isolati, mai gregaria; nei boschi di latifoglie diradati e nei prati.\nCommestibilit\u00e0.\n\u00c8 commestibile purch\u00e9 sia privato della cuticola che ha un poco gradevole sapore. Si sconsiglia tuttavia l'uso alimentare per evitare confusioni\ncon amanite tossiche simili.\nEtimologia.\nDal latino \"str\u00f3bilus\" = pigna, e \"forma\" = forma, per le placche sul cappello."}
{"id": "393175", "revid": "767487", "url": "https://it.wikipedia.org/wiki?curid=393175", "title": "Hed P.E.", "text": "Gli Hed P.E. (reso graficamente come (h\u0259d)p.e. e precedentemente conosciuti come (h\u0259d) Planet Earth) sono un gruppo musicale rap metal statunitense, formatosi ad Huntington Beach nel 1994.\nStoria del gruppo.\nAnni novanta.\nIl gruppo si form\u00f2 per iniziativa del rapper Jahred Gomes (e soprannominato MCUD, acronimo di MC UnderDog) e del chitarrista Wes Geer. L'assetto stabile arriv\u00f2 con il bassista Mawk, il batterista B.C. Vaught, il turntablist DJ Product e un altro chitarrista, Chizad.\nIl loro primo lavoro \u00e8 stato l'EP \"Church of Realities\", pubblicato nel 1995. Alcune tracce contenute in esso furono inserite successivamente nell'omonimo album di debutto, pubblicato nel 1997 dopo il contratto con la Jive Records.\nAnni duemila.\nIl disco di maggiore successo del gruppo \u00e8 \"Broke\", pubblicato nel 2000. Il disco vede le partecipazioni di Serj Tankian (System of a Down), Morgan Lander (Kittie) ed East Bay Ray (Dead Kennedys). Il singolo di lancio fu \"Bartender\".\nNel 2003 fu immesso sul mercato il pi\u00f9 orecchiabile \"Blackout\". Alla sua registrazione, la seconda chitarra fu suonata dall'ex Snot Sonny Mayo (oggi nei Sevendust), sostituito poi di Chizad.\nIn seguito, gli Hed P.E. abbandonarono la Jive Records e nel 2005 firmarono un nuovo contratto con l'etichetta indipendente Koch Records; nello stesso anno, dopo l'arrivo del chitarrista Jaxon e dell'ex Otep Moke alla batteria, la nuova formazione pubblic\u00f2 \"Only in Amerika\". Lanciato da \"Represent\", l'album contiene tracce che in origine Jahred aveva scritto per un progetto collaterale con Fenix Jones.\nA fine anno gli Hed P.E. passarono alla Suburban Noize Records, con la quale pubblicarono \"Back 2 Base X\" il 6 giugno 2006. In tale anno la Jive Records, senza il consenso del gruppo, pubblic\u00f2 il primo greatest hits del gruppo, intitolato \"The Best of Hed Planet Earth\".\nLa band ha annunciato l'uscita di un nuovo album, intitolato \"Truth Rising\", per il 26 ottobre 2010.\nIl nome del gruppo.\nIl nome della band ha subito una continua evoluzione nel corso degli anni. Inizialmente doveva essere semplicemente \"Hed\", ma la somiglianza con il nome di un altro gruppo chiamato \"Head\" li ha costretti ad aggiungere il \"P.E.\", acronimo di \"Planet Earth\". Ai tempi del primo album il nome \"Hed P.E.\" doveva essere il diminutivo di \"Hed Planetary Evolution\"; gi\u00e0 con l'uscita di \"Broke\", il loro secondo album, la band ha fatto tuttavia capire che avrebbe voluto dare un significato sempre diverso, e cos\u00ec sulla copertina comparve la scritta \"Hed Planet Earth\". Con l'uscita di \"Only in Amerika\" il nome \u00e8 cambiato ancora perdendo le parentesi intorno alla scritta \"Hed\", diventando semplicemente \"Hed P.E.\". Ci\u00f2 \u00e8 durato fino al 2006, quando sono tornati al nome \"(hed) P.E.\" con tanto di parentesi.\nStile musicale.\nGli Hed P.E. suonano un genere definito da loro stessi \u00abG-punk\u00bb e la loro musica \u00e8 considerata \u00abschizoide\u00bb; Nei loro brani fondono elementi di hip hop, reggae, ska, hard rock, punk rock ed heavy metal. in alcuni casi incorporano anche elementi di blues, funk e jazz, contrapposte alla tecnica usata da Jared Gomes, che comprende rapping, screaming e voce death.\nIl secondo album in studio \"Broke\" incorpora influenze classic rock e world music, mentre il seguito \"Back 2 Base X\" presenta riferimenti alle sonorit\u00e0 punk rock dei Sex Pistols e dei The Clash, e \"Insomnia\" denota ispirazioni da parte di gruppi thrash metal come gli Slayer.\nI loro testi tendono a parlare di giustizia sociale, la presunta esistenza di extraterrestri, la critica alla religione, teorie contro i complotti collegati al terrorismo, l'uso di cannabis e la sessualit\u00e0. Gomes ha espresso anche sostegno nei confronti di politici statunitensi associati al liberalismo sociale, tra cui Nancy Pelosi e l'ex presidente Barack Obama. Nel brano del 2004 \"Only in Amerika\", il cantante e rapper ha anche espresso sostegno nei confronti del nazionalismo e ha anche criticato gli attentati dell'11 settembre 2001.\nIl gruppo cita come propri ispiratori Beastie Boys, Black Sabbath, Bob Marley, Led Zeppelin, Nine Inch Nails, Notorious B.I.G. e Rage Against the Machine."}
{"id": "393176", "revid": "1745648", "url": "https://it.wikipedia.org/wiki?curid=393176", "title": "Marna (roccia)", "text": "La marna \u00e8 una roccia sedimentaria, di tipo terrigeno, composta da una frazione argillosa e da una frazione carbonatica data generalmente da carbonato di calcio (calcite) CaCO3, oppure da carbonato doppio di magnesio e calcio (dolomite) [MgCa(CO3)2]. Nelle marne tipiche la percentuale di carbonato di calcio va dal 35% al 65%; al di sopra e al di sotto di questi valori si hanno termini transizionali a calcari (o dolomie) per alti contenuti di carbonato, oppure ad argille per bassi contenuti di carbonato.\nQuesto tipo di roccia deriva da sedimenti fangosi, di origine prevalentemente marina, sedimentati in condizioni di bassa energia del mezzo.\nLa componente argillosa si depone per lenta decantazione di particelle d'argilla (dimensioni inferiori a 0,0625 mm). \nLa componente carbonatica pu\u00f2 essere originata dalla precipitazione di sali o dalla deposizione di particelle organogene, derivate cio\u00e8 da resti microscopici di organismi a scheletro o guscio calcareo.\nL'utilizzo industriale principale delle marne \u00e8 nella produzione di miscele cementizie.\nAmbiente sedimentario e caratteristiche chimico-fisiche.\nLe marne sono rocce derivate dalla diagenesi di fanghi a composizione mista, costituiti da frazioni variabili (vedi lo schema riportato) di carbonato di calcio e di minerali argillosi. \nLa frazione terrigena fine \u00e8 originata dal dilavamento di aree continentali adiacenti all'area di sedimentazione, mentre la frazione carbonatica pu\u00f2 derivare da precipitazione chimica (nel caso di bacini lagunari o lacustri con sedimentazione evaporitica), oppure dalla sedimentazione per decantazione di resti di organismi microscopici con guscio o scheletro a composizione calcarea. \nL'ambiente sedimentario di questo litotipo pu\u00f2 essere lagunare, marino o lacustre. I clasti, di composizione prevalentemente fillosilicatica hanno una grana con dimensioni inferiori a 1/16 di millimetro. Il cemento (per definizione carbonatico) pu\u00f2 essere costituito da calcite o da aragonite, ma esistono anche marne dolomitiche, in cui la frazione carbonatica \u00e8 dolomitizzata. L'aspetto pu\u00f2 essere terroso e pi\u00f9 o meno friabile (nel caso di litotipi poco coerenti, a scarsa cementazione), fogliettato (nel caso di marne fittamente stratificate e laminate), oppure massivo, con frattura scheggiosa o anche concoide (nel caso di marne ad elevato tenore di carbonato). Sovente i sedimenti marnosi risultano fossiliferi, talora con notevole abbondanza di forme e di esemplari, con fossili in buono stato di conservazione. \nCome roccia carbonatica, la pietra reagisce con effervescenza se immersa nell'acido cloridrico.\nDistribuzione.\nLe marne (in senso lato) sono tipici sedimenti di piattaforma continentale e di mare epicontinentale. In questi contesti infatti sono presenti in varia misura i due componenti che costituiscono il litotipo, derivanti da due fonti principali: \nVerso la costa continentale, nella parte interna della piattaforma continentale, i sedimenti marnosi tendono ad essere sostituiti da sedimenti clastici con componente terrigena prevalente e pi\u00f9 grossolani, depositatisi in un contesto ad energia del mezzo pi\u00f9 elevata (tipicamente, sabbie e silt; arenarie e siltiti come termini litificati). \nI sedimenti marnosi si estendono spesso anche nel dominio pelagico pi\u00f9 profondo, in ambiente di scarpata continentale e nella porzione pi\u00f9 prossimale delle piane abissali, ove abbiamo ancora la presenza di apporti fini di origine continentale (deposti da correnti torbide), mentre sono sostituite da sedimenti pi\u00f9 francamente carbonatici (fanghi a globigerine) nella parte pi\u00f9 distale delle stesse. Non sono presenti ovviamente al di sotto della profondit\u00e0 di compensazione dei carbonati, sotto la quale tutti gli elementi detritici a composizione carbonatica passano in soluzione nelle acque oceaniche. \nSedimenti marnosi sono anche presenti in bacini lacustri con forte produttivit\u00e0 carbonatica (di origine algale o batterica).\nI sedimenti marnosi sono diffusi in tutto il mondo, nella maggior parte dei domini marini e lacustri del passato geologico.\nIn Italia sono presenti in tutti i contesti geologici sedimentari, e risultano particolarmente diffusi nell'astigiano, nel basso alessandrino, nell'Oltrep\u00f2 pavese, nelle prealpi varesine, comasche, e bresciane; marne argillose a foraminiferi sono presenti nell'Appennino centro-meridionale; le \"crete\" nel senese; i \"mattaioni\" presso Pisa e Volterra; in Sicilia lungo la costa mediterranea sotto il nome di \"Trubi\" (famosissima la Scala dei Turchi nel comune di Realmonte, vicino ad Agrigento) e nel bolognese ai piedi dell'Appennino."}
{"id": "393178", "revid": "1543377", "url": "https://it.wikipedia.org/wiki?curid=393178", "title": "Amanita spissa", "text": "\"Amanita spissa\" (Fr.) P. Kumm., F\u00fchrer Pilzk.: 114 (1871).\nAmanita spissa \u00e8 un fungo basidiomicete appartenente alla famiglia Amanitaceae.\nDescrizione della specie.\nCappello.\n6\u201312\u00a0cm di diametro, prima emisferico, poi convesso e infine appianato, carnoso, glabro, leggermente vischioso con tempo umido\nLamelle.\nBianche, fitte, sottili, attenuate al gambo o decorrenti con un dente, intercalate da lamellule.\nGambo.\n10-16 x 1,4-3,5\u00a0cm, biancastro, grosso, attenuato all'apice, striato sopra l'anello, squamoso, terminante in un bulbo napiforme con cercini concentrici di scagliette, prima pieno poi bambagioso.\nAnello.\nBiancastro, ampio, consistente, striato nella pagina superiore, situato nella zona mediana o sopramediana del gambo.\nVolva.\nBiancastra, friabile, frammentata in placche irregolari e poco distinguibile dal bulbo basale radicante del gambo.\nCarne.\nBianca immutabile, consistente.\nHabitat.\nCresce nei boschi di latifoglie e di conifere, in estate-autunno.\nCommestibilit\u00e0.\nFortemente sconsigliato in quanto pu\u00f2 essere consumato dopo cottura, ma ha un gusto poco gradevole ed inoltre \u00e8 facilmente confondibile con la velenosissima Amanita pantherina.\nEtimologia.\nDal latino \"spissus\" = spesso, massiccio, per la taglia"}
{"id": "393179", "revid": "124923243", "url": "https://it.wikipedia.org/wiki?curid=393179", "title": "Reattore nucleare a fusione", "text": "In ingegneria energetica e nucleare un reattore nucleare a fusione \u00e8 un tipo di reattore nucleare in grado di gestire una reazione di fusione nucleare in modo controllato. \nAd oggi non esistono reattori a fusione capaci di produrre continuativamente energia elettrica: gli unici impianti esistenti sono impianti sperimentali che consumano complessivamente pi\u00f9 energia elettrica di quella che producono.\nVi sono ingenti investimenti in questo tipo di reattori anche se si ritiene che i primi impianti potranno essere operativi solo intorno al 2050.\nOpzioni per il confinamento del plasma di fusione.\nDiverse opzioni per il confinamento del plasma di fusione sono attualmente considerate: \nUna opzione alternativa \u00e8 la configurazione stellarator, studiata negli esperimenti WX-7 in Europa, e LHD in Giappone. La configurazione RFP non \u00e8 pi\u00f9 considerata per un reattore, ma rimane di interesse per studi di turbolenza e confinamento di plasma. Un reattore a confinamento magnetico pu\u00f2 funzionare in maniera continua sostenendo la scarica di plasma tramite riscaldamenti addizionali come gli NBI o riscaldamenti a onde (e.g. ECRH). \nAttualmente, la Cina e l'Europa si sono date una roadmap verso l'energia elettrica da fusione. Tramite EUROfusion, fondato nel 2013, \u00e8 incominciata la progettazione di un reattore a confinamento magnetico in grado di produrre energia elettrica (DEMO), di cui si inizier\u00e0 la costruzione nel caso in cui ITER dimostri la produzione di energia termica con un netto guadagno sul consumo di energia.\nSviluppi attuali e futuri.\nIl progetto ITER punta a sviluppare un reattore sperimentale in grado di sostenere una reazione di fusione nucleare per diversi minuti, come pare sia stato gi\u00e0 ottenuto da EAST. Il progetto ITER ha un budget di 20 miliardi di Euro e va sottolineato che non mira a produrre direttamente energia elettrica ma punta a dimostrare la capacit\u00e0 dell'impianto di sostenere una reazione nucleare controllata basata sulla fusione nucleare che produca pi\u00f9 energia di quanta ne consumi.\nOggi \u00e8 in corso la costruzione in scala 1:1 del primo reattore per la fusione del progetto ITER nel sito scelto di Cadarache in Francia \u00e8 prevista la produzione del primo plasma entro il 2025.\nLa produzione di energia elettrica verr\u00e0 demandata al progetto successivo chiamato DEMO. DEMO si avvantagger\u00e0 dell'esperienza derivata dal progetto ITER e integrer\u00e0 il reattore con tutte le infrastrutture necessarie alla produzione di energia elettrica in modo efficiente. Per ottenere una buona resa energetica il reattore del progetto DEMO dovr\u00e0 essere necessariamente pi\u00f9 grande del reattore ITER anche se le dimensioni definitive sono ancora oggetto di studio.\nDopo lo sviluppo del progetto DEMO si potranno progettare delle centrali nucleari a fusione per uso industriale che quindi tengano in debita considerazione anche gli aspetti economici legati alla realizzazione delle suddette centrali e che quindi siano convenienti anche dal punto di vista economico. La denominazione provvisoria in ambito europeo del progetto successivo a DEMO \u00e8 \"PROTO\".\nParallelamente, l\u2019azienda Commonwealth Fusion Systems, di cui l\u2019italiana Eni \u00e8 maggiore azionista, sta lavorando al progetto SPARC, un reattore sperimentale pi\u00f9 piccolo ed economico. SPARC utilizza superconduttori HTS (High Temperature Superconductors) che permetteranno al plasma di raggiungere le altissime temperature necessarie per rendere possibile la fusione controllata di deuterio e trizio. I superconduttori sono gi\u00e0 stati testati con successo nel settembre 2021 con la realizzazione del prototipo 1:1 di uno dei 18 supermagneti toroidali destinati ad assicurare il confinamento del plasma. I dati raccolti con SPARC permetteranno di realizzare ARC, il primo impianto pilota che sar\u00e0 effettivamente in grado di essere alimentato a deuterio e quindi di scaricare all\u2019esterno l\u2019energia generata insieme all\u2019elio prodotto dalla fusione.\nVantaggi.\nLa reazione di fusione nucleare produce, come unico tipo di scoria, 4He che \u00e8 un gas inerte e assolutamente non radioattivo (secondo la fisica nucleare \u00e8 il nuclide pi\u00f9 stabile possibile), inoltre le centrali a fusione nucleare non produrrebbero energia tramite combustione di combustibili fossili e quindi non inquinerebbero l'atmosfera e, soprattutto, non incentiverebbero l'effetto serra (di fatto non avrebbero emissioni di pericolosit\u00e0 rilevante). Inoltre dovrebbero essere in grado di ottenere grandi quantit\u00e0 di energia (la taglia prevista per DEMO \u00e8 di 1.000 MWe, per le centrali successive l'orientamento attuale \u00e8 di non superare tale taglia unicamente per motivi infrastrutturali). Il peggior isotopo che potrebbe essere disperso nell'ambiente \u00e8 il trizio che ha un tempo di dimezzamento di 12,3 anni, un periodo molto ridotto rispetto ad alcuni isotopi prodotti dalle centrali a fissione che possono dimezzarsi in migliaia di anni.\nDal punto di vista della sicurezza le centrali a fusione con confinamento magnetico, come ITER, SPARC, DEMO e ARC, non hanno nessuna possibilit\u00e0 di avere un comportamento per cui la reazione possa continuare in assenza del contenimento del plasma. Questo garantisce molto nei confronti delle centrali a fissione, che comunque si basano su reazioni nucleari in cui \u00e8 possibile avere una reazione a catena.\nSvantaggi.\nLa fusione richiede temperature di lavoro elevatissime, tanto elevate da non poter essere contenuta in nessun materiale esistente. Il plasma di fusione viene quindi confinato grazie all'ausilio di campi magnetici di intensit\u00e0 elevatissima. D'altra parte, per raggiungere le alte temperature necessarie a innescare e sostenere la reazione, vi sono varie tecniche possibili. Una delle pi\u00f9 promettenti consiste nel concentrare sul plasma in cui deve avvenire la reazione di fusione fasci di onde elettromagnetiche a elevata frequenza, comunque inferiore alla frequenza della luce visibile. Uno dei problemi dal 2007 pi\u00f9 studiati \u00e8 la costruzione delle antenne necessarie a generare questi fasci in ITER. Il tutto rende il processo difficile, tecnologicamente complesso e dispendioso.\nI materiali che entrano nella reazione sono il deuterio, facilmente reperibile in natura, e il trizio, che invece, a causa del suo breve periodo di decadimento, non \u00e8 presente in natura. Questo comporta che sia la centrale a dover generare la quantit\u00e0 di trizio richiesta per le reazioni nucleari che dovranno produrre energia (per ITER \u00e8 prevista una richiesta di trizio di circa 250 g/d, mentre per DEMO, che dovr\u00e0 funzionare in continuo, la richiesta sar\u00e0 sensibilmente pi\u00f9 elevata). Il trizio \u00e8 comunque facilmente ottenibile facendo reagire il litio con un neutrone. Pertanto uno dei componenti chiave della futura centrale energetica a fusione sar\u00e0 il blanket, che \u00e8 la parte di centrale in cui i neutroni di reazione \nformula_1\nreagiscono con 6Li per formare trizio\nformula_2\nil problema di quale sia il miglior sistema per usare il Li nel blanket \u00e8 completamente aperto e oggetto degli studi in corso (2007) per DEMO. Dato che deve utilizzare i neutroni generati dal plasma, il blanket deve essere pi\u00f9 vicino possibile al plasma stesso, quindi entro il volume in cui \u00e8 generato il vuoto per conservare la purezza del plasma.\nRicerche sulla fusione nucleare boro-protone a confinamento laser.\nNel 2004 scienziati russi, diretti da Vladimir Krainov, riuscirono a produrre una reazione di fusione nucleare controllata innescata dal confinamento laser, tra protoni (atomi d'idrogeno privi dell'elettrone) e atomi di boro, alla temperatura di 1 miliardo di kelvin, senza emissione di neutroni o qualsiasi altra particella radioattiva. Purtroppo l'energia richiesta dal laser supera di molto quella prodotta dalla reazione. Verso la fine del 2014, gli scienziati dei Lawrence Livermore Laboratory in California, per un diverso progetto, seppure fondato sul confinamento laser, hanno compiuto un passo avanti interessante anche se limitato: come hanno spiegato sulla rivista scientifica Nature, avendo colpito il contenitore degli isotopi, i laser hanno indotto l'emissione di raggi x, l'energia dei quali \u00e8 stata superata da quella liberata dagli isotopi stessi; ci\u00f2 ancora non consente di parlare di ignizione che si avrebbe quando l'energia prodotta raggiungesse o superasse quella spesa per produrla."}
{"id": "393180", "revid": "181699", "url": "https://it.wikipedia.org/wiki?curid=393180", "title": "K 397", "text": ""}
