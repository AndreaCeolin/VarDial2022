{"id": "413402", "revid": "2108263", "url": "https://it.wikipedia.org/wiki?curid=413402", "title": "Eric di Pomerania", "text": "Biografia.\nEric nacque in Pomerania (\"Pomorze\"), inizialmente chiamato Boguslav, era il figlio di Vratislav di Pomerania e di Maria di Meclemburgo, unica nipote vivente di Valdemaro IV di Danimarca, apparteneva quindi al casato dei Greifen. Era inoltre discendente di Magnus III di Svezia e di Haakon V di Norvegia. Il nonno materno di Eric era il Duca Enrico di Meclemburgo, rivale della Regina Margherita nella successione danese nel 1375.\nNel 1406 Re Eric spos\u00f2 Filippa, figlia di Enrico IV d'Inghilterra e di Maria di Bohun.\nA causa del suo legame con la casa reale danese, venne scelto come erede da Margherita, sorella di sua nonna, che lo crebbe per farlo diventare suo successore. Alla creazione dell'Unione di Kalmar nel 1397, venne incoronato re dei tre reami, ma finch\u00e9 Margherita rimase in vita, fu in realt\u00e0 un principe ereditario con il titolo di re.\nDa fonti contemporanee Re Eric appare come un carattere intelligente, visionario, energetico e fermo. Che fosse anche un uomo colto e affascinante venne mostrato grazie a un grande giro dell'Europa negli anni 1420. L'altra faccia del suo carattere sembra fosse la sua sanguignit\u00e0, la mancanza di senso della diplomazia e un'ostinazione che sconfinava nella testardaggine. Queste sono alcune delle spiegazioni del motivo per cui questo re, che probabilmente eredit\u00f2 il pi\u00f9 grande potere che un sovrano danese abbia mai posseduto, riusc\u00ec a perdere tutto.\nQuasi tutto il regno solitario di Eric fu affetto dal suo duraturo conflitto con i Conti di Holstein. Egli cerc\u00f2 di riconquistare lo Jutland Meridionale (Schleswig) che Margherita aveva ottenuto, ma scelse una politica di guerra invece che una di negoziazioni. Il risultato fu una guerra devastante che non solo fin\u00ec senza conquista, ma gli fece addirittura perdere le aree dello Jutland Meridionale, che gi\u00e0 controllava. Durante questa guerra mostr\u00f2 molta energia e fermezza, ma anche una notevole mancanza di abilit\u00e0. Un verdetto imperiale tedesco del 1424, che lo riconosceva come legale regnante dello Jutland Meridionale, venne ignorato dagli Holstein. La lunga guerra fu anche uno sforzo per l'economia danese oltre che per l'Unione del Nord.\nForse il suo atto pi\u00f9 duraturo fu l'introduzione dell\"'\u00d8resundtolden\" (una tariffa navale) nel 1429, che dur\u00f2 fino al 1857. Con questa egli si assicur\u00f2 una grande e stabile fonte di entrate per il suo regno, che lo rese relativamente ricco e che fece fiorire la citt\u00e0 di Elsinore. Eric mostr\u00f2 il suo interesse per il commercio e la potenza navale danese, ma naturalmente sfid\u00f2 permanentemente le altre potenze baltiche, in particolare le citt\u00e0 anseatiche, contro le quali fin\u00ec per combattere. Un altro importante evento fu la definitiva trasformazione di Copenaghen in un possedimento reale (1417). Questo fu il passaggio finale nella trasformazione della citt\u00e0 in capitale della Danimarca.\nDurante gli anni 1430 la politica del re croll\u00f2. I contadini e i lavoratori delle miniere iniziarono una ribellione sociale e nazionale nel 1434, che venne ben presto sfruttata dalla nobilt\u00e0 svedese allo scopo di indebolire il potere del re. Egli dovette cedere alle richieste degli Holstein e della Lega Anseatica e, quando infine anche i nobili danesi iniziarono ad opporglisi, egli semplicemente lasci\u00f2 la Danimarca (1439) e si stabil\u00ec nel suo castello di Visborg nel Gotland (l'odierna contea di Gotland in Svezia), apparentemente una specie di \"sciopero reale\" che alla fine port\u00f2 alla sua deposizione.\nNel 1440 ad Eric, essendo egli stato deposto in tutti i suoi regni, gli successe il nipote, Cristoforo di Baviera, che era stato scelto come erede al trono. Al momento in cui venne deposto come re di Svezia e Danimarca, ad Eric venne offerto di regnare solo come Re di Norvegia. Essendo il Regno di Norvegia ereditario, fino al 1459 le successioni di altri regnanti in Norvegia si possono dire illegali. \nCristoforo, suo successore, mor\u00ec nel 1448, molto prima di lui. Il successivo monarca (che regn\u00f2 dal 1448 al 1481) fu un parente di Eric, Cristiano I di Danimarca, che era figlio del primo rivale di Eric, il Conte Teodorico di Oldenburg. A lui Eric cedette il Gotland in cambio del permesso di partire per la Pomerania.\nDal 1449 al 1459 Eric govern\u00f2 il ducato di Stolp, parte del Ducato di Pomerania, come Eric I. Mor\u00ec nel 1459, nel Castello di R\u00fcgenwald in Pomerania, ed \u00e8 sepolto a Dar\u0142owo (Ruegenwalde), Polonia. "}
{"id": "413405", "revid": "79227", "url": "https://it.wikipedia.org/wiki?curid=413405", "title": "Agamennone (Eschilo)", "text": "L'Agamennone () \u00e8 una tragedia di Eschilo facente parte della trilogia dell'Orestea, seguita dal dramma satiresco \"Proteo\", con la quale Eschilo, nel 458 a.C. vinse le Grandi Dionisie.\nPremessa.\nAgamennone, sovrano della polis di Argo, alla partenza per la guerra di Troia, non aveva venti favorevoli, cos\u00ec per propiziarsi gli dei (in particolare Artemide che gli era ostile), su consiglio dell'indovino Calcante aveva sacrificato la figlia Ifigenia, di bellezza eccezionale. I venti allora avevano cominciato ad essere propizi, sicch\u00e9 la flotta aveva potuto alzare le vele. Clitennestra aveva per\u00f2 deciso di vendicare il sacrificio della figlia, convincendo Egisto, cugino del marito e suo amante, ad aiutarla in tale impresa.\nLa prima tragedia narra quindi come Agamennone, di ritorno dalla guerra, venga ucciso a colpi di scure dalla moglie Clitennestra, con l'aiuto di Egisto.\nTrama.\nPrologo (vv. 1-39): Monologo della vedetta appostata sul tetto della casa degli Atridi, che veglia nella notte aspettando di vedere all'orizzonte il segnale luminoso che annunci la caduta di Troia e quindi il ritorno di Agamennone. Si lamenta delle fatiche che sopporta ormai da molto tempo, quando avvista il segnale e, raggiante, esce per avvisare la regina.\nParodo (vv. 40-257): Entra il coro, formato da anziani notabili di Argo, che si chiede se Agamennone stia davvero tornando e rievoca gli antefatti della spedizione. Viene narrato il presagio favorevole di due aquile (gli atridi) che avevano ucciso una lepre pregna (Troia). L'indovino Calcante aveva per\u00f2 avvisato dell'odio di Artemide contro Agamennone, capo della spedizione. La flotta achea era dunque rimasta bloccata in Aulide, e solo dopo il sacrificio di Ifigenia era potuta ripartire.\nPrimo episodio (vv. 258-354): Clitennestra informa il coro che Troia \u00e8 caduta quella notte stessa, ma non viene creduta, poich\u00e9 non pare possibile che la notizia possa essere giunta in citt\u00e0 cos\u00ec in fretta. Clitennestra spiega che, grazie ad una serie di segnali luminosi tra Troia ed Argo, ha potuto avere la notizia in brevissimo tempo.\nPrimo stasimo (vv. 355-488): Inno a Zeus, lodato come colui che punisce chi infrange la giustizia. Vengono rievocati il ratto di Elena ed i morti nella guerra di Troia. Tuttavia il coro dubita ancora che la notizia dell'imminente ritorno della spedizione vittoriosa sia vera.\nSecondo episodio (vv. 503-680): Entra in scena l'araldo, che annuncia che Troia \u00e8 caduta e che Agamennone sta tornando. \u00c8 interrogato dal coro e racconta i disagi e le sofferenze della guerra, conclusasi per\u00f2 con la vittoria achea. Clitennestra afferma di aspettare con ansia il marito. Il coro chiede infine notizie di Menelao, di cui si sono perse le tracce.\nSecondo stasimo (vv. 681-782): Il coro fa una riflessione su Elena, paragonandola ad un leoncino allevato in casa, che, una volta cresciuto, \u00e8 causa di rovina per coloro che l'hanno ospitato. Il coro ragiona infine a proposito della dike, ossia la giustizia, che non onora i potenti ma i puri.\nTerzo episodio (vv. 783-974): Arrivano su un carro Agamennone e Cassandra, principessa troiana portata in Grecia come schiava. Il primo ringrazia gli dei per l'impresa riuscita ed il ritorno a casa. Clitennestra fa un discorso da sposa fedele, che ha duramente sofferto per l'assenza del marito, e convince Agamennone ad entrare a casa calpestando tappeti di porpora (che stanno in realt\u00e0 a significare lo scorrere del suo sangue, ovvero il suo imminente omicidio).\nTerzo stasimo (vv. 975-1034): Nonostante la conclusione vittoriosa della guerra ed il ritorno del sovrano, il coro ha un terribile sentore di morte imminente.\nQuarto episodio (vv. 1035-1330): Clitennestra si rivolge con tono duro a Cassandra, che si rifiuta di scendere dal carro e rimane in silenzio. Cassandra, una volta che Clitennestra \u00e8 rientrata nel palazzo, scende dal carro e comincia a lanciare oscuri lamenti ad Apollo. La donna, rapita da un'estasi profetica, rivede le disgrazie subite in passato dalla casa reale di Argo e prevede che tanto Agamennone quanto lei stessa saranno uccisi.\nQuinto episodio (vv. 1331-1576): Il coro sente provenire da dentro la casa le grida di Agamennone colpito a morte e, sconvolto, s'interroga su cosa fare. Arriva Clitennestra, mostrando i cadaveri del marito e di Cassandra, e dichiara trionfalmente di aver portato giustizia, vendicando la morte di Ifigenia e l'oltraggio che Agamennone aveva compiuto portando in casa Cassandra come amante. Il coro maledice Elena e Clitennestra, e si lamenta per la sorte toccata al re.\nEsodo (vv. 1577-1664): Entra Egisto che esulta per il piano perfettamente riuscito e per aver finalmente vendicato gli oltraggi subiti dal padre Tieste. Il coro lo maledice, temendo che si stia per instaurare un regime tirannico, e si allontana invocando il ritorno di Oreste."}
{"id": "413408", "revid": "767487", "url": "https://it.wikipedia.org/wiki?curid=413408", "title": "Leda Battisti", "text": "Biografia.\nLeda Battisti, pur essendo nativa anch'essa di Poggio Bustone, non ha alcun legame di stretta parentela con il collega ed omonimo Lucio.\nFin da giovane coltiva la passione per la chitarra e comincia a comporre le prime canzoni, per poi conseguire il diploma in chitarra classica al conservatorio di Terni. Contestualmente consegue la maturit\u00e0 scientifica e si iscrive alla facolt\u00e0 di Lettere (indirizzo Teatro e Spettacolo) all\u2019universit\u00e0 La Sapienza di Roma.\nAnni Novanta.\nIl suo debutto televisivo avviene nel 1992 nel programma \"Partita Doppia\", presentato da Pippo Baudo, dove si aggiudica il titolo di miglior \"Giovane cantautrice\" e viene premiata da Domenico Modugno. In seguito conquista una borsa di studio presso il CET (Centro Europeo di Toscolano) di Mogol; \u00e8 in questa occasione che conosce il suo futuro manager e produttore Mario Lavezzi. Da questa esperienza nasce il suo primo brano \"L'altalena\" (firmato con Davide Poggiolini e che vede la presenza del violino di Lucio Fabbri) contenuto nella compilation \"Stella nascente\" (che raccoglieva i lavori di alcuni allievi di Mogol).\nNel 1996 Leda contatta tramite e-mail il chitarrista di nuevo flamenco Ottmar Liebert, residente negli Stati Uniti, e dalla loro collaborazione nasce il brano \"Tocca il cuore\" che viene pubblicato in Grecia e che, visti i buoni risultati, spinge la Sony Music Italia a puntare su questa coppia.\nDopo due anni di lavoro, nel 1998, arriva quindi il primo album \"Leda Battisti\", contenente 11 tracce scritte e suonate da Leda con la partecipazione di Ottmar Liebert. L'album entra in classifica trainato dal successo dei singoli \"L'acqua al deserto\", \"Come il sole\" e \"Sei tu\".\nQualche mese pi\u00f9 tardi, su invito della Real World di Peter Gabriel, Leda partecipa (assieme a Ivana Spagna, Samuele Bersani, Gaetano Curreri e Antonio Albanese) alla colonna sonora del film d'animazione di Enzo D'Al\u00f2 La gabbianella e il gatto. Sul finire dell'anno Leda prende parte al programma \"Sanremo famosi\" conquistando il secondo posto e l'accesso alla nota manifestazione di musica italiana.\nNel 1999 partecipa quindi al Festival di Sanremo nella categoria \"Nuove proposte\" col brano \"Un fiume in piena\" che si classifica al 3\u00ba posto e ottiene anche il 3\u00ba posto del premio della critica. L'occasione le d\u00e0 modo di pubblicare la ristampa dell'album \"Leda Battisti\" che la porta cos\u00ec alla conquista del disco d'oro. A maggio vince il Premio Titano della Repubblica di San Marino per la categoria \"miglior debutto italiano\".\nCol singolo estivo \"Solo il cielo lo sa\" concorre alla manifestazione Un disco per l'estate.\nNello stesso anno, grazie alla collaborazione di Manny Benito (gi\u00e0 produttore di C\u00e9line Dion e Jennifer Lopez), incide, per il mercato latino, la versione spagnola del suo primo album. Il singolo estratto \u00e8 \"Como agua al desierto\", versione spagnola de \"L'acqua al deserto\", per il quale si riadatta il video realizzato per l'edizione italiana.\nAnni Duemila.\nNel maggio del 2000 pubblica il singolo \"Blue moon babe\" che anticipa l'uscita del secondo album \"Passionaria\" che sar\u00e0 poi trainato dal singolo \"Looking for mail\". \nNel mese di luglio partecipa con Samuele Bersani, Daniele Silvestri, Piccola Orchestra Avion Travel e altri artisti al concerto-evento contro la pena di morte \"Voci di speranza\".\nA dicembre collabora alla trasposizione teatrale de \"La buona novella\" di Fabrizio De Andr\u00e9, interpretando il ruolo della giovanissima \"Maria\" al fianco di Claudio Bisio e Lina Sastri.\nNel 2001, con la partecipazione del \"Cuban AllStar Ensemble\", pubblica il singolo \"Un sogno senza fine\" mentre per l'estate 2002 lancia il singolo \"Mamasita\". Nessuno di questi due brani verr\u00e0 per\u00f2 poi incluso nei lavori successivi.\nNella primavera del 2006, dopo alcuni anni di pausa, Leda Battisti partecipa alla terza edizione del reality show \"Music Farm\", condotto da Simona Ventura. Con la sua particolarissima versione di \"Besame mucho\" conquista la giuria (formata da critici musicali) e si aggiudica, con Franco Califano, la vittoria della prima puntata. L'esperienza per\u00f2 dura poco e viene eliminata durante la terza puntata.\nAd aprile pubblica il nuovo album \"Tu, l'amore e il sesso\" che segna un cambio nella produzione, non pi\u00f9 curata da Lavezzi ma da Andrea Battaglia, e in cui si avvale nuovamente della collaborazione del chitarrista Ottmar Liebert. \"\u00c8 che mi piace\" \u00e8 il singolo estratto.\nNel 2007 torna al Festival di Sanremo con il brano \"Senza me ti pentirai\" ma, stavolta, nella categoria \"Campioni\". Durante una delle serate viene accompagnata dall'esibizione del ballerino Kledi Kadiu. Al Festival segue la ristampa dell'album \"Tu, l'amore e il sesso\" (con l'aggiunta anche dell' inedito \"Angelo\") e un tour estivo.\nA dicembre, nel ruolo di \"Jacqueline\", partecipa al musical \"La surprise de l'amour\" di Pierre de Maurivaux; del cast fanno parte anche Viola Valentino, Stefano Sani, Manuel Casella e Raffaello Balzo.\nNel 2009, assieme a Silvia Mezzanotte, Antonino, Daniele Stefani ed altri, Leda incide \"Sarai\" singolo benefico in memoria del piccolo Tommaso Onofri. Qualche mese pi\u00f9 tardi \u00e8 tra le artiste che sottoscrivono l'appello per il concerto-evento Amiche per l'Abruzzo. A dicembre partecipa alla maratona televisiva di Telethon cantando una personale versione di \"Merry Christmas\" di John Lennon.\nAnni Duemiladieci.\nNel 2010 Leda \u00e8 ospite nel brano \"Baila conmigo\" dei Los Marcellos Ferial. Nello stesso anno consegue il diploma di doppiatrice con Marzia Ubaldi.\nIl 2012 segna una nuova collaborazione con Enzo D'Al\u00f2 per il film d'animazione Pinocchio la cui colonna sonora viene realizzata da Lucio Dalla che affida a Leda la \"Canzone di Turchina\".\nNel 2013, assieme a Marco Santilli ed il rapper Vitamina Meth, Leda incide \"Nel rosso della sera\" cover del brano \"Pame kalokairi\" \"(\u03a0\u03ac\u03bc\u03b5 \u039a\u03b1\u03bb\u03bf\u03ba\u03b1\u03af\u03c1\u03b9)\" della band greca Nigma. In estate \u00e8 ospite del \"Premio Caruso\" dove si esibisce in un inedito duetto con Rocco Papaleo sulle note de \"La ragazza di Ipanema\".\nNel 2015 \u00e8 ancora al \"Premio Caruso\" e canta \"Fragile\" di Sting. Durante la manifestazione conosce il poeta e paroliere Pasquale Panella col quale avr\u00e0 modo di collaborare alla stesura di uno dei brani del suo futuro album.\nIl 30 marzo 2017 esce negli \"store\" digitali il nuovo singolo \"Seconda notte\" che segna un cambiamento di stile: Leda abbandona le atmosfere latine a favore di un sound pi\u00f9 vintage e blues. Accompagnato anche da un video, il brano raggiunge un buon piazzamento nella classifica iTunes.\nIl 9 giugno, sempre in formato digitale, viene pubblicato il secondo singolo \"Solo un'estate fa\". Il brano fa parte della colonna sonora del lungometraggio \"Tornatore's way\" del regista Paolo Galassi. Il video che accompagna il pezzo contiene anche immagini tratte dal film.\nIl 17 novembre esce il singolo digitale \"Parla pi\u00f9 piano (Brucia la terra)\" omaggio al compositore Nino Rota e cover del celebre brano contenuto nella colonna sonora del film \"Il padrino\" di Francis Ford Coppola. Chicca di questa versione \u00e8 il fatto che contenga alcuni versi del brano \"Brucia la terra\" (in dialetto siciliano) presente nel terzo capitolo della saga cinematografica.\nIl 18 dicembre viene pubblicato il singolo \"Natale \u00e8 qui\" cantato della band Stil Novo in duetto con Leda.\nIl 15 giugno 2018 arriva un nuovo singolo inedito, \"Il tatuaggio\", in cui Leda mescola sonorit\u00e0 latin rock e raggae; queste ultime sono affidate al featuring di Lion D che, nel brano, canta nella lingua giamaicana patwa.\nAnni Duemilaventi.\nIl 26 giugno 2020 viene rilasciato il singolo inedito \"Shangai\" degli UltraPop che vede il featuring di Leda Battisti e Tony Esposito."}
{"id": "413410", "revid": "125698735", "url": "https://it.wikipedia.org/wiki?curid=413410", "title": "Favola (film 1996)", "text": "Favola \u00e8 un film televisivo diretto da Fabrizio De Angelis.\nTrama.\nTeresa, detta \"Tracey\", vive a Roma con la sua famiglia composta da nonno, madre e fratellino. Vorrebbe fare la modella, e per questo tenta ogni concorso possibile, ma senza risultato. Nel frattempo lavora come commessa in un negozio di articoli musicali.\nUn giorno, mentre \u00e8 al lavoro, si trova a servire (senza saperlo) il principe Alfonso, erede di un piccolissimo Principato, appena scappato da un importante evento riguardante le alte cariche del suo Paese. Da quel momento il giovane, stanco della vita di palazzo, inizia a girovagare per Roma in incognito insieme a Teresa. I due ragazzi iniziano una frequentazione romantica. Alfonso, sempre nascondendo la sua vera identit\u00e0, prova ad aiutare Teresa ad entrare nel mondo della moda. Quando Teresa scopre casualmente la verit\u00e0, infuriata, decide di non vedere pi\u00f9 Alfonso. Anche il padre del ragazzo si oppone alla storia d'amore tra i due perch\u00e9 il Principato, per sopravvivere, ha bisogno di un matrimonio con una discendente di un importante casato. Il nonno di Teresa, per aiutare la nipote, invia una lettera alla famiglia reale inglese chiedendo la concessione di un titolo nobiliare per una causa altrettanto nobile. Il titolo viene concesso per intercessione della principessa Margaret. A questo punto, il padre di Alfonso \u00e8 ben lieto di imparentarsi con la nobile famiglia di Teresa e anche i due ragazzi si chiariscono e si riappacificano. Dopo tante peripezie i due si sposano e Teresa diventa principessa.\nAccoglienza.\nIl giorno della messa in onda del film, gioved\u00ec 4 aprile 1996, l'attrice protagonista Ambra Angiolini ha curiosamente dichiarato durante la sua trasmissione pomeridiana \"Generazione X\" che si trattava di un brutto film, e ne sconsigliava la visione. Nonostante ci\u00f2, il film ottenne ottimi risultati d'ascolto, con pi\u00f9 di 6 milioni e 509\u00a0000 spettatori e risultando una delle fiction pi\u00f9 viste nella storia dell'emittente.\nAmbra ribad\u00ec in un'intervista concessa al \"Corriere della Sera\" il 2 settembre 1997, che \"Favola\" era \"uno sceneggiato orribile, da bollino rosso\".\nFilmografia associata.\nLiberamente ispirato a:"}
{"id": "413415", "revid": "1305772", "url": "https://it.wikipedia.org/wiki?curid=413415", "title": "La Villeneuve", "text": "La Villeneuve \u00e8 il nome di alcuni comuni francesi:"}
{"id": "413419", "revid": "111373", "url": "https://it.wikipedia.org/wiki?curid=413419", "title": "Henniez", "text": "Henniez (, toponimo francese) \u00e8 un comune svizzero di 334 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nHenniez \u00e8 servito dall'omonima stazione, sulla ferrovia Pal\u00e9zieux-Lyss."}
{"id": "413425", "revid": "1782831", "url": "https://it.wikipedia.org/wiki?curid=413425", "title": "Vaasa (Dungeons &amp; Dragons)", "text": "Il Vaasa \u00e8 una regione immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 situata nel nord-est del continente Faer\u00fbn e fa parte della zona chiamata Terre Fredde. Vaasa e Damara sono soprannominate \"Terre della Pietra di Sangue\", poich\u00e9 nella zona abbonda il minerale prezioso Pietra di Sangue, un calcedonio (variet\u00e0 di quarzo) verde scuro zonato di diaspro rosso (\u00e8 definita come gemma semipreziosa con un valore base di 50 monete d'oro).\nAlle Terre della Pietra di Sangue \u00e8 stato dedicato un accessorio, \"The Bloodstone Lands\" (Codice FR9, per AD&amp;D Seconda Edizione), e ancor prima quattro moduli d'avventura per AD&amp;D Prima Edizione che raccontano gli eventi occorsi dal 1357 al 1359 CV denominati \"Quartetto della Pietra di Sangue\" (pubblicati dal 1985 al 1989): \nStoria.\nNell'Anno della Lunga Primavera (1038 CV), la superficie di Toril sub\u00ec un improvviso riscaldamento globale (forse per cause naturali). In seguito a questo brusco cambiamento climatico, i ghiacci perenni del Grande Ghiacciaio si ritirarono, lasciando totalmente liberi dal ghiaccio le attuali regioni di Damara, Narfell e Vaasa; inizi\u00f2 quindi la loro colonizzazione su vasta scala. Nei primi tempi, il Vaasa, il cui clima era particolarmente rigido, teneva lontano chiunque aveva intenzione di trasferirvisi permanentemente; solo esploratori o cacciatori osavano avventurarsi per le sue lande desolate. Furono i nani, attirati dalle immense ricchezze minerarie che si celavano sotto le montagne, a stabilirsi per primi, scavando numerose miniere nelle Montagne Galena. Per oltre 300 anni la situazione rimase immutata, anche se piccole fattorie di umani sorsero isolate nelle brughiere. Nell'Anno della Spada Luminosa (1347 CV), un sinistro castello di pietra nera circondato da spettrali strutture in ferro sorse dal nulla e nel tempo di una sola notte sulle rive del Lago delle Lacrime, a circa 100 chilometri dalle Montagne Galena. Il creatore e abitante del Castello Periglioso era il lich Zhengy, soprannominato il \"Re-Stregone\"; il lich si autonomin\u00f2 padrone e sovrano delle terre del Vaasa. Successivamente inizi\u00f2 ad evocare creature demoniache e a richiamare dalle montagne orchi, goblin e giganti per radunare un grande esercito con cui marciare verso il civilizzato regno di Damara. Alleati del Re-Stregone erano anche alcuni chierici di Orcus (un Principe dei demoni dell'Abisso) dalla testa di capra, capaci di animare i morti e comandarli, oltre che uno spietato gruppo criminale chiamato gli Assassini. Attraverso il Passo Pietra di Sangue, l'unica via percorribile per raggiungere Damara, l'esercito del Re-Stregone sciam\u00f2 nel regno, compiendo saccheggi e massacri. La guerra dur\u00f2 dieci anni, raggiungendo una situazione di stallo; poi, grazie all'inganno, gli invasori riuscirono a prevalere e a sconfiggere i difensori, conquistando totalmente il Damara. Dopo breve tempo per\u00f2, un gruppo di avventurieri di Damara, guidati dal paladino di Illmater Gareth Dragonsbane, riusc\u00ec a far insorgere la popolazione nel tentativo di liberare il territorio occupato. Il Re-Stregone invi\u00f2 subito l'esercito per sopprimere la ribellione: gli abitanti di Damara riuscirono per\u00f2 eroicamente a resistere e a privare il lich del suo potere, sconfiggendo cos\u00ec definitivamente Zhengy e gli occupanti. Scomparso il suo padrone, il Castello Periglioso cadde in rovina; l'esercito invasore, ormai allo sbando, si ritir\u00f2 nelle terre del Vaasa. Oggi, dopo circa 15 anni, i resti del terribile esercito che domin\u00f2 per breve tempo le Terre della Pietra di Sangue infestano la regione; Damara, ora un regno ricostituito, spera un giorno di poter liberare il Vaasa dalla loro presenza per riunirsi in un unico grande impero.\nPer molti anni, e fino a qualche anno dopo il Periodo dei Disordini, la Lacrima di Sel\u00fbne, un cristallo con poteri magici grande come il pugno di un orco, \u00e8 rimasta nascosta in un piccolo tempio del sud, custodito da una sacerdotessa di Sel\u00fbne (maggiori dettagli si trovano nella \"Volo's Guide to All Things Magical\", di Ed Greenwood).\nSociet\u00e0.\nDopo la dittatura del Re-Stregone, il Vaasa \u00e8 tornato ad essere com'era nei primi 300 anni successivi al disgelo, senza nessuna forma di governo; ora per\u00f2 il territorio \u00e8 infestato da goblin, orchi, giganti e altri umanoidi (una stima approssimativa indica il numero di queste creature in oltre 200.000). La maggior parte di essi si trova sulle montagne, riuniti in trib\u00f9 e in perenne lotta fra loro. \nNel Vaasa si parla una lingua mista di Comune (la tipica lingua degli umani) e nanico, mentre in alcune zone si parla un misto di Comune e orchesco. Il Comune \u00e8 comunque compreso, per\u00f2 eventuali visitatori troveranno difficolt\u00e0 a comprendere la lingua.\nLa forma di commercio pi\u00f9 diffusa \u00e8 il baratto; non si utilizzano monete.\n\u00c8 molto diffusa nel Vaasa la razza di cavalli Nars, famosa nel Nord; molto docili, sono caratterizzati da grande forza, resistenza e velocit\u00e0.\nGeografia.\nIl Vaasa si trova nella parte nord-est di Faer\u00fbn, a ridosso del Grande Ghiacciaio; confina ad ovest con Thar e La Prateria, a sud con il Mare della Luna e ad est con Damara. Il territorio \u00e8 una landa desolata di brughiere ghiacciate e tundra circondato (tranne nella parte nord, confinante con la distesa di ghiacci) da un'alta catena montuosa, le Montagne Galena. Data la vicinanza con il Grande Ghiacciaio, \u00e8 una regione che fa parte delle cosiddette \"terre fredde\", caratterizzate da un clima rigido, spazzate da forti venti freddi nordici, con inverni lunghi e gelidi ed estati estremamente corte; nell'interno le zone ghiacciate in inverno diventano, in piena estate, pericolose paludi, soprattutto lungo il corso dell'unico fiume della regione, il Pelauvir. La mancanza di terre coltivabili rende il Vaasa difficile da abitare; non esistono infatti grandi citt\u00e0, ma solo piccoli insediamenti fortificati o villaggi. Girovagando, \u00e8 possibile vedere vecchie fattorie diroccate costruite prima dell'avvento del Re-Stregone e altre meno fatiscenti abitate da coraggiosi contadini.\nMontagne Galena.\nLe Montagne Galena sono una lunga catena montuosa dai picchi frastagliati, le cui vette sono perennemente innevate. La temperatura sui rilievi \u00e8 gelida, e su entrambi i versanti soffiano forti venti freddi provenienti dal Grande Ghiacciaio. Le montagne sono estremamente ricche di minerali; numerose sono le miniere di ferro, argento e pietra di sangue (il 90% di questo minerale si trova nelle Terre della Pietra di Sangue) scavate nel cuore delle montagne, anche se le pi\u00f9 ricche del versante vaasa sono quelle di Hillsafar Hall, le Miniere della Pietra di Sangue, e, pi\u00f9 recentemente, Delhalls e Talagbar. Spesso le miniere vengono chiuse a causa di mostri o perch\u00e9 le gallerie incrociano nel Sottosuolo zone sotto il dominio di drow o nani grigi. Le Montagne Galena sono anche un confine naturale con Damara lungo 400 chilometri e spesso 40; l'unico passaggio fra le due regioni effettivamente utilizzabile \u00e8 il Passo Pietra di Sangue.\nFiume Pelauvir.\nIl fiume che attraversa interamente tutta la regione per poi sfociare nel Mare delle Stelle Cadute \u00e8, per la maggior parte dell'anno, ghiacciato. Nei mesi pi\u00f9 caldi, quando il fiume torna a scorrere, le zone lungo il suo corso diventano pantani difficilmente percorribili o pericolose paludi; il Guado di Nigel \u00e8 uno dei punti in cui \u00e8 possibile attraversare il corso d'acqua con relativa facilit\u00e0.\nCastello Periglioso.\nAttualmente il maniero \u00e8 decadente. Dopo la caduta del Re-Stregone, molti draghi hanno costruito la loro tana nei dintorni, quasi fin entro le sue mura di ferro; alcuni draghi rossi si sono sistemati fra le rupi pi\u00f9 alte, mentre draghi verdi, neri e blu occupano livelli inferiori. Stranamente, una zona intorno al castello rimane inabitata, forse, si sussurra, per l'arrivo di numerosi draghi bianchi dal Grande Ghiacciaio. Sotto l'edificio si estende un dungeon dove il Re-Stregone faceva le sue evocazioni; numerosi esseri dei piani immondi infestano ancora le stanze del sotterraneo.\nDarmshall.\nFondata dal gruppo di esploratori chiamato le Dieci Spade, giunto nel Vaasa subito dopo il disgelo, Darmshall \u00e8 una citt\u00e0 di umani con circa 5.000 abitanti (una parte \u00e8 sparsa nelle campagne circostanti), anche se la popolazione aumenta considerevolmente nei periodi difficili o di pericolo quando gli umani sparsi per la regione chiedono rifugio. \u00c8 un insediamento fortificato, difficile da espugnare, tanto che il Re-Stregone non \u00e8 mai riuscito a conquistarla. La citt\u00e0 ospita molti minatori che lavorano nelle montagne ed \u00e8 spesso utilizzata come punto di passaggio da coloro che, percorrendo il Sentiero dell'Uomo Morto, si recano al Passo Pietra di Sangue.\nPalischuk.\n\u00c8 una delle rare citt\u00e0 faer\u00fbniane la cui popolazione \u00e8 costituita da soli mezzorchi. Al 1359 CV l'insediamento contava 750 abitanti, ma oggi sono oltre 9.000. \u00c8 perlopi\u00f9 una comunit\u00e0 indipendente, ma la loro integrazione con le altre razze della regione \u00e8 eccezionale: infatti, oltre ad essere in pace con tutti, commerciano con Darmshall e con la citt\u00e0 nanica Ironspur, nel Damara.\nHillsafar Hall.\nQuesta fortezza-citt\u00e0 nanica sotterranea \u00e8 posta a difesa dell'ingresso del complesso di miniere di Hillsafar. Nella citt\u00e0 vivono 1.500 nani, la maggior parte appartenente al clan Hillsafar, unico sopravvissuto dell'antico impero nanico di Sharphil. L'attivit\u00e0 principale \u00e8 quella mineraria, con successiva vendita del materiale estratto.\nCancello di Vaasa.\n\u00c8 uno dei due cancelli che sbarrano l'accesso al Passo Pietra di Sangue. Entrambe le strutture sono state finanziate da Damara con lo scopo, oltre che di controllare il passo, di guadagnare il favore della popolazione umana del Vaasa nella speranza di formare un unico regno. Una delle sue funzioni \u00e8 quella di fare da base per gli avventurieri e da punto di scambio per i mercanti. Il Cancello di Vaasa \u00e8 costituito da un muro che chiude il passo lungo 800 metri e alto 18, per 9 metri di spessore; vi \u00e8 un solo passaggio per attraversarlo. Ai capi del muro ci sono due torri fortificate costruite nel fianco della montagna. La sicurezza \u00e8 garantita da 500 miliziani ben equipaggiati. Hillsafar Hall \u00e8 collegato al Cancello da un tunnel lungo 24 chilometri; i nani possono cos\u00ec evitare il trasporto in superficie del minerale estratto. Nella speranza di ripulire il Vaasa dalle creature malvagie che lo infestano, i visitatori vengono informati delle taglie istituite dal sovrano di Damara; la prova dell'avvenuta uccisione deve essere un orecchio della vittima. \nAlto Sentiero.\nQuesto arduosissimo percorso che si snoda sulle pendici delle Montagne Galena \u00e8 utilizzato soprattutto dai mezzorchi di Palischuk per raggiungere Ironspur. Si dice che la Cittadella degli Assassini, base segreta da cui operavano e operano tuttora gli alleati del Re-Stregone, si trovi vicinissima al sentiero.\nMiniere della Pietra di Sangue.\nQuesta ricca miniera costantemente in espansione \u00e8 custodita dai nani del clan Orothiar e dagli gnomi di Deepearth. Molto spesso la miniera incrocia tunnel naturali presenti sotto le montagne, aumentando considerevolmente il pericolo di crollo, ma questo non ha mai fermato gli scavi. Frequenti anche le battaglie con drow e kuo-toa.\nCaverna del Vento Sussurrante.\nQuesta caverna naturale, nascosta fra le valli delle Montagne Galena, \u00e8 stata scoperta per la prima volta dal bardo Riordan Parnell e da Celedon Kierney; data la sua collocazione, i due uomini decisero di farne la sede principale della loro organizzazione segreta, \"Spysong\". Vi costruirono una base fortificata, occultata, protetta da difese magiche e a cui \u00e8 difficile avvicinarsi senza essere visti. I visitatori non sono benvenuti, anche se, in caso di estrema necessit\u00e0, possono venire ospitati; quelli di allineamento malvagio sono cacciati senza riserve, sempre che le trappole magiche non li abbiano gi\u00e0 fermati.\nPaludi Senza Fondo.\n\u00c8 un'ampia zona paludosa che si forma in piena estate a seguito dello scioglimento del terreno ghiacciato. Se non si sa dove andare \u00e8 un territorio estremamente pericoloso, dato che le paludi sono spesso trappole mortali. Vi si trovano per\u00f2 alcune sorgenti di acqua calda (probabilmente non di origine naturale) che hanno propriet\u00e0 magiche, fra cui quella di guarire le ferite.\nBuchi Neri.\n\u00c8 chiamato cos\u00ec un sistema di caverne situato nelle Montagne Galena, a pochi chilometri da Darmshall, tana di numerosissimi umanoidi. Avendo fatto parte dell'esercito del Re-Stregone, gli abitanti delle caverne possiedono grandi tesori, accumulati durante le scorrerie nel Damara.\nPersonaggi degni di nota.\nGarymbelly \"Grumble\" Hillsafar.\nGuerriero, capo del clan Hillsafar, ha un carattere scontroso e burbero, ma \u00e8 anche schietto e generoso; le sue azioni sono sempre fatte per il bene del clan.\nHedweck \"Cacciatore di Spiriti\".\nAlto un metro e novanta per centodieci chili, fiero e solitario, \u00e8 il miglior guerriero della trib\u00f9 barbara del Verme Bianco. Agisce al servizio degli sciamani della trib\u00f9 come cacciatore degli spiriti maligni; per questo, di solito erra per le Paludi Senza Fondo. Il barbaro brandisce Spaccaossa, un grande martello da guerra, e veste l'armatura sacra della trib\u00f9.\nMariabronne il Vagabondo.\n\u00c8 un ranger che erra nelle zone selvagge del Vaasa; solitario, ha un carattere oscuro. Spesso si pu\u00f2 incontrare al Cancello, dove si propone come guida."}
{"id": "413430", "revid": "9", "url": "https://it.wikipedia.org/wiki?curid=413430", "title": "Eric VII di Danimarca", "text": ""}
{"id": "413431", "revid": "9", "url": "https://it.wikipedia.org/wiki?curid=413431", "title": "Eric III di Norvegia", "text": ""}
{"id": "413432", "revid": "9", "url": "https://it.wikipedia.org/wiki?curid=413432", "title": "Eric XIII di Svezia", "text": ""}
{"id": "413435", "revid": "17654", "url": "https://it.wikipedia.org/wiki?curid=413435", "title": "Clitocybe gilva", "text": ""}
{"id": "413436", "revid": "767487", "url": "https://it.wikipedia.org/wiki?curid=413436", "title": "Seigneux", "text": "Seigneux (toponimo francese) \u00e8 una frazione di 279 abitanti del comune svizzero di Valbroye, nel Canton Vaud (distretto della Broye-Vully).\nStoria.\nGi\u00e0 comune autonomo che si estendeva per 3,72\u00a0km\u00b2 e che comprendeva anche la frazione di Treize-Cantons, nel 2011 \u00e8 stato accorpato agli altri comuni soppressi di Cerniaz, Combremont-le-Grand, Combremont-le-Petit, Granges-pr\u00e8s-Marnand, Marnand, Sassel e Villars-Bramard per formare il nuovo comune di Valbroye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "413441", "revid": "1776051", "url": "https://it.wikipedia.org/wiki?curid=413441", "title": "Denezy", "text": "Denezy (toponimo francese) \u00e8 una frazione di 128 abitanti del comune svizzero di Montanaire, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 3,79\u00a0km\u00b2, nel 2013 \u00e8 stato accorpato agli altri comuni soppressi di Chan\u00e9az, Chapelle-sur-Moudon, Correvon, Martherenges, Neyruz-sur-Moudon, Peyres-Possens, Saint-Cierges e Thierrens per formare il nuovo comune di Montanaire.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "413443", "revid": "767487", "url": "https://it.wikipedia.org/wiki?curid=413443", "title": "Villars-le-Comte", "text": "Villars-le-Comte (toponimo francese) \u00e8 un comune svizzero di 143 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "413444", "revid": "1776051", "url": "https://it.wikipedia.org/wiki?curid=413444", "title": "Vuissens", "text": "Vuissens (toponimo francese) \u00e8 una frazione di 254 abitanti del comune svizzero di Estavayer, nel Canton Friburgo (distretto della Broye).\nGeografia fisica.\nVuissens \u00e8 un'exclave del Canton Friburgo nel Canton Vaud.\nStoria.\nGi\u00e0 comune autonomo che si estendeva per 5,62\u00a0km\u00b2, il 1\u00ba gennaio 2017 \u00e8 stato accorpato agli altri comuni soppressi di Bussy, Estavayer-le-Lac, Morens, Murist, Rueyres-les-Pr\u00e9s e Vernay per formare il nuovo comune di Estavayer.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "413445", "revid": "6923", "url": "https://it.wikipedia.org/wiki?curid=413445", "title": "Bible Black", "text": " \u00e8 un videogioco hentai creato da Sho Hanebu e Yasuyuki Muto e prodotto in Giappone nel 2000, da cui \u00e8 stata tratta una serie animata nel 2001.\nLa storia, relativamente architettata e approfondita per il genere, \u00e8 intrisa di misticismo, simbolismo e sesso. Essa ruota attorno a un antico libro di incantesimi, la \"Bibbia nera\" del titolo, e delle conseguenze che essa ha sulle persone abbastanza sfortunate da entrarne in possesso.\n\u00c8 suddiviso in un ciclo di quattro serie, ognuna recante un titolo legato a eventi o icone reali dell'esoterismo, quali il Rogo di Valpurgis o la lancia di Longinus.\nEsiste un seguito, \"Bible Black: The Infection\", pubblicato il 14 luglio 2008 in Giappone, e successivamente pubblicato in lingua inglese il 28 giugno 2011, con il titolo \"Bible Black 2\".\nVisual novel.\nLa prima visual novel ha ispirato la prima serie animata. Taki Minase \u00e8 uno studente delle scuole superiori che trova un libro di magia nera nello scantinato della scuola e inizia cos\u00ec a dedicarsi alla magia nera ottenendo benefici sessuali per s\u00e9 e i suoi amici finch\u00e9 altre persone malvagie si interessano ai suoi poteri e al modo per ottenerli. Cos\u00ec le vere origini del libro si svelano e l'incidente avvenuto dodici anni prima, quando le forze malvagie erano al loro apice, viene alla luce. Dopo essersi ripreso dall'influsso maligno del libro \"Minase\" cercher\u00e0 in ogni modo di redimersi e di trarre in salvo se stesso e la ragazza di cui \u00e8 innamorato segretamente.\nNel videogioco sono presenti 12 diversi finali a seconda del percorso scelto durante la storia, ma solo uno \u00e8 descritto come vero finale.\nFinali.\nIl vero finale del gioco, Minase riesce a salvare Imari e copula con lei. Non si pu\u00f2 ottenerlo all'inizio ma occorre completare gli altri scenari.\nMinase decide di tenere il potere del libro nero per s\u00e9 stesso tradendo Kitami.\nKitami riesce nel proprio scopo e cos\u00ec a scuola lei, Shiraki, Minase e Imari si lasciano andare alla pi\u00f9 totale depravazione.\nMinase si ritrova drogato e costretto a copulare con Shiraki incinta.\nMinase non cade nella tentazioni di Kitami e Saeki. Kitami cos\u00ec lo obbliga con la magia nera a eiaculare sul suo seno fino alla morte.\nIto si vendica di Minase seducendolo per poi drogarlo e ucciderlo durante il sesso.\nSimile al vero finale del gioco ma Minase viene ricoverato in un ospedale psichiatrico.\nIl secondo finale dove Minase viene ucciso da Ito che lo accoltella.\nMinase e Miss. Takashiro vengono drogati cos\u00ec che facciano sesso continuamente.\nNonogusa si vendica di Minase violentandolo negli spogliatoi assieme a un'amica.\nMinase viene ucciso provando a fermare Kitami con un coltello.\nMiss. Takashiro riesce a uccidere Minase dopo avergli chiesto di copulare con lui.\nOAV.\n\"Bible Black\".\nTrama.\nIl protagonista \u00e8 Minase, giovane liceale che, spinto dalla curiosit\u00e0, esplora l'ala abbandonata del liceo che frequenta. Dopo aver sottratto la chiave degli oramai fatiscenti locali sotterranei, verosimilmente magazzini, li esplora imbattendosi in una stanza diversa dalle altre: le pareti sono infatti coperte da macchie scure e strani simboli (tutti appartenenti alla simbologia propria della magia nera, come ad esempio i pentacoli disegnati con la punta superiore della stella rivolta all'ingi\u00f9). Nella stanza \u00e8 presente uno spoglio altare in pietra, circondato da vecchie candele e posto al centro di un circolo disegnato sul pavimento col gesso. Accese le candele e scosso dall'ambiente, si innescano una serie di eventi che fanno aprire un piccolo compartimento cavo nella parte inferiore dell'altare. Al suo interno, Minase trova un antico libro, sigillato da una catena d'argento: nelle sue pagine sono trascritti incantesimi di vario tipo, in grado sia di controllare le pulsioni pi\u00f9 primitive dell'essere umano (e quindi la libido) sia di effettuare delle vere e proprie evocazioni. La \"bibbia nera\" \u00e8 scritta, come rivelato nel primo episodio della serie \"Bible Black Origins\", in un linguaggio ibrido, derivato dal latino, dal francese e dall'italiano. La maggior parte degli incantesimi richiede un tributo di sangue direttamente proporzionale alla sua complessit\u00e0.\nSempre in \"Origins\", viene rivelato come le ragazze del club di magia (la stessa riscoperta fatta oltre un decennio dopo da Minase), le prime ad aver rinvenuto e parzialmente tradotto il libro, avessero iniziato a utilizzare i suoi incantesimi fino al tentativo di aprire uno dei cancelli del mondo demoniaco: questo tipo di evocazione superiore, tuttavia, richiede un sacrificio umano. Per questo motivo venne condotta nella sede del club Kitami, giovane studentessa appena trasferitasi. La morte di Kitami non fu per\u00f2 sufficiente e compiere l'incantesimo e tutte le altre componenti che avevano preso parte al rituale vennero uccise dalla capogruppo nel tentativo di ottenere un tributo di sangue sufficiente per la riuscita della magia. Il massacro coinvolge anche la capogruppo, pugnalata da Kitami in punto di morte. A seguito della vicenda, i locali (e, di conseguenza, il libro) vennero sigillati e dimenticati.\nMinase usa gli incantesimi contenuti nella bibbia nera per far innamorare una ragazza di s\u00e9: Shiraki, ignaro tuttavia sia del passato del volume, sia del fatto che l'evocazione fosse in realt\u00e0 riuscita: un demone aveva infatti offerto a Kitami un nuovo corpo e l'accesso agli incantesimi pi\u00f9 potenti della magia nera (tra cui la capacit\u00e0 di trasformare il suo clitoride in un pene), qualora essa avesse acconsentito, dodici anni dopo, a restituirgli quello stesso corpo, compreso di anima. Da quel momento, Kitami cerca disperatamente non solo di trasferire la propria anima in un altro corpo (di una vergine) prima dello scadere del tempo di grazia, ma anche di consumare la sua vendetta verso coloro che l'avevano assassinata.\nAi tempi della storia della prima serie, \u00e8 l'infermiera del liceo di Minase.\nSar\u00e0 compito di Minase, a cui Kitami ha fatto dono di un demone personale (che aumenta considerevolmente le sue facolt\u00e0 magiche latenti), scegliere se redimersi o seguire la crudele infermiera assetata di vendetta sulla strada del male, sacrificando le persone che ama.\nPersonaggi.\nProtagonista della prima serie, \u00e8 innamorato segretamente della sua amica Imari ma l'influenza malefica della Bibbia nera lo conduce nelle braccia di altre ragazze.\nAmica d'infanzia di Minase col quale litiga spesso. Anche se non lo mostra apertamente \u00e8 molto affezionata a Minase e segretamente lo ama. Finisce nelle mire di Kitami essendo una vergine.\nDottoressa della scuola, in realt\u00e0 si tratta della ragazza che fu sacrificata 12 anni prima in un rito magico. Trama nell'ombra alla ricerca di un corpo \"puro\" col quale compiere il rito per la salvezza della sua anima. Ha forti poteri magici e il suo clitoride si trasforma in un pene col quale sottomette le sue vittime.\nProfessoressa del club dell'arte della scuola. Si scopre essere un ex-membro del vecchio circolo della magia. Sa usare la magia anche se non allo stesso livello di Kitami.\n\u00c8 la prima ragazza a cadere vittima della magia del libro usato da Minase. Si innamora perdutamente di Minase e tenta anche il suicidio quando scopre che lui ama Imari e non lei.\nRagazza scaltra e ambiziosa, ha un forte interesse verso la magia nera e farebbe qualsiasi cosa per ottenere il potere della Bibbia nera. Crea il nuovo circolo di magia a scuola. Cerca prima di sedurre Minase per usufruire del suo libro, poi finisce sottomessa a Kitami.\nStudentessa dai lunghi capelli verdi che diventa schiava di Kitami. Porta in testa un fiocco nero a forma di orecchie da coniglio.\nRagazza timida innamorata di un ragazzo di nome Asada-kun e che chiedi a Minase un incantesimo per farlo innamorare di lei.\nStudentessa e membro del club di nuoto, porta gli occhiali e i capelli corti. Come \u00e8 successo a Ito cade vittima di Kitami. Compare anche in \"Bible Black: Only\" con due sue compagne ma anche qui non viene mai chiamata per nome.\nSorellastra di Minase, ha un ruolo del tutto secondario nella trama.\nAmica di Saeki e membro nel nuovo circolo della magia, come le sue amiche diventa schiava di Kitami.\nAmica di Saeki e membro nel nuovo circolo della magia, come le sue amiche diventa schiava di Kitami.\nEpisodi.\nIl primo titolo \u00e8 quello tradotto letteralmente dalla versione originale giapponese, il secondo \u00e8 quello con cui l'episodio \u00e8 pi\u00f9 conosciuto.\n\"Bible Black: Gaiden\".\nTrama.\nLa storia inizia 12 anni prima degli eventi della 1\u00aa serie. La Bibbia nera viene tradotta e usata dall'allora studentessa Hiroko Takashiro, affascinata dal mondo della magia, insieme alle sue amiche Saki e Rie con le quali fonda il circolo della magia. Takashiro e le sue compagne iniziano cos\u00ec a spadroneggiare nella scuola, guadagnandosi il rancore di Kozono, ragazza che le ha sempre guardate dall'alto in basso la quale finisce vittima di un incantesimo. Una volta libera dalla magia, Kozono medita vendetta e a pagarne le spese sar\u00e0 la giovane e innocente Kitami.\nPersonaggi.\nAmante di Kozono, in intimit\u00e0 la chiama sorellona. Durante i rapporti con lei \u00e8 sottomessa mentre nella vita scolastica \u00e8 molto severa e disciplinata. Sar\u00e0 la prima vittima a subire una magia dalla Bibbia nera che durante una riunione scolastica la costringer\u00e0 a masturbarsi, davanti alla platea (i ragazzi presenti all'assemblea saranno gli unici spettatori a godere della visione, ragazze e docenti saranno inorriditi), dopodich\u00e9 sar\u00e0 spostata in infermeria per riprendersi.\nMembro del concilio studentesco e di famiglia ricca, \u00e8 lesbica convinta e ha una relazione con Junko. All'inizio \u00e8 molto scettica verso la magia ma poi lei stessa \u00e8 vittima di un incantesimo che la fa cadere nelle braccia di Hiratani. Cerca di sedurre Kitami ma viene respinta. Una volta che viene liberata dalla magia di Hiroko entra nel circolo della magia per vendicarsi.\nAppassionata del mondo della magia, fonda un circolo della magia a scuola. \u00c8 la prima capire il potere del libro e lo sfrutta a scuola in cambio di denaro insieme alle sue amiche Saki e Rie, venendo presto sedotta dal potere malefico della Bibbia nera.\nNuova studentessa da poco trasferitasi, \u00e8 gentile, timida e ama gli animali. Respinge le continue avances di Kozono.\nAmica di Hiroko e Rie.\nAmica di Hiroko e Saki, \u00e8 lei a trovare la Bibbia nera in svendita in un negozio.\nUnico personaggio maschile di questa serie, \u00e8 uno studente innamorato di Kozono. Grazie alla magia di Hiroko, Kozono si innamora di lui ma una volta sciolto l'incantesimo la ragazza se ne libera.\n\"Shin Bible Black\".\nTrama.\nSono passati molti anni dalla Notte di Walpurgis (evento principale della prima serie), e le ragazze del club della magia hanno ormai concluso la scuola e preso strade diverse. Shiraki e Saeki sono diventate insegnanti della loro vecchia scuola, mentre la professoressa Takashiro \u00e8 diventata una suora-sacerdotessa. Imari \u00e8 entrata a far parte di un reparto speciale della polizia, come investigatrice del paranormale. Il suo reparto indaga su una serie di macabri omicidi avvenuti tutti mentre le vittime avevano dei rapporti sessuali. I testimoni affermano di aver visto il fantasma di una ragazza sulle scene dei delitti. Saeki intanto fa risorgere il circolo della magia con un nuovo gruppo di studentesse come seguaci, ma non \u00e8 chiaro se \u00e8 rimasta dalla parte di Kitami o se la sta combattendo. Nel frattempo Imari e la sua sottoposta del reparto speciale finiscono per sbaglio coinvolte in una rapina e catturate dagli strani rapinatori della banca. Una improvvisata cerimonia mistica iniziata dai rapinatori risveglia Kitami che prende il possesso del corpo di Imari. Successivamente la ragazza ruba di nascosto la lancia di Longinus dalla cassaforte della banca. Imari/Kitami trova la compagna del diavolo, la \"donna scarlatta\" (colei che partorir\u00e0 l'anticristo) nella sua sottoposta, Aki. Con l'inganno la coinvolge in una cerimonia durante la quale introduce la lancia di Longinus nella sua vagina. Intanto la ragazza fantasma, identificata come Jody Crowley, e Takashiro interferiscono con la cerimonia ma con scopi differenti. La lancia rimane cos\u00ec bloccata permanentemente nella vagina di Aki che diventa cos\u00ec il bersaglio di vari attacchi delle forze oscure.\n\"Bible Black: Only-ban\".\nTrama.\nLa trama di questi due episodi raccoglie diversi brevi eventi aggiuntivi che si possono inserire nella storia della prima serie.\nNel primo episodio vediamo Miss Takashiro che, nel ricordarsi l'esperienza passata col diavolo, viene poi sottomessa dal vicepreside della scuola, pi\u00f9 demone che umano. Nella seconda scena la protagonista \u00e8 Ito che si diverte col suo ragazzo sul terrazzo della scuola.\nNella nuova scena (che \u00e8 il continuo della precedente) si vedono tre ragazze dopo la lezione di nuoto negli spogliatoi; qui Miyuki Nonogusa (che si era gi\u00e0 vista nella prima serie) \u00e8 legata ed eccitata contro la sua volont\u00e0. Giunge Ito e col suo ragazzo sottomette le tre studentesse. Nell'ultima sequenza del primo episodio si vedono alcuni scatti di Saeki prima e dopo la piscina a scuola; sotto la doccia la ragazza far\u00e0 poi sesso con due ragazzi concludendo l'episodio.\nNel secondo episodio Saeki con le due sue amiche Maki e Amaki raccolgono lo sperma di diversi ragazzi vergini in una coppa per un rito magico. Il rito permette a Saeki di ottenere due falli con i quali si diverte con le sue compagne. Nella seconda parte Yukiko Minase \u00e8 alle prese con un desiderio erotico incontrollabile che la porta a essere sottomessa da un suo professore. Infine nell'ultima scena Miss Takashiro mentre corregge i compiti dei suoi studenti, non pu\u00f2 fare a meno di fantasticare di essere usata da loro, toccandosi nel buio della stanza."}
{"id": "413446", "revid": "9", "url": "https://it.wikipedia.org/wiki?curid=413446", "title": "Turismo gay", "text": ""}
{"id": "413454", "revid": "2985824", "url": "https://it.wikipedia.org/wiki?curid=413454", "title": "Newspeak", "text": ""}
{"id": "413455", "revid": "4239", "url": "https://it.wikipedia.org/wiki?curid=413455", "title": "Gallo Nero", "text": "Il Gallo Nero \u00e8 lo storico simbolo del Chianti, adottato come marchio per il vino Chianti Classico dal consorzio che ne raggruppa i produttori.\nFino al 2005 il Gallo Nero era il simbolo del \"Consorzio del Marchio Storico\", un consorzio che gestiva l'immagine di un gruppo di produttori all'interno del Consorzio del Vino Chianti Classico. Dal 2005 il simbolo \u00e8 stato esteso a tutti i produttori della sottozona Classico.\nLa leggenda.\nL'origine di questo simbolo deriva da un'antica leggenda. Si narra che al tempo delle lotte medievali Firenze e Siena, da sempre in guerra per il possesso di questo preziosissimo angolo di Toscana ed entrambe stanche di battaglie sanguinose, decidessero di regolare la questione con un singolare arbitrato.\nLe due citt\u00e0 decisero infatti di affidare la definizione del confine ad una prova tra due cavalieri, uno con i colori di Firenze ed uno con i colori di Siena. Il confine fiorentino-senese sarebbe stato fissato nel punto dove i due cavalieri si fossero incontrati partendo all'alba dalle rispettive citt\u00e0, al canto del gallo. I senesi scelsero un gallo bianco e lo rimpinzarono di cibo, convinti che all'alba questo avrebbe cantato pi\u00f9 forte, mentre i fiorentini scelsero un gallo nero che lasciarono a stecchetto. Il giorno della prova, il gallo nero fiorentino, morso dalla fame, cominci\u00f2 a cantare prima ancora che il sole fosse sorto, mentre quello bianco, senese, dormiva ancora beato perch\u00e9 ancora sazio.\nIl cavaliere fiorentino, al segnale convenuto, si mise subito al galoppo, mentre il collega senese dovette aspettare ancora molto prima che l'altro volatile si decidesse a cantare: il risultato della pacifica tenzone fu che i due cavalieri si incontrarono a soli 12\u00a0km dalle mura di Siena e cos\u00ec la Repubblica Fiorentina pot\u00e9 annettersi tutto il Chianti.\nLa Lega del Chianti.\nLeggende campanilistiche a parte, il Gallo Nero nacque come simbolo della Lega del Chianti, una sorta di giurisdizione militare creata dalla Repubblica del Marzocco nel 1384 in funzione antisenese, comprendente gli attuali comuni di Castellina in Chianti, Gaiole in Chianti e Radda in Chianti.\nNel 1716 il Granduca di Toscana Cosimo III emise un bando che decretava che i vini prodotti a Castellina, Gajole e Radda potessero chiamarsi \"vini del Chianti\" delimitando quindi la zona vinicola Chianti fino ad includere circa i 3/5 del Comune di Greve\n\"Spedaluzzo si trova al Km 16+500 della attuale SR 222 Chiantigiana, cio\u00e8 a Nord di Greve sul confine tra quelli che erano i territori della Lega di Val di Greve e quelli della Lega di Val di Cintoia e Robbiana, quindi il bando granducale del 1716 (quello riportato nel marchio e sulle magliette) includeva il territorio comunale di Greve afferente alle zone di Greve, Panzano, Passo de'Pecorai, Lamole e Lucolena escludendone le sole frazioni a nord (Strada, Ferrone, Chiocchio, Mugnana e San Polo).\"\nLa successiva istituzione della Podesteria del Chianti con sede in Radda, vide l'inclusione dei tre comuni senesi e dell'intero comune grevigiano, allora ancora privo del suffisso \"in Chianti\" ma di fatto incluso in toto nello stesso.\nCon la creazione nel 1932 della zona vinicola Chianti questi tre comuni ricaddero all'interno della pi\u00f9 estesa sottozona denominata Classico."}
{"id": "413462", "revid": "785863", "url": "https://it.wikipedia.org/wiki?curid=413462", "title": "La Blue Girl", "text": " \u00e8 un manga \"hentai\" di Toshio Maeda pubblicato da dicembre 1989 a marzo 1993.\nDa esso \u00e8 stata tratta una serie OAV di sei episodi prodotti da Daiei Co. tra il 1992 e il 1994. Sono stati realizzati anche tre film live action, di cui uno diretto da Y\u014d Kobayashi.\nTrama.\nLa storia coinvolge vari clan ninja che continuamente combattono fra di loro. La protagonista \u00e8 Miko Mido, una giovane ninja in allenamento e prossimo capo del clan ninja Miroku. Questo clan ha il controllo sui Shikima, una perversa razza di demoni affamati di sesso, guidati dal padre di Miko. Tuttavia, quando i ladri rubano il patto magico che garantisce al clan questo potere, Miko deve combattere gli Shikima, utilizzando il suo ninjutsu sessuato per salvare il mondo. Gli Shikima vivono in una dimensione parallela e bisogna compiere specifici rituali sessuali per viaggiare.\nMedia.\nLive action.\nDalla serie manga sono stati tratti tre film live action: nel 1994, nel 1996 e nel 1996.\nVideogiochi.\nIl manga \u00e8 stato usato come spunto per due videogiochi: uno per PC-98 e FM Towns, l'altro per Windows 95."}
{"id": "413463", "revid": "46291", "url": "https://it.wikipedia.org/wiki?curid=413463", "title": "Parietaria judaica", "text": "La Parietaria judaica (\"Parietaria judaica\", L. 1753) \u00e8 una pianta della famiglia delle Urticaceae.\nSi trova facilmente ai bordi delle strade, lungo i muretti a secco.\nL'habitat ideale sono i luoghi aridi.\nEtimologia.\nDeriva dalle parole \"Parietaria\" (latino): che abita sul muro (un nome usato dal naturalista e filosofo romano Plinio) e \"Judaica\" (latino): dalla Giudea, dalla Palestina.\nDescrizione.\nLa forma biologica della Parietaria judaica \u00e8 l'emicriptofita scaposa, poich\u00e9 i suoi germogli svernanti sono situati appena sotto la superficie del suolo e l'asse floreale \u00e8 pi\u00f9 o meno eretto. Questa pianta ha steli pelosi rosa o rossi, legnosi alla base. Raggiunge in media un'altezza di 60 centimetri (24 pollici). Le foglie sono pelose, alternate, semplici, intere e verdi, con margini lisci. I piccoli fiori bianchi o rosa sono attaccati agli steli. Sono bisessuali o unisessuali, prodotti in gruppi da tre a molti insieme nelle ascelle delle foglie. Il soprannome di erba appiccicosa \u00e8 dovuto alla qualit\u00e0 aderente dei fiori e degli steli pelosi; a differenza di alcune specie affini della famiglia delle Urticaceae, i peli non pungono. Il periodo di fioritura si estende dalla primavera all'autunno, quando produce grandi quantit\u00e0 di polline. I frutti sono acheni nerastri.\nAllergia.\nProvoca reazioni allergiche in alcune persone."}
{"id": "413498", "revid": "6923", "url": "https://it.wikipedia.org/wiki?curid=413498", "title": "Eiichir\u014d Oda", "text": "La sua notoriet\u00e0 \u00e8 principalmente dovuta al manga \"One Piece\", iniziato nel 1997.\nGrazie alla sua opera Oda detiene il titolo di autore del manga pi\u00f9 venduto nella storia, con pi\u00f9 di 480 milioni di copie in tutto il mondo. Dal suo lavoro \u00e8 stato tratto anche un anime di grande successo. La popolarit\u00e0 di \"One Piece\" lo ha reso uno dei \"mangaka\" che hanno cambiato il mondo dei manga.\nGiovent\u00f9.\nDa bambino Oda era ispirato dai lavori di Akira Toriyama e aspirava a diventare un artista di manga. Ricorda che probabilmente il suo interesse per i pirati \u00e8 nato dalla visione della famosa serie animata \"Vicky il vichingo\". Ha anche creato un personaggio di nome Pandaman in onore del classico manga di wrestling \"Kinnikuman\" del duo Yudetamago. Pandaman non venne usato solo in un capitolo di quell'opera, ma appare continuamente come cameo all'interno di quella di Oda.\nCarriera.\nA 17 anni Oda cre\u00f2 la sua prima opera, \"Wanted!\", con la quale vinse diversi premi, compreso un secondo posto al rinomato Premio culturale Osamu Tezuka. Questo gli garant\u00ec un posto di lavoro per la rivista \"Weekly Sh\u014dnen Jump\", lavorando inizialmente come assistente di Shinobu Kaitani nella serie \"Suizan Police Gang\" e successivamente di Masaya Tokuhiro nelle serie \"Jungle King Tar-chan\" e \"Mizu no Tomodachi Kappaman\", da cui risulta notevolmente influenzato sotto l'aspetto artistico. A 19 anni lavor\u00f2 come assistente di Nobuhiro Watsuki nella realizzazione della serie \"Kenshin - Samurai vagabondo\", prima di vincere il Hop Step Award per nuovi artisti. Watsuki gli ha anche accreditato la realizzazione del personaggio Kamatari Honjo che appare in \"Kenshin Samurai vagabondo\". In questo periodo disegna due storie brevi incentrate sul mondo dei pirati e intitolate \"Romance Dawn\" che debuttano su \"Akamaru Jump\" e su \"Shonen Jump\" tra la fine del 1996 e l'inizio del 1997. In \"Romance Dawn\" il protagonista \u00e8 Monkey D. Rufy, che sarebbe poi diventato anche il protagonista di \"One Piece\".\nNel 1997 \"One Piece\" fece la sua prima apparizione su \"Weekly Sh\u014dnen Jump\", diventando velocemente uno dei manga pi\u00f9 apprezzati in Giappone. In un sondaggio condotto nel 2008 dall'azienda di ricerca marketing Oricon, Oda \u00e8 stato nominato quarto \"mangaka\" preferito dai giapponesi. Occupa tale posizione insieme a Yoshihiro Togashi, autore di \"Yu degli spettri\" e di \"Hunter \u00d7 Hunter\"."}
{"id": "413500", "revid": "17654", "url": "https://it.wikipedia.org/wiki?curid=413500", "title": "Cavalieri (Aristofane)", "text": ""}
{"id": "413502", "revid": "17654", "url": "https://it.wikipedia.org/wiki?curid=413502", "title": "Nuvole (Aristofane)", "text": ""}
{"id": "413504", "revid": "77358", "url": "https://it.wikipedia.org/wiki?curid=413504", "title": "Alexander Fedorovich Kerensky", "text": ""}
{"id": "413505", "revid": "775372", "url": "https://it.wikipedia.org/wiki?curid=413505", "title": "Taumatawhakatangihangakoauauotamateaturipukakapikimaungahoronukupokaiwhenuakitanatahu", "text": "Taumatawhakatangihangakoauauotamateaturipukakapikimaungahoronukupokaiwhenuakitanatahu o Taumatawhakatangihangakoauauotamateapokaiwhenuakitanatahu \u00e8 il nome in lingua m\u0101ori di una collina, alta circa 305 metri, vicina a Porangahau, a sud di Waipukurau nella Hawke's Bay meridionale, in Nuova Zelanda. Con 85 lettere, \u00e8 uno dei toponimi pi\u00f9 lunghi che si conoscano; per semplicit\u00e0 viene abbreviato in Taumata dagli abitanti del luogo. Con la pronuncia \"Tetaumatawhakatangihangakoauaotamateaurehaeaturipukapihimaungahoronukupokaiwhenuaakitanarahu\", avente 92 lettere, \u00e8 entrata nel \"Guinness dei primati\".\nIl nome scritto sul cartello segnaletico locale \u00e8 \u00abTaumatawhakatangihangakoauauotamateaturipukakapikimaungahoronukupokaiwhenuakitanatahu\u00bb e riporta in inglese la tradizione secondo cui Tamatea dovette combattere in quel luogo contro il popolo Ngati Hine e nel corso della battaglia venne ucciso suo fratello. Tamatea rimase cos\u00ec addolorato dalla perdita che si ferm\u00f2 alcuni giorni sul posto e ogni mattino si rec\u00f2 su quel poggio a suonare il K\u014dauau in sua memoria. Quindi il nome indica \"la collina su cui Tamatea, il capo di grande statura fisica e fama, ha suonato sul suo flauto un lamento in memoria di suo fratello\".\nEsistono diverse traduzioni, tra cui una di queste \u00e8: \u00abIl luogo in cui Tamatea, l'uomo dalle grandi ginocchia, che discese, scal\u00f2 e ingoi\u00f2 montagne, conosciuto come divoratore di terre, suon\u00f2 il suo flauto per il suo amato [fratello]\u00bb. \nIl nome sulla segnaletica del luogo \u00e8 sempre stato utilizzato dalle popolazioni Maori mentre la versione pi\u00f9 lunga \u00e8 apparentemente pi\u00f9 recente, o forse pi\u00f9 formale. I gallesi sostengono per\u00f2 che quest'ultima versione sia stata appositamente allungata a partire da quella originale per essere pi\u00f9 lunga di Llanfairpwllgwyngyllgogerychwyrndrobwllllantysiliogogogoch, che a sua volta qualcuno sostiene essere stata allungata di proposito per diventare il pi\u00f9 lungo toponimo britannico.\nInfluenza culturale.\nLa forma pi\u00f9 breve del nome era usata in una canzone scritta e interpretata dal musicista neozelandese Peter Cape (1926-1979). Successivamente il nome \u00e8 comparso nel successo pop inglese \"The Lone Ranger\", di Quantum Jump, nel 1979. La canzone ricorda, nel tono e nella musica, la cultura dei nativi americani, in accordo con il testo della canzone. Kenny Everett ha interpretato questa canzone per il suo Video Show su Independent Television (ITV)."}
{"id": "413506", "revid": "399", "url": "https://it.wikipedia.org/wiki?curid=413506", "title": "Paesi", "text": ""}
{"id": "413508", "revid": "1543377", "url": "https://it.wikipedia.org/wiki?curid=413508", "title": "Lingua uzbeca", "text": "L'uzbeco o usbeco (\"O'zbek tili\" con scrittura nell'alfabeto latino, \"\u040e\u0437\u0431\u0435\u043a \u0442\u0438\u043b\u0438\" in alfabeto cirillico) \u00e8 una lingua turca parlata in Uzbekistan, Afghanistan e altri Stati dell'Asia centrale.\nDistribuzione geografica.\nHa circa 27 milioni di parlanti nativi, \u00e8 parlata dagli Uzbechi in Uzbekistan e in altre parti dell'Asia centrale e in totale ha 34 milioni di parlanti secondo Ethnologue 2015.\nNelle ex-repubbliche sovietiche ci sono circa 18,7 milioni di persone che parlano dialetti dell'uzbeco. Nell'Uzbekistan, 16,5 milioni parlano l'uzbeco come lingua nativa. Ci sono inoltre 873.000 parlanti in Tagikistan, 657.000 in Kirghizistan, 332.000 in Kazakistan, e 317.000 in Turkmenistan. Circa 5.000 persone nello Xinjiang (Cina) parlano uzbeco.\nIn Afghanistan circa 3 milioni di persone parlano la variante meridionale dell'uzbeco.\nLingua ufficiale.\n\u00c8 la lingua ufficiale dell'Uzbekistan.\nDialetti e lingue derivate.\nLa lingua usbeca ha molti dialetti, che variano notevolmente da regione a regione; tuttavia, c'\u00e8 un dialetto comunemente compreso che \u00e8 usato nei mezzi di comunicazione e nella maggior parte delle pubblicazioni a stampa. Alcuni linguisti considerano un dialetto dell'usbeco la lingua parlata nell'Afghanistan settentrionale dalla popolazione di etnia usbeca.\nLo standard ISO 639-3 classifica l'uzbeco come macrolingua composta da due membri:\nClassificazione.\nL'uzbeco appartiene alla famiglia Qarluq delle lingue turche, e in conseguenza il suo lessico e la sua grammatica sono pi\u00f9 strettamente legate alla lingua uigura, mentre altre influenze vengono dalle lingue persiana, araba e russa.\nGrammatica.\nLa tipologia linguistica \u00e8 Soggetto Oggetto Verbo.\nVocabolario.\nL'influenza dell'Islam e della lingua araba \u00e8 evidente in uzbeco, come pure l'influenza residua del russo dal tempo in cui l'Uzbekistan era sotto il dominio dapprima zarista e poi sovietico. La maggior parte delle parole arabe \u00e8 arrivata in usbeco attraverso il persiano; l'usbeco condivide molto del proprio lessico di origine araba e persiana con lingue di popoli vicini quali il persiano, il tagico, l'urdu e la lingua hindi.\nSistema di scrittura.\nSino al 1927 la lingua si scrisse con l'alfabeto arabo, tuttora in uso in Afghanistan, poi con l'alfabeto latino, sostituito nel 1940 dall'alfabeto cirillico. Dopo la fine dell'Unione Sovietica, nel 1992 \u00e8 stato reintrodotto l'alfabeto latino. In Cina, i parlanti dell'usbeco usano una forma modificata di alfabeto arabo-persiano.\nDal 2001 l'alfabeto latino viene usato per le monete uzbeche (Som uzbeco) e dal 2004 alcuni siti web ufficiali lo utilizzano.\nTavola dell'usbeco latino, cirillico e fonetica IPA:"}
{"id": "413513", "revid": "1543377", "url": "https://it.wikipedia.org/wiki?curid=413513", "title": "SN 1006", "text": "SN 1006, la supernova osservata dalla Terra nell'anno 1006, \u00e8 stato l'evento stellare con magnitudine apparente pi\u00f9 brillante di cui esistano registrazioni storiche, tanto da risultare visibile anche di giorno per diversi giorni dopo la sua comparsa.\nApparsa nella costellazione del Lupo tra il 30 aprile e il 1\u00ba maggio del 1006, la \"nuova stella\" fu descritta da osservatori in Svizzera, Egitto, Iraq, Cina e Giappone. Le misurazioni moderne effettuate sul suo resto di supernova indicano che SN 1006 raggiunse una magnitudine apparente di circa -7,5.\nStoria delle osservazioni.\nEsistono molteplici registrazioni in Asia, Africa ed Europa dell'apparizione di una supernova tra il 30 aprile e il 1\u00ba maggio del 1006. Le pi\u00f9 numerose sono state redatte in Cina, mentre quelle arabe si contraddistinguono per la loro accuratezza. Le osservazioni dall'abbazia di San Gallo in Svizzera sono risultate estremamente utili per individuare la declinazione dell'evento.\nFu l'astrologo egiziano Ali Bin Ridwan a lasciare la descrizione storica pi\u00f9 completa dell'evento: nel suo commentario al \"Tetrabiblos\" di Tolomeo si trova scritto che l'oggetto fu 2,5/3 volte pi\u00f9 grande del disco di Venere, e raggiunse circa un quarto della luminosit\u00e0 della Luna. Assieme agli altri osservatori, egli scrive che la stella si trovava bassa sull'orizzonte meridionale. Gli scritti dei monaci dell'abbazia benedettina di San Gallo concordano con le osservazioni di Bin Ridwan per quanto riguarda magnitudine e posizione nel cielo, aggiungendo che \"in modo meraviglioso, essa era a volte contratta, a volte diffusa, e inoltre, a volte spenta\". Quest'ultima frase \u00e8 a volte interpretata come indicazione che la supernova fosse di tipo Ia. Alcune fonti indicano che la stella fosse abbastanza brillante da proiettare ombre; fu certamente visibile durante il giorno per qualche tempo, tanto che l'astronomo moderno Frank Winkler ha suggerito che \"nella primavera del 1006, la gente potrebbe essere stata in grado di leggere manoscritti a mezzanotte per mezzo della sua luce\".\nSembra che vi siano state due fasi distinte nell'osservazione della supernova: dopo un periodo iniziale di tre mesi nel quale ebbe la massima luminosit\u00e0, si affievol\u00ec per poi rendersi nuovamente visibile per un periodo di circa diciotto mesi. La maggior parte degli astrologi interpret\u00f2 l'evento come portatore di guerra e carestia, ma \u00e8 degno di nota che l'interpretazione che il cinese Chou K'o-ming ne diede all'imperatore fu di \"buon auspicio\".\nIl resto di supernova nell'astronomia moderna.\nLa supernova ha lasciato come resto di s\u00e9 una nebulosa fioca e con morfologia a guscio e disturbata, che venne scoperta nel 1965 da Douglas Milne e F. Gardner, i quali trovarono un guscio di espansione del diametro di 30 secondi d'arco mentre analizzavano lo spettro radio di una porzione di cielo nei pressi della stella Beta Lupi. Nel 1976 vennero trovate le controparti nei raggi X e in ottico. Per l'onda di espansione si \u00e8 determinata recentemente una distanza di 2,2 kiloparsec, un diametro di circa 20 parsec ed una velocit\u00e0 di espansione di 2800\u00a0km/s. L'oggetto \u00e8 anche conosciuto come \"PKS 1459-41\" a tutte le lunghezze d'onda. Al centro delle nebulosa ci si aspetta la presenza di una pulsar o di un buco nero, che tuttavia non sono stati ancora osservati."}
{"id": "413514", "revid": "14691", "url": "https://it.wikipedia.org/wiki?curid=413514", "title": "Isola Hawaii", "text": ""}
{"id": "413515", "revid": "33689", "url": "https://it.wikipedia.org/wiki?curid=413515", "title": "Vegetali", "text": ""}
{"id": "413516", "revid": "86599", "url": "https://it.wikipedia.org/wiki?curid=413516", "title": "Cratere Chebyshev", "text": "Chebyshev \u00e8 un grande cratere lunare di 179,05 km situato nella parte sud-orientale della faccia nascosta della Luna.. \nForma una catena assieme al cratere Langmuir, sovrapposto al bordo est-sud-est di Chebyshev, e al cratere Brouwer, posto all'estremit\u00e0 orientale di Langmuir.\nIl bordo di Chebyshev \u00e8 eroso ed irregolare, anche se rimane identificabile su quasi tutto il perimetro. Le pendici esterne di Langmuir penetrano all'interno della formazione, producendo un territorio accidentato. Numerosi crateri minori si trovano sul bordo occidentale, ed il maggiore \u00e8 Chebyshev U, dotato di un bordo affilato, anche se moderatamente irregolare, a causa di alcuni ingrossamenti. Il bordo settentrionale di Chebyshev ha una cospicua intaccatura, che si estende a \"V\" verso l'esterno per 30\u201340\u00a0km. Vi sono alcuni crateri minori sul bordo di nord-est, mentre il margine meridionale \u00e8 ancora pi\u00f9 irregolare. Sul bordo interno, a ovest-sud-ovest, vi \u00e8 un altro piccolo cratere di forma irregolare.\nIl pianoro interno alterna zone relativamente livellate a zone assai accidentate, con diverse spaccature striate nella parte nordorientale. Una piccola catena di crateri ha formato una linea irregolare delle pendici occidentali fin quasi al centro. Nella parte meridionale si trova il cratere satellite Chebyshev N, a forma di tazza e simmetrico, a parte pochi ingrossamenti del margine esterno verso sud-ovest.\nIl cratere \u00e8 dedicato al matematico russo Pafnutij L'vovi\u010d \u010ceby\u0161\u00ebv. \nCrateri correlati.\nAlcuni crateri minori situati in prossimit\u00e0 di Chebyshev sono convenzionalmente identificati, sulle mappe lunari, attraverso una lettera associata al nome."}
{"id": "413518", "revid": "1733385", "url": "https://it.wikipedia.org/wiki?curid=413518", "title": "Eremo di Sant'Alberto di Butrio", "text": "L'eremo di Sant'Alberto di Butrio, sorge fra primi rilievi dell'Appennino ligure, nella valle Staffora dell'Oltrep\u00f2 Pavese, in provincia di Pavia, in frazione Abbadia Sant'Alberto del comune di Ponte Nizza, a 687 metri s.l.m., isolato in una chiostra di monti, tra verdi pascoli, castagni, querce e abeti.\nStoria.\nLe origini dell'eremo, l'espansione, la decadenza.\nLa costruzione dell'eremo venne iniziata da Alberto di Butrio (santo di cui si hanno scarsissime notizie), forse del casato dei Malaspina, che nel 1030 and\u00f2 ad abitare in solitudine nella vicina valletta del Borrione, ove tuttora vi \u00e8 una piccola cappelletta a lui dedicata.\nAvendo guarito miracolosamente un figlioletto muto del marchese di Casalasco (Malaspina), questi in segno di riconoscenza gli edific\u00f2 una chiesa romanica dedicata alla Madonna in cui sant'Alberto ed i suoi seguaci eremiti potessero celebrare l'Ufficio divino. Costituitisi in comunit\u00e0, gli eremiti edificarono il monastero di cui rimane attualmente un'ala: il cosiddetto chiostrino ed il pozzo.\nA capo della comunit\u00e0 venne eletto sant'Alberto, che rimase abate fino al 1073, anno della sua morte. Nel frattempo l'eremo, alle dirette dipendenze del Papa, era assurto a grande potenza sia spirituale che temporale. Molte erano le celle e le dipendenze dell'eremo, situate nelle attuali province di Piacenza, Pavia, Alessandria e Genova.\nDopo la morte di sant'Alberto, l'eremo crebbe ancora in potenza e numero di monaci tanto da divenire un centro spirituale di una vastissima zona. Ospit\u00f2 illustri personaggi ecclesiastici e laici tra cui il fuggiasco re d'Inghilterra Edoardo II Plantageneto che ancor prima si era nascosto nel Castello di Melazzo vicino ad Acqui Terme, e bench\u00e9 un documento del 1887 sostenga che il re morisse e fosse sepolto inizialmente in questo Eremo, altre fonti storiche, e la maggior parte degli studiosi, sostengono che Edoardo II venisse assassinato nel castello di Berkeley, in Inghilterra. Si ritiene inoltre che vi abbiano soggiornato anche Federico Barbarossa e Dante Alighieri.\nI monaci seguivano la regola benedettina, secondo la riforma di Cluny o la revisione bobbiense, mantenendo tuttavia sempre viva l'antica vocazione eremitica.\nVerso la met\u00e0 del XV secolo, con l'avvento degli abati commendatari, l'eremo incominci\u00f2 il periodo di decadenza.\nNel 1516 papa Leone X un\u00ec l'abbazia a quella di San Bartolomeo in Strada di Pavia.\nNel 1543 gli ultimi monaci (olivetani) lasciarono l'eremo per trasferirsi nell'Abbazia di San Pietro di Breme da dove l'anno precedente vi erano giunti i pochi monaci benedettini. Vi rimase solo un sacerdote addetto alla cura delle anime. Nel 1595 la chiesa di Sant'Alberto fu eretta a parrocchia. Seguirono tre secoli di quasi abbandono totale, durante i quali il monastero e parte della torre furono distrutti. Con l'avvento delle leggi napoleoniche, nel 1810, l'eremo fu soppresso e requisito dal governo.\nLa rinascita.\nNel 1900, anno in cui avvenne la riesumazione dei resti mortali di sant'Alberto, deposti poi entro una statua di cera che si pu\u00f2 vedere nella chiesa di Sant'Alberto, la cura dell'eremo fu affidata a don Orione.\nNel 1921 don Orione ripopol\u00f2 l'eremo collocandovi membri della Piccola opera della Divina Provvidenza da lui stesso fondata nel 1899, e con loro anche un sacerdote in qualit\u00e0 di parroco.\nTra di essi, il pi\u00f9 conosciuto \u00e8 frate Ave Maria (al secolo Cesare Pisano), che visse nell'eremo dal 1923 al 1964 conducendo una vita di santit\u00e0, preghiera e penitenza.\nLa chiesa di Santa Maria \u00e8 stata restaurata, riportandola all'aspetto primitivo, nel 1973, in occasione del nono centenario della morte di sant'Alberto. Nello stesso anno sono state eseguite le scalinate nel sagrato dell'eremo ed altri lavori.\nCronotassi degli abati.\nAbati regolari\n\"sede vacante\" (1237 - 1290)\nAbati commendatari\n\"sede vacante\" (1564 - 1572)\n\"sede vacante\" (1624 - 1625)\nParroci\"sede vacante\" (1784 - 1785)\nParroci appartenenti alla Piccola Opera della Divina Provvidenza\nDescrizione.\nIl complesso del fabbricato dell'eremo si compone di: chiesa parrocchiale di Santa Maria, che \u00e8 quella originaria edificata da sant'Alberto, e di tre oratori adiacenti e comunicanti: quello di sant'Antonio di forma trapezoidale, situato appena dentro la porta d'ingresso, che appare tutto affrescato, la cappella del SS.mo che si identifica come navata di sinistra per chi guarda l'altare, e infine la cappella di Sant'Alberto sulla destra sempre per chi guarda l'altare; la torre campanaria e la struttura conventuale.\nLa cappella di Sant'Alberto ospita la sua sepoltura, vi si conservano tuttora le sue due tombe e le sue ossa, vi sono stati eseguiti i pi\u00f9 pregevoli affreschi dell'eremo. La pi\u00f9 antica di queste chiese \u00e8 quella di Santa Maria, edificata da sant'Alberto con l'aiuto del Marchese Malaspina, verso l'anno 1050. \nContemporanea a questa dovrebbe essere quella chiamata recentemente Cappella del Santissimo. Nel 1300 sorse poi la chiesetta di Sant'Antonio, forse al posto di una tettoia o pronao. Cos\u00ec, pure nel 1300, cio\u00e8 nel periodo di maggior potenza e fulgore dell'eremo, venne costruita la torre ora mozza.\nLa base della torre campanaria, edificata in pietra arenaria squadrata su base quadrangolare, \u00e8 attribuibile alla seconda met\u00e0 del XII secolo o all'inizio del XIII. Sulla parte superiore, andata persa, \u00e8 stata costruita nel corso del XIX secolo l'attuale cella campanaria.\nAffreschi.\nTutti gli affreschi sono del 1484, dipinti da luglio a settembre, e non recano firma. Fino a tempi recenti furono attribuiti alla scuola dei fratelli Manfredino e Francischino Boxilio di Castelnuovo Scrivia. Ora vi \u00e8 la tendenza di attribuirli ad un monaco pittore che per umilt\u00e0 avrebbe voluto conservare l'anonimato. Si suppone che molti affreschi, specialmente nella chiesa di Santa Maria, siano andati perduti nel corso dei secoli per insulsi restauri. Per le caratteristiche simili che si ripetono in altri dipinti contemporanee dell'Oltrep\u00f2, si \u00e8 iniziato a pensare che esistesse una scuola di pittura locale, che non si sia limitata a Sant'Alberto, ma anche alle chiese dei paesi vicini e forse perfino anche a Voghera, come nei frammenti di affreschi della chiesa rossa. \nGli esempi pi\u00f9 importanti e meglio conservati (o di pi\u00f9 recente restauro) sono quelli all'interno della chiesa dedicata a Sant'Antonio, costruita in epoca pi\u00f9 tarda rispetto alle altre chiese, con le pareti interamente affrescate.\nNel suo interno troviamo ritratti di quattro santi, San Gerolamo, San Ruffino, San Innocenzo e San Giovanni il Battista; di quest'ultimo conosciamo il committente, un tale Martino, come testimoniano le scritte gotiche.\nProbabilmente Martino \u00e8 appartenuto ai Tinellis committenti di alcuni lavori.\nQuesti santi sono affrescati su dei pilastri, raffigurati a grandezza naturale, e rappresentati con la stessa espressione del volto.\nTutti mantengono caratteristiche comuni, nella forma degli occhi, del viso, e della barba, inoltre tutti gli sfondi sono caratterizzati da un cromatismo molto forte, a discapito del realismo della rappresentazione.\nSopra l'architrave di ogni arco troviamo i ritratti dei profeti maggiori e minori: abbiamo la certezza che queste figure rappresentano profeti dalla mancanza dell'aureola che contraddistingue i santi. Dal confronto emergono alcune caratteristiche del loro aspetto: la testa \u00e8 inclinata alternativamente a sinistra e a destra, e i colori dei capelli biondo e bianco, si ripetono alternati. Possiamo dedurre il nome dei profeti grazie a delle strisce che tengono in mano sulle quali sono scritti in caratteri gotici i loro nomi, e addirittura si possono presumere i loro sentimenti provati in vita grazie agli accenni di espressioni del volto, e soprattutto della bocca.\nSulla parete vi sono delle lunette nelle quali sono rappresentati degli affreschi agiografici che, nonostante la diversit\u00e0 cronolica di realizzazione, raffigurano o la stessa persona, o dei personaggi con volti molto simili. Per esempio gli affreschi relativi a Sant'Alberto, il primo nella Chiesa del Santo e il secondo in quella di Sant'Antonio, dipinti a distanza di tempo l'uno dall'altro, sono rappresentati nella stessa maniera, e cos\u00ec anche la forma del viso della Madonna in trono nella Chiesa di Sant'Antonio e l'Annunciazione nella Chiesa di Sant'Alberto. \nVi sono sulla parete di destra un affresco raffigurante San Bovo a cavallo, un santo non molto conosciuto in Italia, a differenza dell'Oltrep\u00f2 Pavese dove il suo passaggio ha segnato la storia locale: altro indizio che porta ad attribuire gli affreschi ad un Maestro o meglio ad una Scuola Artistica locale.\nGli affreschi hanno uno sfondo piatto simile ad una parete, ad eccezione di alcuni, come la vita di Santa Lucia, dove compare una sorta di esterno, ma la prevalenza del fondo giallo rimane. Questo richiama la tradizione bizantina dello sfondo oro che si ripeter\u00e0 non solo in tutto l'Eremo, ma anche in altri dipinti della zona. \nQuesti sfondi con l'accenno di un prato in primo piano, si discostano dai normali dipinti del Gotico Internazionale, e qui si risentono le nuove tendenze quattrocentesche. \nIn ogni caso si tratta di un personaggio \"naif\" per l'epoca, ed anche le espressioni dei visi non corrispondono completamente ai classici canoni di raffigurazione, rafforzando ancora di pi\u00f9 l'ipotesi di una Scuola Artistica locale, con proprie caratteristiche stilistiche.\nIn tutti gli spazi vuoti delle arcate troviamo stelle, stranamente colorate di rosso su uno sfondo argenteo: probabilmente per richiamare i colori dello stemma di uno dei committenti.\nI quattro evangelisti sono raffigurati in una delle volte, e riprendono anch'essi alcune caratteristiche bizantine, come il prato verde ai piedi dei loro simboli, gi\u00e0 presente in Sant'Apollinare, e le ali dell'aquila, quasi a forma di spade, che si ripresentano in affreschi pi\u00f9 tardi di altre zone d'Italia.\nTutto lo sfondo riprende un motivo decorativo molto simile per i colori alle stelle delle volte."}
{"id": "413522", "revid": "16157", "url": "https://it.wikipedia.org/wiki?curid=413522", "title": "Eremo Sant'Alberto di Butrio", "text": ""}
{"id": "413523", "revid": "16157", "url": "https://it.wikipedia.org/wiki?curid=413523", "title": "Eremo S. Alberto di Butrio", "text": ""}
{"id": "413524", "revid": "16157", "url": "https://it.wikipedia.org/wiki?curid=413524", "title": "Eremo di S. Alberto di Butrio", "text": ""}
{"id": "413525", "revid": "16157", "url": "https://it.wikipedia.org/wiki?curid=413525", "title": "Eremo di Butrio", "text": ""}
{"id": "413528", "revid": "47767", "url": "https://it.wikipedia.org/wiki?curid=413528", "title": "Osiri", "text": ""}
{"id": "413529", "revid": "1573940", "url": "https://it.wikipedia.org/wiki?curid=413529", "title": "Anditi", "text": "Anditi (anche Angiti o Andjeti) \u00e8 una divinit\u00e0 egizia appartenente alla religione dell'antico Egitto, comparsa in epoca molto antica.\nStoria.\nDivinit\u00e0 risalente al periodo predinastico aveva come centro del suo culto Busiri nel 9\u00ba distretto del Basso Egitto.\nQuando il culto di Osiride divenne predominante, viene citato nei \"Testi delle piramidi\" ma poi, completamente identificato con la nuova divinit\u00e0 (Osiride), fu dimenticato ed il suo nome scomparve del tutto.\nRaffigurazione e culto.\nAnditi viene di norma raffigurato come un uomo con due piume nell'acconciatura, detta corona \"atef\" ed un lungo nastro ricadente sulla schiena. Tra le mani stringe il flagello ed il bastone da pastore, hekat.\nConsiderato un dio-padre gli vennero attribuite qualit\u00e0 e compiti di \"capo-clan\" quali l'organizzazione sociale e territoriale degli antichi nuclei che abitarono il delta ed \u00e8 infatti anche raffigurato sopra l'immagine della ripartizione dei territori, che successivamente diventeranno i \"nomi\".\nNome.\nIl nome Anditi potrebbe derivare da quello del balsamo\nD36:n-N26-W23:M33\n\u02c1n\u1e0fw - Andu&lt;br&gt;\nusato nelle cerimonie di imbalsamazione."}
{"id": "413530", "revid": "76963", "url": "https://it.wikipedia.org/wiki?curid=413530", "title": "Ashley Tisdale", "text": "\u00c8 divenuta celebre per il ruolo di Maddie nella situation comedy \"Zack e Cody al Grand Hotel\", e per quello di Sharpay Evans nella serie di film di \"High School Musical\"; ha inoltre interpretato, come co-protagonista, il ruolo di Savannah nella serie televisiva \"Hellcats\" e, come protagonista, quello di Jody nel film \"Scary Movie V\", doppiando anche il personaggio di Candace Flynn nella versione originale della serie animata Disney \"Phineas e Ferb.\" Ashley Tisdale viene considerata una delle personalit\u00e0 pi\u00f9 importanti lanciate da Disney Channel, come Selena Gomez e Miley Cyrus. Nella sua carriera ha lavorato con celebri attori come Chris Evans e Robin Williams.\nL'attrice ha anche intrapreso una carriera musicale realizzando tre album: \"Headstrong\" (2007) che ha venduto pi\u00f9 di 2 milioni di copie in tutto il mondo, e il primo singolo dell'album \"He Said She Said\", \u00e8 divenuto disco d'oro negli Stati Uniti per aver venduto pi\u00f9 di copie, \"Guilty Pleasure\" (2009) che ha avuto molto successo in Europa, e \"Symptoms\" (2018), preceduto dal singolo \"Voices in My Head.\"\nBiografia.\nNata a West Deal, nel New Jersey, figlia di Lisa Morris e Mike Tisdale, ha una sorella pi\u00f9 grande, Jennifer, anch'essa attrice. Il padre \u00e8 proprietario di una ditta di costruzione. \u00c8 imparentata da parte di suo nonno al businessman Ron Popeil. \u00c8 cresciuta a Ocean Township. \u00c8 ebrea da parte di madre, ma \u00e8 cresciuta con un po' di tutte e due le religioni dei genitori. All'et\u00e0 di tre anni, Ashley Tisdale incontra il suo attuale manager, Bill Perlman, il quale la manda a numerosi provini per diverse pubblicit\u00e0. Comincia la sua carriera teatrale comparendo in \"\" e \"The Sound of Music\", rappresentati al Centro ebraico di Monmouth County. All'et\u00e0 di otto anni, prende parte a una produzione nazionale del musical \"Les Mis\u00e9rables\", nel ruolo di \"Cosette\". Ashley rimane in tour per due anni su \"Les Mis\u00e9rables\", prima di avere un ruolo in una produzione internazionale itinerante di \"Annie\" in Corea. All'et\u00e0 di dodici anni, Ashley canta alla Casa Bianca per il presidente Bill Clinton. L'8 settembre 2014, Ashley si sposa con Christopher French.. Nel settembre 2020 la coppia ha annunciato la gravidanza di Ashley, mentre ad ottobre hanno rivelato di aspettare una femmina. Il 23 marzo 2021 nasce Jupiter Iris French.\nCarriera.\n1990: i primi ruoli.\nAshley cominci\u00f2 a recitare nel 1990, e apparve in episodi di diverse serie TV, incluso \"Smart Guy\", \"Settimo cielo\", \"Grounded for life\", \"Boston Public\", \"Strong Medicine\" e \"Beverly Hills 90210\". Apparve in un ruolo minore nel film del 2001, \"Donnie Darko\", e nel telefilm \"Streghe\". Ha ruoli ricorrenti nelle serie \"The Hughleys\" e \"Still Standing\".\n2005-2006: il successo.\nNel 2004 la Tisdale fece il provino per i ruoli di Madeline \u201cMaddie\u201d Fitzpatrick e London Tipton per \"Zack e Cody al Grand Hotel\". Le venne assegnato poi il primo. Non appena \"Zack e Cody al Grand Hotel\" guadagn\u00f2 popolarit\u00e0, apparve su Disney Channel in diverse promozioni, special e pubblicit\u00e0 per la rete. Nel 2005 vinse ai Nickelodeon Kids 'Choice Awards come \"Miglior Attrice TV\" grazie all'interpretazione di Maddie. Nel 2006 ha ottenuto un ruolo nel cast del film Disney per la televisione \"High School Musical\", commentando di essersi divertita molto ad interpretare Sharpay Evans, il personaggio femminile cattivo del film, in quanto completamente diverso da lei. Nei provini voleva interpretare il ruolo di Gabriella Montez, ma poi \u00e8 stata scelta per il ruolo di Sharpay.\nAshley ha richiesto il ruolo per eseguire diverse canzoni come \"What I've Been Looking for\", \"Bop to the Top\" e \"We're All in This Together\". Canta anche la sua versione delle canzoni \"Someday My Prince Will Come\", \"Kiss the Girl\" e \"Last Christmas\" di cui ne ha poi fatto un singolo disponibile in tutti i negozi virtuali in Internet. Nel 2007 ha preso parte al sequel, \"High School Musical 2\", diretto sempre da Kenny Ortega. Dopo il successo in \"High School Musical\" la Warner Bros. le ha firmato un contratto discografico con cui la Tisdale ha potuto debuttare con il suo primo album.\n2007-2009: il successo musicale.\nIl primo album di Ashley, \"Headstrong\", distribuito dalla Warner Bros. Records e uscito il 6 febbraio 2007, debutta al numero 5 della classifica \"Billboard 200\" con 64 000 copie vendute nella sua prima settimana di uscita. Il primo singolo, \"He Said She Said\", usc\u00ec il 19 dicembre 2006. Il secondo singolo, \"Be Good to Me\", \u00e8 uscito il 9 gennaio 2007.\nIl 4 giugno 2008 il suo album \"Headstrong\" \u00e8 stato certificato Disco d'oro negli Stati Uniti per aver venduto pi\u00f9 di 500 000 copie. A maggio 2009 Headstrong arriva a vendere pi\u00f9 di 2 milioni di copie in tutto il mondo e infatti l'album diventa disco di platino. Inoltre ha ricevuto il premio della Billboard 200 come il sesto miglior album del 2007. Nel 2008 la Tisdale ha registrato varie cover tra cui: \"I Wanna Dance with Somebody (Who Loves Me)\" e \"Time After Time\" che hanno avuto un buon successo, soprattutto negli ascolti e vendite online.\nIl 12 giugno 2008 anche il suo singolo \"He Said She Said\" \u00e8 stato certificato Disco d'oro negli Stati Uniti per aver venduto pi\u00f9 di 500 000 copie. Ad aprile 2008, inoltre, Tisdale annuncia di avere incominciato a lavorare al suo secondo album, La Tisdale specifica subito di stare lavorando ad un album dalle sonorit\u00e0 pi\u00f9 rock rispetto al precedente. Il singolo di lancio dell'album successivo \u00e8 stato pubblicato il 14 aprile 2009 ed \u00e8 intitolato \"It's Alright, It's OK\". Quest'ultimo singolo ha venduto 60 000 copie in Austria diventando il 70\u00ba brano pi\u00f9 ascoltato nell'anno del 2009, inoltre \u00e8 riuscito a vendere 500 000 copie negli Stati Uniti nell'ottobre 2009.\nIl suo secondo album \"Guilty Pleasure\" \u00e8 uscito il 12 giugno 2009, debuttando alla posizione numero 12 della Billboard 200 con pi\u00f9 di 87 000 copie nella sua prima settimana di uscita. Dall'album \u00e8 stato estratto anche un secondo singolo: \"Crank It Up\", il pezzo R&amp;B dell'album, che ha ottenuto un buon successo. Nel 2009 riceve due premi della Billboard 200: settimo miglior album dell'anno e ottavo miglior album del decennio.\nNel 2008 ha interpretato Mandy nel film \"Se mi guardi mi sciolgo\", prodotto anche dalla sua casa di produzione televisiva, la Blondie Girl Productions, in cui canta anche una canzone, \"Shadow of the night.\" Il film nella sua premiere \u00e8 stato visto da 5,3 milioni di telespettatori. Ha recitato in \"High School Musical 3: Senior Year\" interpretando, come nei capitoli precedenti, Sharpay Evans. Nel 2009 ha vinto un premio agli MTV Movie Awards come miglior attrice protagonista nel film \"High School Musical 3: Senior Year\". Sempre nel 2009 ha interpretato Bethany Pearson in \"Alieni in soffitta\", dove \u00e8 inclusa una sua canzone intitolata \"Switch\", estratta dal suo secondo album.\n2010-2012: ritorno in televisione e carriera da produttrice.\nNel 2010 la Tisdale riprende la sua carriera televisiva, infatti ha recitato nella serie televisiva \"Hellcats\" dove ha interpretato Savannah Monroe, il capitano della squadra Hellcats. Il 22 maggio 2011 negli Stati Uniti \u00e8 uscito \"La favolosa avventura di Sharpay\" nel quale Tisdale riprende il ruolo di Sharpay, e il 5 agosto 2011 \u00e8 uscito il fim \"\" nel quale doppia uno dei protagonisti.\nIl 18 giugno 2012 in America \u00e8 uscito il telefilm \"Miss Advised\", creato dalla casa di produzione della Tisdale, che ha ottenuto buoni ascolti. Inoltre \u00e8 stata scelta come special guest in due episodi di \"Sons of Anarchy\" della quinta stagione su Fox. Sempre su Fox ha recitato in \"Raising Hope\" in una speciale puntata di San Valentino.\n2013 - 2017: carriera cinematografica e ritorno alla musica.\nDopo aver lavorato in televisione e anche altri progetti con la sua societ\u00e0 di produzione, la Tisdale ha iniziato a concentrarsi sulla sua carriera cinematografica. Infatti nel giugno 2012 \u00e8 stata confermata nel quinto capitolo della saga di \"Scary Movie\", come protagonista, sostituendo Anna Faris. Inoltre nel 2013 esce come singolo, estratto dal telefilm \"Hellcats\" la canzone \"My First Kiss\" con il gruppo 3OH!3.\nIl 9 luglio 2013, Tisdale viene classificata dalla rivista People l'attrice pi\u00f9 pagata del 2013, con un guadagno di 96 milioni di dollari nel giugno 2012-2013. Il 4 agosto 2013, sulla sua pagina Facebook, Tisdale ha condiviso il trailer della prima puntata della nuova serie TV, \"Inner Circle\" creata dalla sua casa di produzione la Blondie Girl Productions, con ospite Vanessa Hudgens. Il 12 dicembre negli Stati Uniti, Ashley partecipa ad un episodio di \"The Crazy Ones\" come guest star, accanto a Robin Williams e Sarah Michelle Gellar. Nel 2013 la Tisdale viene posizionata al numero 18 nella classifica della Billboard 50 Social, e successivamente viene posizionata terza nella classifica delle 25 attrici pi\u00f9 popolari al mondo. Il 12 dicembre 2013 esce \"Il segreto di Babbo Natale\", un film di animazione nel quale la Tisdale d\u00e0 la voce a uno dei personaggi principali. Nel 2014 la Tisdale, con la sua casa di produzione Blondie Girl Productions, entra in collaborazione con la Disney per produrre il film \"Cloud 9\", che esce il 17 gennaio 2014 su Disney Channel negli Stati Uniti.\nDopo quattro anni dalla pubblicazione del suo secondo album \"Guilty Pleasure\", la Tisdale annuncia la sua nuova canzone intitolata \"You're Always Here\" uscita il 16 dicembre 2013. Nel 2014 \u00e8 stata guest star nel primo episodio di Review. Ad aprile 2014 viene nominata agli Emmy Awards per aver dato voce alla serie d'animazione Sabrina vita da strega. A fine giugno 2014 va in onda su ABC Family, la serie TV prodotta dalla Tisdale, \"Young &amp; Hungry - Cuori in cucina\". A luglio 2014 negli Young Hollywood Awards vince nella categoria \"Social Media Superstar\". Il 19 agosto 2015 la sitcom \"Young &amp; Hungry\" viene rinnovata per una terza stagione, ancora prodotta dalla Tisdale.\nNel 2016 torna attiva sul suo canale YouTube, dove interpreta, solitamente in duetto con altri cantanti, cover di celebri canzoni.\n2018-2021: \"Symptoms\", il terzo album.\nNel 2018 la Billboard annuncia il ritorno della cantante. L'album, dal titolo \"Symptoms\", prodotto dalla casa discografica Big Noise, \u00e8 totalmente personale per la Tisdale, la quale ha scritto i testi insieme ad autori importanti e al produttore dell'album John Feldmann, il quale ha collaborato con vari artisti. L'8 novembre \u00e8 uscito il singolo di lancio, \"Voices in My Head\". Nel 2019 entra a far parte del cast di Carol's Second Act, una serie TV che \u00e8 andata in onda dal 26 settembre negli Stati Uniti, e sempre nello stesso periodo diventa una dei protagonisti della nuova serie TV dal titolo Merry Happy Whatever insieme a Bridgit Mendler e Dennis Quaid.\nNel 2020, Ashley Tisdale pubblica un singolo inedito intitolato \"Lemons\". Nel 2021 \u00e8 protagonista di , videogioco sviluppato da Supermassive Games. Sempre nel 2021 \u00e8 fra i giudici della prima edizione di \"The Masked Dancer\", programma statunitense spin off di \"The Masked Singer\".\nImmagine pubblica.\nNel 2009 la Tisdale \u00e8 diventata testimonial della marca italiana \"Puerco Espin\". Nel 2011 \u00e8 apparsa senza veli sulla rivista \"Allure\" del mese di maggio. Nell'aprile 2013 \u00e8 apparsa sulla rivista \"Maxim\", che l'ha posizionata al 7\u00ba posto della classifica delle donne pi\u00f9 belle e pi\u00f9 sexy del mondo. Nel maggio 2015, \u00e8 sulla copertina della rivista \"Health\".\nDoppiatrici italiane.\nNelle versioni in lingua italiana dei suoi lavori, Ashley Tisdale \u00e8 stata doppiata da:\nDa doppiatrice \u00e8 invece sostituita da:"}
{"id": "413553", "revid": "292162", "url": "https://it.wikipedia.org/wiki?curid=413553", "title": "Via XX settembre (Genova)", "text": ""}
{"id": "413554", "revid": "287204", "url": "https://it.wikipedia.org/wiki?curid=413554", "title": "Fall Gr\u00fcn 2", "text": "Loperazione Gr\u00fcn \u00e8 il nome in codice del piano di invasione nazista dell'Irlanda, congiunto all'operazione Seel\u00f6we (leone marino), nel 1940.\n1\u00aa fase.\nIl piano fu progettato da Hermann G\u00f6rtz e consisteva nel far paracadutare soldati tedeschi nell'isola, visto che la maggior parte delle truppe inglesi erano impegnate nella difesa aerea di Londra. L'aviosbarco sarebbe stato appoggiato dall'IRA. Nella prima ondata le truppe tedesche assieme all'IRA avrebbero conquistato Dublino e fatto sabotaggi nel territorio irlandese, con l'eliminazione di ogni resistenza, e l'IRA avrebbe poi assaltato l'ambasciata inglese a Dublino. Nella seconda ondata sarebbero state attaccate le basi militari inglesi in congiunzione all'operazione Herbstreise (\"viaggio d'autunno\").\n2\u00aa fase.\nNella fase finale del piano, Kurt Student avrebbe fatto paracadutare 30.000 soldati nell'Irlanda del Nord, attaccando le basi della RAF e sabotato le linee ferroviarie, attuando cos\u00ec l'operazione Kathleen. Tuttavia i servizi segreti inglesi scoprirono in tempo il piano e, informato il quartier generale, ci fu una conseguente invasione strategica inglese dell'Irlanda del Nord, che perci\u00f2 caus\u00f2 l'annullamento del piano tedesco nel 1941."}
{"id": "413557", "revid": "1442080", "url": "https://it.wikipedia.org/wiki?curid=413557", "title": "Galapagos (disambigua)", "text": ""}
{"id": "413560", "revid": "12067", "url": "https://it.wikipedia.org/wiki?curid=413560", "title": "VGA", "text": ""}
{"id": "413561", "revid": "439868", "url": "https://it.wikipedia.org/wiki?curid=413561", "title": "Operazione Herbstreise", "text": "L'operazione Herbstreise (\"viaggio d'autunno\" in tedesco) fu un'azione militare pianificata dalla Wehrmacht durante la Seconda guerra mondiale, che avrebbe dovuto consistere in un attacco aereo e aviotrasportato alla Scozia in appoggio all'operazione Seel\u00f6we, l'invasione della Gran Bretagna e all'operazione Gr\u00fcn, al bombardamento della Marina britannica e delle navi da rifornimento nell'Oceano Atlantico nell'autunno del 1940. In seguito al fallimento della Luftwaffe nella battaglia d'Inghilterra questi piani vennero accantonati.\nPiano dell'Unternehme Herbstreise.\nPer il previsto sbarco sulla costa orientale della Gran Bretagna, che doveva avvenire tra Edimburgo e Newcastle, era previsto l'impiego di due divisioni di fanteria: la 69^ e la 214^, che dovevano salpare dai porti norvegesi di Oslo e di Bergen. Mentre presso la cittadina di Blyth doveva sbarcare la 163\u00aa divisione di fanteria.\nA tale operazione dovevano partecipare due navi pesanti o schweren Kreuzer \"Admiral Hipper\" e la \"Admiral Scheer\", sostenute da altre cinque navi di piccole dimensioni.\nInizialmente L'Ammiragliato tedesco del \"Ost\", al comando dell'Ammiraglio Rolf Carls della Seekriegsleitung, propose l'aggiunta di sole 4 altre imbarcazioni, cio\u00e8 prevedeva l'impiego del piroscafo veloce \"Europa\", \"Brema\", \"Gneisenau\" e \"Potsdam\".\nIn seguito fu pianificato l'invio di ben 4 convogli, cos\u00ec ripartiti:"}
{"id": "413563", "revid": "8897", "url": "https://it.wikipedia.org/wiki?curid=413563", "title": "Kpdf", "text": ""}
{"id": "413567", "revid": "767487", "url": "https://it.wikipedia.org/wiki?curid=413567", "title": "Gilberto Mart\u00ednez", "text": "\u00c8 soprannominato \"El Tuma\".\nCaratteristiche tecniche.\nDifensore destro veloce, tecnico e grintoso, giocava come laterale destro di difesa o di centrocampo e, all'occorrenza, anche centrale.\nCarriera.\nClub.\nArriva in Italia il 15 settembre 2002 ingaggiato dal Brescia, che lo acquista dal Deportivo Saprissa dopo una brillante prestazione al Mondiale 2002 in Corea del Sud e Giappone.\nHa esordito in serie A e con la maglia delle \"rondinelle\" il 6 novembre 2002 nella partita -Brescia (4-3). Nella prima stagione in Lombardia, gioca 34 partite di campionato, risultando il giocatore pi\u00f9 utilizzato in rosa.\nSi riconferma un punto fermo della difesa bresciana nelle tre stagioni successive. Il 5 dicembre 2004 mette a segno il suo primo gol in Italia nella partita -Brescia (1-3).\nDopo quattro stagioni nel Brescia, dove gioca 132 partite (di cui 97 in Serie A), il 31 agosto 2006 viene ingaggiato dalla Roma con la formula del prestito con diritto di riscatto.\nInfortunatosi durante il Mondiale 2006, non riesce ad esordire in giallorosso a causa dei continui problemi ai legamenti, che non gli consentono un pieno recupero.\nFa ritorno al Brescia nell'estate del 2007, e nella stessa stagione non colleziona nessuna presenza con le rondinelle. Dopo due anni e due mesi di assenza dai campi da gioco, \"El Tuma\" (\"martello\" nella lingua originaria) risolve i suoi problemi fisici e torna a giocare il 23 agosto 2008 nella partita valida per il terzo turno di Coppa Italia contro il .\nDalla stagione 2008-2009 ritorna a giocare stabilmente e nei due anni e mezzo successivi colleziona altre 63 presenze con la maglia delle \"rondinelle\".\nIl 31 gennaio 2011 Brescia e Sampdoria effettuano uno scambio di prestiti con Mart\u00ednez che passa alla squadra ligure e Pietro Accardi che arriva in Lombardia. In blucerchiato gioca 9 partite di campionato, culminato con la retrocessione della Samp. A fine stagione fa ritorno a Brescia.\nIl 22 settembre 2011 rescinde consensualmente il contratto che lo legava al Brescia. Tuttavia al giocatore viene data la possibilit\u00e0 di continuare ad allenarsi con la squadra fino a quando lo ritiene opportuno.\nIl 2 dicembre seguente torna ad essere a tutti gli effetti un giocatore del Brescia, firmando un nuovo accordo fino al giugno 2012. A fine stagione rimane svincolato. In tutto con le rondinelle bresciane gioca 228 partite e realizza una rete. Gilberto diventa cos\u00ec lo straniero con pi\u00f9 presenze nella storia del Brescia, davanti a V\u00edctor Mareco, che ha giocato 211 incontri.\nIl 10 gennaio 2013 viene ingaggiato dal Lecce, club militante in Lega Pro Prima Divisione. Esordisce con i giallorossi il 24 febbraio seguente nella trasferta contro la Virtus Entella. Nonostante alcuni problemi fisici, nel finale di stagione riesce a guadagnarsi un posto da titolare. Il 23 luglio 2013 firma con il Lecce un contratto biennale.\nIl 31 gennaio 2015 passa al Monza.\nIl 31 agosto 2015 si trasferisce all'ACD Nard\u00f2, in serie D. Nel gennaio 2016 trova l'accordo con il , ma il trasferimento salta per via di una regola che impedisce alle societ\u00e0 di Lega Pro di ingaggiare giocatori extracomunitari gi\u00e0 tesserati in Italia con uno status diverso da quello di professionista, in quanto Mart\u00ednez sarebbe provenuto dal dilettantismo.\nAudace Cerignola.\nDopo un periodo di prova, il 19 ottobre 2016 firma con l'Audace Cerignola, squadra militante in eccellenza pugliese.\nCorigliano calcio.\nNel 2017 firma con il corigliano dove disputa il campionato di promozione calabrese\nF.C. Calcio Acri A.S.D..\nNel 2018 firma con la F.C. Calcio Acri A.S.D., militante nel campionato di Eccellenza calabrese.\nN.A. San Giacomo d'Acri.\nNel 2019 firma con la N.A. San Giacomo d'Acri, militante nel campionato di Prima categoria calabrese.\nNazionale.\nDopo aver disputato il Mondiale Under-20 con la nazionale costaricana nel 1999 in Nigeria, viene convocato nella Nazionale costaricana con cui dal 2001 al 2011 ha disputato 61 gare senza segnare reti.\nHa partecipato alla Coppa America 2001, al Mondiale 2002 e al Mondiale 2006. In quest'ultima manifestazione ha fatto il suo esordio il 9 giugno 2006, infortunandosi alla prima giornata nel corso del secondo tempo della partita inaugurale, nella quale la sua Costa Rica \u00e8 stata battuta dai padroni di casa della Germania per 4-2. L'infortunio patito lo ha tenuto lontano dalla \"Selecci\u00f3n\" per due anni e otto mesi. Nel febbraio 2009, il tecnico Rodrigo Kenton lo inserisce nella lista dei convocati per la partita contro l'Honduras, valida per le qualificazioni a Sudafrica 2010. Tuttavia non prender\u00e0 parte all'impegno con la Nazionale a causa di un nuovo infortunio, che fin\u00ec con l'essere oggetto di polemiche in patria, tanto da portarlo ad essere investigato assieme al compagno Bryan Ruiz, dalla Federcalcio costaricana.\nStatistiche.\nPresenze e reti nei club.\n\"Statistiche aggiornate al 15 gennaio 2016.\""}
{"id": "413569", "revid": "1573940", "url": "https://it.wikipedia.org/wiki?curid=413569", "title": "Contea di Del Norte", "text": "La contea Del Norte, in inglese Del Norte County, che a sua volta deriva dallo Spagnolo \"norte\" (it. nord)\u00e8 una contea dello Stato della California, negli Stati Uniti. La popolazione al censimento del 2000 era di 27.507 abitanti. Il capoluogo di contea \u00e8 Crescent City, unico centro ad essere amministrato da una municipalit\u00e0.\nGeografia fisica.\nLa contea si risulta essere la pi\u00f9 a nord ovest della California. Si trova infatti sulla costa del Pacifico, vicino al confine con l'Oregon, che delimita a nord la contea. L'U.S. Census Bureau certifica che l'estensione della contea \u00e8 di 3.185\u00a0km\u00b2, di cui 2.610\u00a0km\u00b2 composti da terra e i rimanenti 575\u00a0km\u00b2 composti di acqua.\nStoria.\nLa contea di Del Norte venne costituita nel 1857 da parte del territorio della contea di Klamath."}
{"id": "413570", "revid": "767487", "url": "https://it.wikipedia.org/wiki?curid=413570", "title": "Milano-Torino 2006", "text": "La Milano-Torino 2006, novantunesima edizione della corsa, si svolse il 4 marzo 2006, per un percorso totale di 199\u00a0km. Venne vinta dallo spagnolo Igor Astarloa che termin\u00f2 la gara in 4h30'36\"."}
{"id": "413572", "revid": "110157", "url": "https://it.wikipedia.org/wiki?curid=413572", "title": "Darracq", "text": "La Darracq \u00e8 stata una casa automobilistica francese fondata nel 1896 ed attiva autonomamente fino al 1920.\nStoria.\nLe origini.\nLa Darracq nacque nel 1896, quando il giovane industriale francese Alexandre Darracq, gi\u00e0 titolare di una ben avviata fabbrica di biciclette denominata \"Gladiator\", decise di lanciarsi nell'industria automobilistica. Perci\u00f2 vendette la \"Gladiator\" e con gli introiti ricavati apr\u00ec un nuovo e pi\u00f9 grande stabilimento a Suresnes, un sobborgo di Parigi, e fond\u00f2 quindi la \"Automobiles Darracq S.A.\"\nL'opificio era di concezione assai moderna e portava l'azienda tra i maggiori produttori mondiali di automobili. Un gruppo elettrogeno a vapore da 700 HP forniva l'energia elettrica a tutto lo stabilimento e, particolarmente, agli 850 torni di alta precisione, importati dagli Stati Uniti, che costituivano il fiore all'occhiello del reparto meccanico. Nel 1902 la Darracq era in grado di sfornare dalle 15 alla 20 automobili al giorno, secondo le condizioni climatiche esterne. Per questo complesso di elevata tecnologia industriale, in quello stesso anno il presidente della Repubblica Francese \u00c9mile Loubet insign\u00ec Alexandre Darracq della Legion d'onore.\nGli inizi non furono incoraggianti: il primo modello costruito era una vetturetta elettrica che non incontr\u00f2 successo. Allora la neonata azienda si dedic\u00f2 alle vetture con motore a combustione interna. Furono realizzati tre modelli, di cui uno a tre ruote, che per\u00f2 non diedero risultati commerciali degni di nota.\nDal 1900 al 1910.\nNel 1901 nacque la Type C, una piccola vettura che riscosse invece un gran successo, grazie a strategie commerciali e propagandistiche indovinate. La vettura fu venduta in 1200 esemplari.\nL'anno seguente la Darracq stipul\u00f2 un contratto con la Opel per permettere a quest'ultima la produzione su licenza di alcuni modelli Darracq, sotto il marchio di \"Opel Darracq\".\nPer consolidare ulteriormente il proprio nome, la Darracq si dedic\u00f2 anche all'attivit\u00e0 sportiva, ottenendo numerose affermazioni e battendo numerosi record, grazie alle imprese di modelli da corsa molto competitivi, il pi\u00f9 noto dei quali fu senza dubbio la V8. Inoltre, sempre dal punto di vista sportivo, la Darracq istitu\u00ec la prima scuola di pilotaggio della storia.\nLe filiali nel Regno Unito, Italia, Spagna.\nDopo l'Opel, si avvi\u00f2 un processo di grande espansione della Darracq, che tra il 1905 ed il 1907 apr\u00ec stabilimenti per la produzione su licenza anche nel Regno Unito, in Italia e in Spagna.\nIn particolare, la Darracq fu tra le primissime fabbriche automobilistiche in Italia, aprendo la sua filiale nella penisola, prima a Napoli, e poi a Milano, nella zona del Portello, per la vicinanza alla Francia. Dopo aver constatato che le vetture Darracq non riscuotevano successo perch\u00e9 inadatte alle strade italiane, nel 1909 vendette lo stabilimento ad un gruppo di finanzieri lombardi e napoletani che decisero di continuare la costruzione di automobili, sotto la nuova ragione sociale A.L.F.A. (\"Anonima Lombarda Fabbrica Automobili\"). Qualche anno dopo proprio un napoletano, l'amministratore Nicola Romeo, diede il suo nome all'Alfa facendola diventare l'attuale Alfa Romeo.\nIl 1910 e la chiusura.\nLa sfortunata avventura italiana coincise con l'inizio del declino per la Darracq: il 1909 fu un anno difficile per via di una crisi economica generale in tutta Europa. Inoltre, all'inizio degli anni dieci, i modelli prodotti riscossero poco successo commerciale, anche a causa della meccanica inaffidabile. Nel 1912 Alexandre Darracq si ritir\u00f2 e lasci\u00f2 la Casa nelle mani di Owen Clegg, un inglese gi\u00e0 esperto nel settore automobilistico, il quale riusc\u00ec a risollevare per un po' le sorti dell'azienda. La prima guerra mondiale cre\u00f2 per\u00f2 enormi difficolt\u00e0 per la Casa francese, la quale dovette acquisire la Talbot e la Sunbeam, due Case automobilistiche inglesi. Inizialmente, il marchio sopravvisse nei modelli prodotti in Francia e in Gran Bretagna, ma poco tempo dopo dovette fondersi in un unico gruppo denominato S.T.D. (Sunbeam-Talbot-Darracq) che nel 1920 fu assorbito dall'inglese Rootes, facendo sparire definitivamente il marchio Darracq."}
{"id": "413573", "revid": "2028514", "url": "https://it.wikipedia.org/wiki?curid=413573", "title": "Pecorino", "text": "Con il termine pecorino si indica un formaggio prodotto con latte di pecora, il quale si differenzia da quello vaccino soprattutto per la percentuale di grasso e di caseina: pi\u00f9 del doppio, il che ai fini della caseificazione configura un latte particolarmente ricco. Storicamente di origine mediterranea, \u00e8 un prodotto diffuso anche altrove.\nDescrizione.\nIn Italia il pecorino ha raggiunto una produzione di tale qualit\u00e0 da occupare una posizione strategica nel settore lattiero caseario dando origine a un comparto produttivo valido e da valorizzare, con tecniche di lavorazione simili ma con differenti sfumature che portano a formaggi diversi e dunque non concorrenziali fra loro. La Comunit\u00e0 Europea ha riconosciuto ben otto denominazioni d'origine protetta (DOP) registrati sotto il nome \"pecorino\": si tratta del Pecorino Romano, Pecorino Toscano, Pecorino Sardo, Pecorino di Filiano, Pecorino Crotonese, Pecorino di Picinisco, del Pecorino Siciliano e del Pecorino delle Balze Volterrane. Diversi altri formaggi pecorini italiani inoltre rientrano nell'elenco dei prodotti agroalimentari tradizionali (PAT) stilato dal ministero delle politiche agricole e forestali (Mipaaf).\nZone di produzione (Italia).\nIn Italia i formaggi pecorini sono prodotti in diverse regioni, soprattutto quelle centrali, meridionali e nelle isole.\nLe tre denominazioni DOP pi\u00f9 diffuse e conosciute e prodotte in pi\u00f9 regioni sono: il Pecorino Romano, prodotto in Sardegna (97%), Toscana (2%) e Lazio (1%), il Pecorino Toscano che \u00e8 prodotto sia in Toscana che in Lazio e il Pecorino Sardo prodotto in Sardegna. Gli altri pecorini sono prodotti a livello regionale e spesso provinciale, assumendo una forte tipicizzazione geografica.\nStagionatura.\nPu\u00f2 essere classificato in base alla stagionatura:\nVariet\u00e0.\nI caseifici producono diverse varianti aggiungendo pepe nero, peperoncino, pomodori secchi, olive o tartufo."}
{"id": "413574", "revid": "111259449", "url": "https://it.wikipedia.org/wiki?curid=413574", "title": "Contea di El Dorado", "text": "La contea di El Dorado, in inglese El Dorado County, \u00e8 una contea dello Stato della California, negli Stati Uniti. La popolazione al censimento del 2000 era di 156.299 abitanti, che, secondo stime del 2004, sarebbero aumentati a 172.889. Il capoluogo di contea \u00e8 Placerville.\nGeografia fisica.\nLa contea si trova nella parte nord-orientale della California. L'U.S. Census Bureau certifica che l'estensione della contea \u00e8 di 4.631\u00a0km\u00b2, di cui 4.431\u00a0km\u00b2 composti da terra e i rimanenti 200\u00a0km\u00b2 composti di acqua.\nStoria.\nL'area della attuale contea di El Dorado era un tempo dimora delle trib\u00f9 di nativi americani Maidu, Washoe e Miwok, ed \u00e8 conosciuta per essere il luogo in cui nel 1848 ebbe inizio la corsa all'oro californiana. El Dorado fu una delle 27 contee originali della California create ufficialmente il 18 febbraio 1850.\nIl tratto finale del percorso del servizio postale Pony Express correva attraverso la contea prima di essere sostituito dal servizio telegrafico nel 1861; l'attuale strada U.S. Route 50 segue il vecchio tracciato del Pony Express."}
{"id": "413577", "revid": "599013", "url": "https://it.wikipedia.org/wiki?curid=413577", "title": "Lng", "text": ""}
{"id": "413578", "revid": "106456", "url": "https://it.wikipedia.org/wiki?curid=413578", "title": "Brie (formaggio)", "text": "Il Brie () \u00e8 un formaggio francese vaccino a pasta molle e crosta fiorita che prende il nome da Brie, la regione della Francia in cui \u00e8 prodotto (che corrisponde all'attuale dipartimento di Seine-et-Marne).\nCaratteristiche principali.\nIl Brie \u00e8 un formaggio di latte crudo a crosta fiorita e pasta molle, semigrasso poco stagionato. Ha un colore chiaro ed ha una caratteristica muffa di color bianco in superficie.\nCommestibilit\u00e0 della crosta.\nIl Brie \u00e8 un formaggio definito a \"crosta fiorita\". La crosta si forma in seguito al trattamento con funghi del genere \"Penicillium\". Tra quelli impiegati vi \u00e8 soprattutto il \"Penicillium camemberti\" che viene appositamente selezionato per l'industria casearia e impiegato per la fabbricazione del brie. \nIl fungo forma una patina esterna bianca che non \u00e8 dannosa per la salute, per cui il Brie pu\u00f2 essere mangiato per intero, crosta compresa.\nStoria.\nLe prime notizie certe sulla sua origine provengono dall'omonima valle e risalgono all'XI secolo. La variet\u00e0 \"brie de Meaux\" ebbe origine nell'abbazia di Notre-Dame de Jouarre.\nProcesso di produzione.\nIl metodo di produzione \u00e8 molto simile a quello del camembert, anche se la stagionatura risulta essere pi\u00f9 lunga. Il tempo totale di produzione \u00e8 pari a 8 settimane, il doppio rispetto al Camembert.\nZone di produzione.\nIl Brie viene prodotto nella omonima piana situata a una cinquantina di chilometri ad est di Parigi ottenendo, nel 1980, la denominazione AOC (\"Appellation d'origine contr\u00f4l\u00e9e\" equivalente all'italiana Denominazione di origine controllata) unicamente per i brie prodotti a Meaux e a Melun."}
{"id": "413580", "revid": "28057", "url": "https://it.wikipedia.org/wiki?curid=413580", "title": "Claudio Gabriele de Launay", "text": "Biografia.\nAristocratico savoiardo e militare di carriera, era figlio del conte Luigi Filiberto de Launay e della nobildonna francese Anne De La Balme. Spos\u00f2 la nobildonna Camille Angelique Caze de M\u00e9ry.\nIntrapresa la carriera militare, partecip\u00f2 alle guerre della sesta e della settima coalizione antifrancese. Crollato il governo napoleonico, rientr\u00f2 nelle file dell'esercito sabaudo e venne promosso Maggiore dal 1825, Colonnello nel 1831 e Luogotenente Generale nel 1843, anno in cui ottenne anche la carica di Vicer\u00e9 di Sardegna fino al 1847, l'ultimo a detenere tale carica.\nIn seguito alla sconfitta nella prima guerra di indipendenza fu Presidente del Consiglio del Regno di Sardegna dal 27 marzo al 7 maggio 1849 e nel contempo anche Ministro degli Esteri, il primo dopo l'ascesa al trono di Vittorio Emanuele II. Sciolto il Parlamento e superata l'emergenza, il re lo sostitu\u00ec con Massimo d'Azeglio, liberale moderato, gi\u00e0 prima dello svolgimento delle elezioni. Venne quindi nominato Generale d'armata per poi ritirarsi a vita privata.\nMor\u00ec nel 1850 a Torino.\nIncarichi di Governo.\nRegno di Sardegna post 4 marzo 1848 - Regno d'Italia:"}
{"id": "413583", "revid": "2987133", "url": "https://it.wikipedia.org/wiki?curid=413583", "title": "Dukas", "text": ""}
{"id": "413587", "revid": "124640801", "url": "https://it.wikipedia.org/wiki?curid=413587", "title": "Giovanni Capellini", "text": "Fu senatore del Regno d'Italia nella XVII legislatura.\nBiografia.\nDi famiglia cattolica di origini portoveneresi, figlio di Francesco Capellini e Margherita Ferrarini, \u00e8 avviato dai genitori prima alla carriera di musicista e poi a quella ecclesiastica, per la quale tuttavia non sente vocazione e che provoca scontri familiari, rimanendo in convento fino al 1854 per uscirne alla morte del padre. Per provvedere alla propria sopravvivenza fa il rilegatore di libri, l'istitutore in un collegio della Spezia, il costruttore di apparecchi elettrici.\nFinalmente pu\u00f2 dedicarsi alla geologia grazie all'interessamento del Rettore del Seminario di Pontremoli, che gli offre l'incarico di Prefetto nel Seminario cittadino, e prosegue gli studi grazie al Comune della Spezia, che provvede a pagargli le spese all'Universit\u00e0 di Pisa. Dopo la laurea abbraccia la professione di geologo, e inizia le sue ricerche esplorative sulle Alpi Apuane.\nIl suo lavoro viene apprezzato molto presto negli ambienti accademici: si reca in Francia per approfondire gli studi e al suo rientro in Italia viene nominato (1860) professore di Storia naturale nel Collegio nazionale di Genova. \n&lt;br&gt;Ricoprir\u00e0 l'incarico per pochissimo tempo poich\u00e9, subito dopo, con nomina ministeriale, a partire dall'8 Marzo 1860 diventa Professore di Geologia all'Universit\u00e0 di Bologna.\nSi tratta della prima cattedra di questa materia in Italia. il Museo di geologia dell'universit\u00e0 di Bologna deve a lui gran parte della sua fama internazionale.\nNel 1862 si reca negli Stati Uniti: in particolare, nel Nebraska ha modo di approfondire le sue indagini antropologiche e geo-paleontologiche, unendo alla propria attenzione per gli scavi ed i ritrovamenti naturalistici un nuovo interesse per la preistoria umana.\nL'amico Carducci gli dedica un sonetto per il matrimonio con Ginevra Foresti nel 1866. Rimasto prematuramente vedovo, si risposa poi nel 1870 con Beatrice Niccolini, dalla quale ha due figli, Piero e Carlo.\nCapellini, ritornando in Italia, continua i suoi studi sui fossili, diventa Rettore dell'Universit\u00e0 di Bologna ed inizia la compilazione della Carta geologica d'Italia. Dal 1883 in poi \u00e8 pi\u00f9 volte presidente della Societ\u00e0 Geologica Italiana.\nAlla Spezia \u00e8 ricordato da un monumento, opera di Angiolo Del Santo, posto su via Domenico Chiodo in fregio ai giardini pubblici. \nA lui \u00e8 anche intitolata l'Accademia di Scienze spezzina, costituita il 1\u00ba gennaio 1924 come naturale erede della Societ\u00e0 Lunigianese di Storia Naturale \"Giovanni Capellini\" fondata nel 1919 con lo scopo di contribuire al progresso generale delle scienze ed in particolare di promuovere le ricerche e gli studi sulla Lunigiana e sulle regioni limitrofe. Inoltre a lui \u00e8 dedicata la via centrale di Portovenere, il Carrugio.\nA Bologna il \"Museo geologico universitario\", esistente gi\u00e0 dal 1808, ma da lui profondamente curato e modificato, porta oggi il suo nome.\nIl fratello minore Luigi, studi\u00f2 teologia a Padova sotto la guida di Henry James Piggott, fu capitano e cappellano militare. Fond\u00f2 nel 1873 la Chiesa evangelica militante italiana e numerose chiese evangeliche in tutta Italia; partecip\u00f2 alla costituzione formale della Chiesa Metodista Episcopale Italiana (1874)."}
{"id": "413588", "revid": "125640960", "url": "https://it.wikipedia.org/wiki?curid=413588", "title": "Luciano Floridi", "text": "Floridi \u00e8 principalmente conosciuto per il suo lavoro di ricerca filosofica riguardante: la filosofia dell'informazione, la filosofia dell'informatica e l'etica informatica.\nBiografia.\nLaureato all'Universit\u00e0 di Roma \"La Sapienza\", M.Phil \u00e8 in possesso di un dottorato di ricerca conseguito all'Universit\u00e0 di Warwick, M.A. all'Universit\u00e0 di Oxford, prima dell'attuale incarico Floridi ha insegnato, in qualit\u00e0 di professore associato, logica ed epistemologia all'Universit\u00e0 di Oxford e all'Universit\u00e0 di Bari. In qualit\u00e0 di professore ordinario, invece, ha insegnato filosofia dell'informazione presso l'Universit\u00e0 dello Hertfordshire, dove \u00e8 anche stato UNESCO Chair of Information and Computer Ethics.\n\u00c8 conosciuto per i suoi studi sulla tradizione scettica (scetticismo), ma principalmente per il suo lavoro di fondazione della filosofia dell'informazione e dell'etica informatica, due campi che ha contribuito a costituire. \u00c8 stato fondatore e coordinatore, con Jeff Sanders, dello IEG, gruppo di ricerca interdipartimentale sulla filosofia dell'informazione all'Universit\u00e0 di Oxford. Ha lavorato nella \" Humanities Computing\" e ha fondato e diretto il Sito Web Italiano di Filosofia (SWIF). \u00c8 stato presidente della IACAP (\"International Association for Computing And Philosophy\"), della quale in passato \u00e8 stato anche vicepresidente.\nI suoi lavori sono stati tradotti in ceco, cinese, francese, giapponese, greco, persiano, polacco, portoghese e ungherese.\nPensiero.\nDurante la laurea ha studiato da classicista e da storico della filosofia. Nel Regno Unito, prima a Warwick e poi a Oxford, si \u00e8 interessato di filosofia della logica ed epistemologia. Si \u00e8 quindi occupato di diversi argomenti filosofici tradizionali, alla ricerca di una nuova metodologia, con l'obiettivo di riuscire ad avvicinarsi ai problemi contemporanei in una prospettiva che fosse efficace dal punto di vista euristico e potesse allo stesso tempo anche costituire un arricchimento intellettuale nell'affrontare le questioni filosofiche dei nostri giorni. Molto presto, ha iniziato a distanziarsi dalla filosofia analitica classica. Secondo Floridi, il movimento analitico aveva perso la sua spinta iniziale ed era ormai un paradigma sempre pi\u00f9 debole, scolasticizzato. Per questo motivo, ha concentrato i suoi interessi su una nuova fondazione dell'epistemologia. Nel suo primo libro, \"Scepticism and the Foundation of Epistemology\", andava gi\u00e0 alla ricerca di un concetto di \"conoscenza-indipendente-dal-soggetto\", vicino a ci\u00f2 che oggi definisce informazione semantica.\nSecondo Floridi, \u00e8 necessario sviluppare una filosofia costruzionista, all'interno della quale il design, la creazione di modelli e le implementazioni sostituiscano analisi frivole e esami cavillosi. In questo modo, la filosofia ha la speranza di non chiudersi in un angolo sempre pi\u00f9 angusto, fatto di ricerche autosufficienti e che interessano solo a s\u00e9 stesse, e di riacquistare un punto di vista pi\u00f9 ampio sui problemi che sono realmente determinanti nella vita umana. Cos\u00ec, lentamente, Floridi \u00e8 giunto a prendere in considerazione la filosofia dell'informazione, una nuova area di ricerca emersa dalla svolta computazionale, avvicinandola da due prospettive, quella puramente teorica della logica e dell'epistemologia, e quella pi\u00f9 tecnica dell'informatica, in particolare dell'etica del computer, della teoria dell'informazione e della \"humanities computing\".\nNella prefazione di \"Philosophy and Computing\", pubblicato nel 1999, Floridi scrive che il libro \u00e8 pensato per due tipi di studenti di filosofia: gli studenti che hanno bisogno di acquisire conoscenze di IT necessarie per fare uso del computer in maniera efficace, e gli studenti che possono essere interessati ad acquisire le conoscenze di sfondo indispensabili per la comprensione critica della nostra era digitale e dunque iniziare a lavorare sulla nuova branca della filosofia che si va formando, proprio la Filosofia dell'informazione, che Floridi si augura un giorno possa diventare parte integrante della cosiddetta \"Philosophia Prima\". Da allora, la PI, o PCI (\"Philosophy of Computing and Information\"), \u00e8 diventata il suo maggiore interesse di ricerca.\nIn PI, Floridi sostiene che ci sia bisogno di un concetto pi\u00f9 ampio di elaborazione e di flusso dell'informazione, che includa la computazione, ma non solo. Questa nuova prospettiva fornisce una cornice teorica molto efficace all'interno della quale inserire e dare significato alle differenti linee di ricerca che hanno preso forma dagli anni cinquanta a oggi. Il secondo vantaggio \u00e8 la prospettiva diacronica fornita da PI, che permette di inquadrare lo sviluppo della filosofia nel tempo. Secondo Floridi, PI fornisce infatti un punto di vista molto pi\u00f9 ampio e profondo su ci\u00f2 che la filosofia avrebbe cercato di fatto di realizzare nel corso dei secoli."}
{"id": "413592", "revid": "320578", "url": "https://it.wikipedia.org/wiki?curid=413592", "title": "Liore et Olivier LeO-451", "text": ""}
{"id": "413596", "revid": "124069680", "url": "https://it.wikipedia.org/wiki?curid=413596", "title": "Regione di Trnava", "text": "La regione di Trnava (in slovacco: \"Trnavsk\u00fd kraj\") \u00e8 una delle otto regioni amministrative della Slovacchia. \u00c8 situata nella parte occidentale della nazione.\nGeografia.\nConfina a sud con l'Ungheria (), a ovest con l'Austria () e la regione di Bratislava, a nord con la Repubblica Ceca (), a est con la regione di Nitra e la regione di Tren\u010d\u00edn. \nIl capoluogo \u00e8 la citt\u00e0 di Trnava, altre citt\u00e0 importanti sono Senica, Galanta, Pie\u0161\u0165any, Dunajsk\u00e1 Streda e Skalica.\nLa regione di Trnava \u00e8 situata nella zona dei Piccoli Carpazi ed \u00e8 attraversata da tre fiumi il Danubio, il V\u00e1h e il Morava).\nLe risorse naturali fanno della regione di Trnava la pi\u00f9 importante area agricola della nazione nella produzione vegetale, di cereali, di mais, di barbabietola da zucchero, gli ortofrutticoli e la vite.\nLa produzione animale si occupa dell'allevamento di maiali e bestiame.\nLa regione \u00e8 famosa per il vino, la birra e le sorgenti termali.\nPopolazione.\nOltre agli slovacchi nella regione convivono due importanti gruppi etnici: ungheresi e cechi.\nSociet\u00e0.\nReligione.\nLa religione prevalente nella regione \u00e8 quella cattolica di rito romano.\nSuddivisione amministrativa.\nLa Regione di Trnava \u00e8 divisa in 7 distretti:"}
{"id": "413598", "revid": "638792", "url": "https://it.wikipedia.org/wiki?curid=413598", "title": "Rossana (serie animata)", "text": ""}
{"id": "413599", "revid": "7077", "url": "https://it.wikipedia.org/wiki?curid=413599", "title": "Kodomo no Omocha", "text": ""}
{"id": "413601", "revid": "2225", "url": "https://it.wikipedia.org/wiki?curid=413601", "title": "All'arrembaggio!", "text": ""}
{"id": "413605", "revid": "182193", "url": "https://it.wikipedia.org/wiki?curid=413605", "title": "Ferrari F310B", "text": "La Ferrari F310B \u00e8 un'automobile monoposto sportiva di Formula 1, la quarantaquattresima utilizzata dalla Scuderia Ferrari, che gareggi\u00f2 nel 1997. \nCon questa monoposto la Ferrari ritorn\u00f2 stabilmente ai vertici della Formula 1 e, cosa che non accadeva dal 1990, riusc\u00ec a contendere i titoli mondiali piloti e costruttori. \u00c8 la seconda monoposto del \"Cavallino\" a montare un propulsore V10.\nLivrea e sponsor.\nAl termine della stagione 1996 venne formalizzato il rafforzamento del rapporto commerciale tra la Scuderia Ferrari e la Philip Morris International, in virt\u00f9 del quale il marchio Marlboro, concluso il ventennale rapporto con la e l'ancor pi\u00f9 longeva esperienza del \"World Championship Team\" (attraverso il quale aveva sponsorizzato varie squadre e, individualmente, la carriera di diversi piloti), divenne \"title sponsor\" della squadra di Maranello, di conseguenza ufficialmente ribattezzata \"Scuderia Ferrari Marlboro\" a partire dal 1997.\nIn ragione di ci\u00f2, trapelarono presto indiscrezioni su un possibile cambio di livrea per le monoposto italiane, con la dismissione dello storico rosso corsa e una pi\u00f9 decisa presenza del bianco. All'atto della presentazione della F310B si pot\u00e9 per\u00f2 constatare come quest'ultimo scenario non corrispondesse al vero: sebbene la carrozzeria presentasse ben nove insegne \u00abMarlboro\u00bb, il ricorso al bianco era comunque residuale. Quanto al rosso, la tonalit\u00e0 era effettivamente pi\u00f9 brillante e tendente all'arancio rispetto alla norma, ma tale gradazione era legata, pi\u00f9 che a motivi commerciali, alla necessit\u00e0 di rendere pi\u00f9 riconoscibili le monoposto Ferrari nelle riprese televisive.\nPer quanto concerne le forniture tecniche, vennero confermate sia la Goodyear per gli pneumatici che la Shell per carburante e olio.\nSviluppo.\nLa F310B fu l'ultima vettura Ferrari progettata da John Barnard: il tecnico inglese infatti, a stagione avviata, pass\u00f2 alla Arrows e venne sostituito da Rory Byrne.\nFilosofia base del progetto fu la ricerca della massima affidabilit\u00e0 a scapito della prestazione estrema: ne risult\u00f2 una vettura pienamente competitiva al massimo livello, che dopo sei anni di difficolt\u00e0 consent\u00ec nuovamente al \"cavallino rampante\" di lottare per la vittoria nelle classifiche iridate.\nAerodinamica.\nRispetto alla vettura precedente, la monoposto del 1997 appare pi\u00f9 squadrata, con la centina dell'abitacolo pi\u00f9 bassa e sottile, a imitazione della Williams. Il muso della vettura presenta la conigurazione \"alta\" (con due montanti paralleli di supporto all'ala) fin dal debutto, diversamente da quanto accaduto l'anno prima. Inoltre viene abbassato il baricentro e rastremato il posteriore, con un deciso arretramento delle pance laterali, le cui imboccature tornano ad avere forma rettangolare e a essere rasenti alle fiancate.\nDa met\u00e0 stagione venne messa in pista una versione modificata della vettura, con un nuovo retrotreno e la presa airscope distaccata dal poggiatesta, anche in questo caso riprendendo un'idea originale della Williams.\nMotore.\nLa F310B utilizz\u00f2 due motori durante il campionato: il Tipo 046, l'unit\u00e0 motrice utilizzata nel 1996, poi sostituito dal nuovo Tipo 046/2. Quest'ultimo offriva circa 20\u00a0CV in pi\u00f9 rispetto allo 046, era pi\u00f9 leggero e venne reso pi\u00f9 affidabile nel corso della stagione. Il cambio, situato in posizione trasversale, manteneva la configurazione a sette rapporti.\nCarriera agonistica.\nLa stagione.\nLa vettura debutt\u00f2 nella gara inaugurale della stagione, in Australia, il 9 marzo 1997. La prima parte del campionato fu altalenante, foriera di risultati un po' deludenti soprattutto in gara. Michael Schumacher giunse al secondo posto nella gara di apertura, alle spalle della di David Coulthard, penalizzato da un problema al serbatoio che lo costrinse a una sosta aggiuntiva negli ultimi giri. Dopo un quinto posto sofferto in Brasile, il tedesco fu costretto al ritiro in Argentina dopo un contatto alla prima curva con la di Barrichello, ma in compenso l'altro ferrarista Eddie Irvine disput\u00f2 un'ottima corsa conquistando il secondo posto, mentre al successivo appuntamento a Imola entrambe le Rosse salirono sul podio, piazzandosi seconda e terza, un fatto che non avveniva dal Gran Premio di San Marino 1995. A maggio arriv\u00f2 la prima vittoria, sotto la pioggia di Monaco, dove Schumacher inflisse distacchi abissali ai suoi avversari mentre Irvine concluse di nuovo terzo. Questi risultati permisero al tedesco di balzare in testa alla classifica, complici i numerosi passi falsi compiuti anche dalla campione in carica.\nLa F310B pagava tuttavia in termini di potenza nei confronti delle dirette avversarie, in particolare della Williams FW19, risultando penalizzata nelle piste medio-veloci e veloci, come accadde a Montmel\u00f3 dove Schumacher concluse solo quarto, complice la scarsa tenuta degli pneumatici. Da met\u00e0 stagione per\u00f2, con l'adozione della versione rivisitata della monoposto e del nuovo motore, le prestazioni migliorarono decisamente, tanto che il tedesco riusc\u00ec a portare la monoposto a vincere altre quattro gare. La prima di queste arriv\u00f2 in Canada quando Coulthard, che si era portato in testa alla gara, si ferm\u00f2 per una sosta supplementare dovuta al degrado improvviso delle gomme, restando poi bloccato per parecchi secondi a causa di un problema tecnico; appena due giri dopo la corsa venne interrotta per via del grave incidente occorso alla di Panis, e Schumacher si aggiudic\u00f2 il Gran Premio.\nIl terzo successo arriv\u00f2 due settimane dopo in Francia, dove Schumacher vinse davanti alla Williams di Frentzen, a Irvine e all'altro alfiere di Grove, Jacques Villeneuve. Sia a Montr\u00e9al sia a Magny Cours la prima guida del Cavallino aveva conquistato anche la \"pole position\", dimostrando quindi la ritrovata competitivit\u00e0 della F310B anche in qualifica. Dopo otto gare dunque il tedesco comandava la classifica con 14 lunghezze di margine su Villeneuve, mentre la Ferrari ne vantava 13 in pi\u00f9 della Williams nel campionato costruttori, uno scenario che fino all'anno prima sembrava impensabile. Dopo un ritiro in Gran Bretagna, Schumacher ottenne un secondo posto in Germania, dietro alla di Berger, e un quarto in Ungheria, dove part\u00ec di nuovo al palo, venendo per\u00f2 rallentato dal deterioramento delle coperture; dopodich\u00e9 vinse sul bagnato in Belgio, riportando cos\u00ec il suo vantaggio su Villeneuve a 11 punti.\nIn settembre tuttavia la F310B registr\u00f2 un improvviso calo di prestazioni, ne consegu\u00ec che Schumacher raccolse solo due sesti posti in Italia e in Austria, dove venne anche penalizzato con uno \"stop and go\" di 10\" per un sorpasso in regime di bandiere gialle, mentre al via del Gran Premio del Lussemburgo al N\u00fcrburgring il tedesco venne urtato dalla del fratello Ralf alla prima staccata, dovendo cos\u00ec abbandonare la corsa; Villeneuve, approfittando anche dei ritiri delle due McLaren di H\u00e4kkinen e Coulthard, che avevano comandato buona parte della gara, colse un importante successo con cui torn\u00f2 al comando della classifica piloti con 9 punti di vantaggio. Dal canto suo Irvine, dopo il terzo posto in Francia, non era riuscito a ottenere punti per sette gare consecutive compromettendo anche le speranze di Maranello nella lotta per il titolo costruttori. Il mondiale si riapr\u00ec tuttavia dopo la squalifica di Villeneuve in Giappone, dove Schumacher torn\u00f2 a vincere, presentandosi cos\u00ec all'ultima gara di nuovo in testa al campionato, con 1 punto di margine sul rivale (78 a 77): era dal 1983 che il Cavallino non arrivava all'ultima gara dell'anno ancora in lotta per il titolo piloti.\nNel decisivo Gran Premio d'Europa, disputatosi sul tracciato di Jerez de la Frontera, Schumacher scatt\u00f2 in testa alla partenza ma, dopo avere guidato due terzi della corsa, successivamente al cambio gomme cominci\u00f2 a pagare la rimonta di Villeneuve: giunti al quarantottesimo giro, ormai braccato dal canadese che si stava apprestando a superarlo, in un disperato tentativo di resistenza il tedesco speron\u00f2 deliberatamente la Williams al tornantino Dry Sac, danneggiando irrimediabilmente la sospensione anteriore destra della sua F310B e venendo cos\u00ec costretto al ritiro. La manovra, oltre a precludere le ambizioni iridate del ferrarista, venne giudicata volontaria dalla Federazione Internazionale dell'Automobile che per questo lo squalific\u00f2 dalla classifica mondiale del , revocandogli il secondo posto e tutti i punti maturati in stagione; la decisione non riguard\u00f2 i punti validi per la casa di Maranello nella classifica costruttori.\nLa F310B ottenne 5 vittorie e 3 \"pole\" con Schumacher nel campionato 1997 di Formula 1, totalizzando 102 punti nel campionato costruttori, 78 conquistati da Schumacher e 24 da Irvine. Pur non facendo suoi i due titoli mondiali, la monoposto ebbe il pregio di riportare la Ferrari a lottare concretamente al vertice della categoria, cosa che non si verificava dalla 641 F1 della stagione .\nFerrari F310C.\nLa \"Ferrari F310C\" (definita cos\u00ec dai media) \u00e8 una vettura prototipo, utilizzata dalla Ferrari a Fiorano negli ultimi giorni del 1997, in previsione dei futuri regolamenti del 1998, cio\u00e8 con gomme scanalate e una carreggiata ristretta. Questa monoposto non era verniciata nel classico rosso corsa della casa di Maranello; presentava una semplice livrea nera, caratteristica della fibra di carbonio, ed era senza sponsor. Era, in pratica, una F300 in fase di collaudo prima della presentazione ufficiale, avvenuta il 7 gennaio 1998."}
{"id": "413606", "revid": "287204", "url": "https://it.wikipedia.org/wiki?curid=413606", "title": "Eiichiro Oda", "text": ""}
{"id": "413629", "revid": "287204", "url": "https://it.wikipedia.org/wiki?curid=413629", "title": "James Archer", "text": "I suoi lavori pi\u00f9 conosciuti sono i ritratti in costume, le scene medioevali e dipinti di ambientazione arturiana.\nMusei.\nElenco dei musei che espongono opere dell'artista:"}
{"id": "413635", "revid": "767487", "url": "https://it.wikipedia.org/wiki?curid=413635", "title": "Interiors", "text": "Interiors \u00e8 un film del 1978 diretto da Woody Allen, con Diane Keaton, Geraldine Page e Mary Beth Hurt.\nPrima pellicola drammatica dopo sette tra film comici e commedie, \"Interiors\" rivela un'ispirazione al regista svedese Ingmar Bergman, uno dei punti di riferimento cinematografici di Allen. Privo di colonna sonora, \u00e8 il primo film di Allen in cui il regista non appare come attore.\nTrama.\nArthur \u00e8 un avvocato sposato con Eve, decoratrice di interni. La coppia ha tre figlie: Renata, una poetessa sposata con Frederick, scrittore in difficolt\u00e0; Flyn, attrice emergente che si trova per lo pi\u00f9 lontana da casa a fare film di basso costo; e infine Joey, moglie del giornalista Mike, che non riesce a costruirsi una carriera e risente dell'affetto eccessivo di sua madre nei confronti della sorella Renata.\nUn giorno Arthur annuncia inaspettatamente di volersi separare dalla moglie e di voler vivere da solo. Eve, depressa e mentalmente instabile, tenta il suicidio. Lo shock di questi due eventi provoca una spaccatura tra le sorelle. Arthur ritorna da un viaggio in Grecia con Pearl, una donna vivace che ha intenzione di sposare. Le figlie sono contrariate per il fatto che Arthur ignori il tentato suicidio di Eve e si sia cercato un'altra donna, che viene definita da Joey come \"volgare\".\nArthur e Pearl si sposano nella residenza estiva di famiglia, e le tre figlie assistono alle nozze. Pi\u00f9 tardi, durante la serata, Joey si infuria con Pearl dopo che questa ha rotto per errore uno dei vasi di Eve. Frederick, ubriaco, tenta senza successo di violentare Flyn. Nel frattempo Joey trova Eve in casa, e le spiega tristemente quanto abbia fatto per la madre, e quanto sdegnosamente sia stata trattata. A questo punto, Eve cammina verso la spiaggia e si addentra in mare aperto. Joey, Mike e Pearl tentano senza successo di salvarla, e nel tentativo Joey rischia quasi di annegare, venendo salvata proprio da Pearl."}
{"id": "413641", "revid": "1543377", "url": "https://it.wikipedia.org/wiki?curid=413641", "title": "Gens Marcia", "text": "La gens Marcia \u00e8 una \"gens\" (clan familiare) romana di sabina.\nDescrizione.\nLa \"Marcia\" dovrebbe annoverarsi tra le cento \"gentes\" originarie ricordate dallo storico Tito Livio. Il suo nome deriva dal nome della divinit\u00e0 sabina \"Mavors\" o \"Mamers\", il cui nome fu in seguito latinizzato in quello del dio romano Marte (in latino \"Mars\").\nIl personaggio pi\u00f9 importante ed antico di questa gens \u00e8 Anco Marzio (o \"Marcio\"), quarto re di Roma. In proposito il praenomen \"Ancus\" appare un chiaro indizio dell'origine Sabina di questa gens, mentre il nomen \"Marcius\" in et\u00e0 storica si riferisce ad una gens di condizione plebea, anche se la sua origine fu certamente patrizia; secondo alcuni studiosi, infatti, vi sarebbe un rapporto di parentela tra Anco Marzio e Numa Pompilio, poich\u00e9 entrambi erano di nobile stirpe sabina, e vennero rappresentati insieme sulle facce dei denarii fatti coniare dalla \"gens Marcia\". In particolare, secondo il Pallottino, Anco Marcio sarebbe nipote di Numa, in quanto figlio di sua figlia Pompilia e di un esponente sconosciuto della gens Marcia.\n\u00c8 una delle poche famiglie romane dove \u00e8 presente il cognomen \"Rutulus\", che ne attesterebbe collegamenti e interessi con il territorio di Ardea.\nRami della \"gens\".\nL'illustre \"gens Marcia\" si divise in diversi rami: i Re (latino: \"Rex\", probabilmente legato alla discendenza del re Anco Marzio), i Coriolani, i Filippi, i Rutili, i Censorini, i Tremuli ed i Figuli. La \"gens Marcia\" fu, indubbiamente, una famiglia di primaria importanza nella storia di Roma; i suoi membri ricoprirono spesso le varie magistrature durante tutta l'et\u00e0 repubblicana; in particolare, ascesero al consolato per ben 21 volte."}
{"id": "413642", "revid": "682087", "url": "https://it.wikipedia.org/wiki?curid=413642", "title": "Omozigote dominante", "text": ""}
{"id": "413669", "revid": "125256859", "url": "https://it.wikipedia.org/wiki?curid=413669", "title": "Beatrice dei Paesi Bassi", "text": "Biografia.\nNascita e battesimo.\n Beatrice \u00e8 la figlia maggiore della regina Giuliana dei Paesi Bassi e del principe Bernardo dei Paesi Bassi, principe di Lippe-Biesterfeld. Le sue sorelle minori sono le principesse Irene, Margherita e Cristina di Orange-Nassau. I suoi nonni materni erano il duca Enrico di Meclemburgo-Schwerin e la regina Guglielmina dei Paesi Bassi; quelli paterni il principe Bernardo di Lippe-Biesterfeld e la baronessa Armgard di Sierstorpff-Cramm. \nA met\u00e0 giugno 1937, durante un breve discorso radiofonico dal Palazzo Soestdijk a Baarn, l'allora principessa Giuliana rese pubblica la sua prima gravidanza. Dopo un ricevimento festivo ad Amsterdam, la principessa ereditaria, ringraziando i cittadini di Amsterdam, afferm\u00f2: \"Non avrei mai potuto impedirmi di occuparmi di tutte le parti del programma, non sarebbe stato - di per s\u00e9 piacevole - per motivi di salute, che certamente volete capire e giustificare\".\nLa gravidanza and\u00f2 bene, ma non senza preoccupazioni. Alla fine di novembre 1937, suo padre Bernhard rimase coinvolto in un incidente stradale riportando una frattura alla base del cranio e una forte commozione cerebrale. Anche la principessa Giuliana venne trasferita nell'ospedale per stare accanto al marito. Poco dopo Capodanno, i futuri genitori poterono tornare a casa.\nLuned\u00ec mattina alle ore 9:47 del 31 gennaio 1938, Beatrice vide la luce al Palazzo di Soestdijk. Il giorno seguente, il padre annunci\u00f2 la nuova nascita a Palazzo Soestdijk, alla presenza del primo ministro Hendrikus Colijn.\nIn questa occasione furono annunciati i nomi della principessa:\nIl suo nominativo ufficiale \u00e8 Beatrice. Il principe Bernhard rivel\u00f2 che l'accento avrebbe dovuto essere in realt\u00e0 sulla \"a\", ma che aveva deciso di mettere l'accento sulla \"e\", in linea con l'usanza. In famiglia viene chiamata Trix.\nIl battesimo ebbe luogo il 12 maggio 1938 nella Chiesa Grande a L'Aia. La bambina indossava un abito da battesimo del 1880, con il quale sua nonna e sua madre erano state precedentemente battezzate. Il servizio era guidato dal reverendo EH Blaauwendraad. L'ex cappellano di corte il reverendo WL Welter battezz\u00f2 la principessa. Il tutto fu trasmesso in diretta alla radio. I suoi padrini erano: il re Leopoldo III del Belgio, la principessa britannica Alice di Albany (nipote della regina Guglielmina), la principessa Elisabetta di Erbach-Sch\u00f6nberg (una zia della regina Guglielmina), la contessa Allene Kotzebue (una stretta amica della madre del principe Bernhard) e il duca Adolfo di Meclemburgo (zio della principessa Giuliana).\nBeatrice essendo discendente di Sofia del Palatinato fa parte della linea di successione al trono britannico e a causa del S\"ophia Naturalization Act\" del 1705 ella stessa \u00e8 cittadina britannica, oltre che nederlandese. Questa legge non \u00e8 pi\u00f9 in vigore dal 1948 ma si applica ancora a Beatrice perch\u00e9 nata prima della sua abrogazione. Ad ogni modo Beatrice non ha ha mai esercitato i suoi diritti di cittadina britannica per cui non ha un passaporto.\nLa guerra.\nIl 10 maggio 1940, due anni e mezzo dopo la sua nascita, i tedeschi invasero i Paesi Bassi coinvolgendo il Paese nella seconda guerra mondiale. Con sua nonna, la regina Guglielmina, i suoi genitori e sua sorella Irene, Beatrice fugg\u00ec nel Regno Unito. A giugno viaggi\u00f2 con sua madre e sua sorella Irene in Canada mentre sua nonna e suo padre rimasero a Londra. La famiglia viveva presso la residenza di Stornoway (ora residenza del leader dell'opposizione nel Parlamento del Canada). Con guardie del corpo e dame in attesa, la famiglia pass\u00f2 l'estate al Bigwin Inn sul Lago di Bays, in Ontario dove quattro cottage privati in pietra del resort fungevano da rifugio. La principessa Giuliana e la sua famiglia vennero ricordati per la loro cordialit\u00e0 e per il loro essere con i piedi per terra, la gratitudine generale e il grande rispetto per la loro patria e il loro popolo, a cui resero omaggio astenendosi da tutti i lussi offerti agli ospiti dal resort che un tempo era considerato il pi\u00f9 grande e lussuoso del Canada. Al fine di fornire loro un maggiore senso di sicurezza, gli chef e il personale culinario si occuparono personalmente degli ordini personali all'ora dei pasti. Alla loro partenza, i musicisti dell'hotel della Bigwin Inn Orchestra si riunirono al porto. Negli anni successivi alla chiusura e all'abbandono del resort dell'isola, i cottage \"Juliana\" sono stati ben mantenuti e conservati in un tributo informale alla principessa Giuliana e alla sua famiglia. In ringraziamento per la protezione di lei e delle sue figlie, la principessa Giuliana stabil\u00ec l'usanza della consegna al governo canadese ogni primavera dei tulipani, che sono il fulcro della Festa dei Tulipani Canadese.\nLa seconda sorella di Beatrice, la principessa Margherita, nacque a Ottawa nel 1943. Durante il loro esilio in Canada, Beatrice frequent\u00f2 l'asilo Rockcliffe Park Public School, una scuola elementare dove era conosciuta come \"Trixie Orange\". \nIl 5 maggio 1945 le truppe tedesche nei Paesi Bassi si arresero. La famiglia torn\u00f2 nei Paesi Bassi il 2 agosto 1945 prendendo nuovamente residenza nel palazzo Palazzo Soestdijk a Baarn.\nIstruzione.\nBeatrice \u00e8 stata una scout proprio come le sue sorelle. Inizialmente era una coccinella ma poi divenne un'esploratrice di mare. Alla fine degli anni '40, frequent\u00f2 la Werkplaats Kindergemeenschap, una scuola elementare piuttosto progressista gestita dal pedagogo Kees Boeke a Bilthoven. Il curriculum si rivel\u00f2 infruttuoso per lei e le sue sorelle. Un test commissionato dai suoi genitori mostr\u00f2 che Beatrice e Irene erano rimaste indietro nelle loro conoscenze e nell'aprile 1951 fu creata una classe privata per loro nel Palazzo Soestdijk, a cui furono integrati bambini selezionati. In seguito per ordine di suo padre, frequent\u00f2 lo Het Baarnsch Lyceum.\nIn occasione del suo diciottesimo compleanno, le fu regalato lo yacht in acciaio De Groene Draeck, che venne varato solo un anno dopo. La famiglia reale naviga ancora con esso. Il 7 febbraio 1956 Beatrice divenne membro del Consiglio di Stato, il pi\u00f9 alto organo consultivo del governo e inizi\u00f2 ad avere le sue prime prerogative. Nel giugno dello stesso anno ottenne il diploma. Come regalo di laurea ricevette dal padre una Fiat 1400. Il 25 marzo 1956 fece una pubblica confessione di fede nella Nieuwezijds Kapel ad Amsterdam con il Reverendo Kater. \nBeatrice poi part\u00ec per Leida, dove visse al Rapenburg e studi\u00f2 all'Universit\u00e0 di Leida. Come sua madre, divenne membro dell'Associazione per le studentesse di Leida. Beatrice durante i suoi studi chiese ai suoi compagni di studio di non rivolgersi a lei con l'appellativo di Altezza Reale. La sua formazione si \u00e8 concentrata sul suo futuro lavoro come capo di stato. Nei primi anni frequent\u00f2 lezioni di sociologia teorica e applicata, economia, storia parlamentare, scienze giuridiche e diritto costituzionale. Successivamente segu\u00ec studi di diritto europeo e internazionale, storia dello Statuto del Regno dei Paesi Bassi, politica internazionale e cultura del Suriname e delle Antille Olandesi.\nDurante i suoi studi, la principessa visit\u00f2 diverse organizzazioni europee e internazionali a Strasburgo, Ginevra, Bruxelles e Parigi. Consegu\u00ec la laurea in legge nell'estate del 1959. Quell'anno acquist\u00f2 il castello di Drakensteyn nei boschi di Lage Vuursche, dove and\u00f2 a vivere nel 1963. Il 7 luglio 1961 consegu\u00ec la laurea magistrale in giurisprudenza.\nSempre nel 1961, Beatrice fu l'iniziatrice e poi presidente di un gruppo di lavoro europeo che invitava i giovani europei a lavorare per un'Europa unita. Negli anni che seguirono, assunse numerosi obblighi di rappresentanza e intraprese numerosi viaggi, tra cui nelle Antille olandesi e in Suriname.\nL'indignazione per \"La mia gente\".\nBeatrice visit\u00f2 gli Stati Uniti d'America nel 1959. Venne accolta a New York City l'11 settembre con una parata di nastri e a Washington DC venne ricevuta alla Casa Bianca dal presidente Dwight D. Eisenhower e da sua moglie.\nPrima della sua visita venne intervistata da diversi giornalisti americani. Rifer\u00ec che preferiva sposare qualcuno di sangue reale raccontando di una gita in barca di tre anni prima su invito degli allora monarchi greci, affermando semplicemente di essere stata circondata \"da famiglie tutte nell'Almanacco di Gotha \". Continu\u00f2 anche con: \"Mi \u00e8 piaciuto enormemente quel viaggio, perch\u00e9 sentivo di essere tra la mia gente e di poter essere me stessa\", oppure: \"Mi \u00e8 piaciuto immensamente quel viaggio, perch\u00e9 mi sentivo come se fossi con il mio tipo di persone e di poter essere me stessa\". L'affermazione \"il mio genere di persone\" provoc\u00f2 una tempesta di indignazione nel regno. La principessa incolp\u00f2 la costernazione di un malinteso sull'intonazione e di una traduzione sbagliata. Secondo lei, per \"la mia gente\" intendeva \"una cerchia familiare privata, un ambiente privato, una cerchia di colleghi\" e l'affermazione non intendeva \"esprimere una certa posizione\". \nSolo quattro anni dopo ritorn\u00f2 in America. Poi lei e suo padre rappresentarono il regno al funerale del presidente John F. Kennedy.\nFidanzamento e matrimonio.\nSabato 1 maggio 1965 alle nove del mattino, Beatrice fu fotografata mano nella mano al castello di Drakensteyn con un uomo sconosciuto ai media olandesi, che si rivel\u00f2 essere un diplomatico tedesco di origini nobili, Claus von Amsberg. Le foto furono scattate dal fotografo freelance John de Rooy. Furono pubblicati per la prima volta il 6 maggio dal quotidiano britannico Daily Express, seguito dal quotidiano \"De Telegraaf\".I problemi per la coppia iniziarono quando si scopr\u00ec che Claus era stato un membro della Giovent\u00f9 Hitleriana e della Wehrmacht e quindi era facilmente associato al nazismo tedesco. Nei Paesi Bassi un membro della famiglia reale deve avere il consenso del parlamento per sposarsi. Fu per questo che venne creato un comitato guidato dallo storico Loe de Jong dell'allora Netherlands Institute for War Documentation che studi\u00f2 la storia della guerra di Claus. I risultati furono valutati come non impressionanti e il parlamento, anche per la minaccia della principessa di rinunciare al trono, diede il consenso al matrimonio.\nIl 28 giugno 1965 la regina Giuliana annunci\u00f2 il fidanzamento della figlia con il diplomatico.\nIn seguito si scopr\u00ec che Beatrice e Claus si erano incontrati per la prima volta a Capodanno del 1962 a una festa a Bad Driburg. Un anno e mezzo dopo, i due si incontrarono al matrimonio della principessa Tatjana zu Sayn-Wittgenstein e di Maurits Prinz von Hessen. I giornalisti olandesi spiarono Beatrice e Claus durante una vacanza invernale, ma poich\u00e9 si pensava che Claus svolgesse una funzione sociale troppo bassa per un aspirante principe consorte, la sua presenza non venne presa sul serio.\nLa societ\u00e0 nederlandese rimase divisa sul matrimonio con un tedesco, relativamente poco dopo la seconda guerra mondiale. Quando si seppe che il matrimonio si sarebbe svolto ad Amsterdam, le tre organizzazioni ecclesiastiche ebraiche nei Paesi Bassi considerarono questo un insulto agli ebrei olandesi che furono deportati principalmente da Amsterdam nei campi di concentramento tedeschi durante la guerra. Inoltre prima, durante e dopo il matrimonio ci furono molte proteste anche violente. Le proteste includevano slogan come \"\"Claus 'raus!\" \" (Claus via!) e \"\"Mijn fiets terug\" \" (Restituisci la mia bicicletta), un riferimento ai soldati tedeschi che confiscarono le biciclette nederlandesi durante la seconda guerra mondiale.\nPer evitare tutto il trambusto, Beatrice e Claus preferirono che la loro cerimonia di matrimonio si svolgesse a Baarn. Il governo non voleva avere niente a che fare con questo e ordin\u00f2 che il matrimonio si tenesse ad Amsterdam.\nIl 10 marzo 1966, il matrimonio civile fu solennizzato nel municipio di Amsterdam dal sindaco Gijs van Hall. Lo stesso giorno il matrimonio fu consacrato nella Westerkerk. I testimoni di nozze per la principessa Beatrice furono le sue amiche Ren\u00e9e R\u00f6ell e la principessa Alexandra del Kent, lo zio Aschwin zur Lippe-Biesterfeld e l'ex politico Willem Drees. La funzione religiosa venne boicottata dai rappresentanti delle tre confessioni ebraiche. \nDurante il corteo degli sposi un gruppo di Provo lanci\u00f2 una bomba fumogena contro il Golden Coach, provocando una battaglia di strada con la polizia. Ci furono anche proteste contro le cattive condizioni abitative nei Paesi Bassi e contro la monarchia in generale, usando lo slogan \" \"Geen woning, geen Kroning\" \" (Nessuna casa, nessuna incoronazione).\nCol passare del tempo, per\u00f2, Claus divent\u00f2 uno dei membri pi\u00f9 popolari della Casa d'Orange-Nassau, e la sua morte nel 2002 dest\u00f2 molta commozione. \nPreparazione per il trono.\nDagli anni '70, Beatrice inizi\u00f2 a prepararsi pi\u00f9 intensamente per la sua futura posizione di capo di stato. Con il principe Claus fece molti viaggi all'estero, tra cui uno molto controverso in Unione Sovietica.\nDopo il coinvolgimento di suo padre nello scandalo Lockheed, venne chiesto ai consiglieri di prepararsi per la sua ascesa al trono. Il 31 gennaio 1980, la regina Giuliana annunci\u00f2 durante un discorso televisivo in diretta che desiderava abdicare il 30 aprile in favore di sua figlia Beatrice.\nChe Beatrice succedesse a sua madre come regina non era evidente alla nascita. Solo nel 1983 la Costituzione venne modificata in modo tale che il figlio maggiore del capo dello Stato diventi l'erede legale al trono. Fino ad allora, era stato stabilito che il figlio maggiore avesse sempre la priorit\u00e0 su una figlia. Solo dopo che Giuliana non fu pi\u00f9 biologicamente in grado di avere figli, Beatrice fu certa di essere il successore designato.\nAscesa al trono.\nLa mattina del 30 aprile 1980, alle 10:06, la regina Giuliana firm\u00f2 l'atto di abdicazione nel Palazzo reale di Amsterdam e Beatrice divenne formalmente regina. Nel pomeriggio alla Nieuwe Kerk, durante una solenne sessione degli Stati Generali e alla presenza dei rappresentanti delle case reali europee, prest\u00f2 giuramento e venne incoronata Regina dei Paesi Bassi. \nAl momento del cambio del trono, ad Amsterdam era attivo un grande movimento di occupanti abusivi che aveva proclamato il giorno dell'incoronazione come un giorno di azione sotto il motto \"nessuna casa, nessuna incoronazione\". La festosa incoronazione di Beatrice fu quindi oscurata dalla rivolta nel centro di Amsterdam; gli squatter e l'Unit\u00e0 Mobile combatterono delle proprie e vere battaglie. L'unit\u00e0 mobile lott\u00f2 per impedire agli occupanti abusivi di avanzare verso Piazza Dam per interrompere la cerimonia nella Nieuwe Kerk. In una delle sue prime apparizioni pubbliche come regina, Beatrice ha visitato la polizia antisommossa ferita in ospedale il giorno dopo la sua incoronazione.\nRegno.\nRegina dei Paesi Bassi.\nA differenza di sua madre, che veniva spesso chiamata \"Signora\", Beatrice desiderava essere sempre chiamata \"Maest\u00e0\". Il compleanno di sua madre venne celebrato come il giorno della regina, ma la sfilata dei fiori venne abolita. Abol\u00ec anche l'usanza di sua madre di versare al suo personale di palazzo una tazza di cioccolata calda poco prima di Natale. Smise anche di servire i ministri in visita con una tazza di t\u00e8, come fece sua madre, ma lasci\u00f2 questo compito a un lacch\u00e8.\nI piani per riorganizzare la corte olandese furono eseguiti. A capo c'\u00e8 un gran maestro, al quale i capi di servizio devono rendere conto. Nel 1981 si trasfer\u00ec con la sua famiglia all'Aia. Il palazzo Huis ten Bosch divenne il palazzo residenziale e il palazzo Noordeinde nel centro dell'Aia vicino al Binnenhof, il palazzo del lavoro.\nSeguirono le prime visite di Stato. Prima in Lussemburgo e poi nei paesi vicini del Belgio, della Germania occidentale e del Regno Unito. Durante la sua visita di stato negli Stati Uniti il 22 aprile 1982, si rivolse all'intero Congresso degli Stati Uniti.\nIn occasione del suo cinquantesimo compleanno nel 1988, il 29 aprile and\u00f2 in onda un ritratto televisivo in cui, oltre a Beatrice, parlaron\u00f2 anche il principe Claus e i suoi tre figli. La scrittrice Hella Haasse condusse un'intervista televisiva con lei. Quando le \u00e8 stato chiesto, Beatrice le ha detto che non leggeva letteratura, perch\u00e9 non aveva tempo per farlo a causa dello studio dei numerosi documenti ufficiali.\nIl giorno dopo, nel giorno della regina, Beatrice fece una visita a sorpresa ad Amsterdam e visit\u00f2 il mercato libero. Durante la visita la regina Beatrice fu baciata da un passante, in seguito identificato come Maarten Rijkers, mentre camminava tra la folla di persone in un mercato delle pulci nel Jordaan. Quando Beatrice cammino vicino a Rijkers egli gli disse \"Dammi un bacio, ragazza\", dopo di che le diede un abbraccio e due baci. Questo momento ricevette un'ampia attenzione da parte dei media e sembrava essere un momento storico. Un'immagine di questa scena comparve sulla prima pagina di \"De Telegraaf\". Anche 25 anni dopo, nel 2013, NRC Handelsblad ha scritto un articolo su di esso e sul suo impatto. \nLa reazione della regina venne considerata molto positiva ed ci fu una spinta per la sua reputazione nel quartiere di Joordan di Amsterdam. La visita venne promossa come una \"visita spontanea\" per aumentare la sua popolarit\u00e0 in quanto non era molto popolare in suddetto quartiere. Lo storico e osservatore della regalit\u00e0 olandese JG Kikkert ha affermato in una conferenza che il bacio \u00e8 stato messo in scena, sulla base di quelle che chiama \"fonti di solito molto affidabili\". Sebbene la visita e il bacio possano non essere stati un'idea sua, ma di altri, certamente avrebbe dato la sua approvazione perch\u00e9 era nota per non lasciare spazio alla coincidenza. Come dono nazionale a Beatrice venne presentato il documentario televisivo \"The Wording\", realizzato da Cherry Duyns, e trasmesso per la prima volta il 30 aprile 1988. \nI suoi discorsi di Natale portavano un timbro personale. Dal 2000 sono stati trasmessi in televisione. Anche altri motivi hanno attirato l'attenzione. Il suo discorso di Natale del 1988 \u00e8 storico. Nel discorso del trono di quell'anno, il primo ministro Ruud Lubbers le fece dire che i Paesi Bassi erano diventati pi\u00f9 puliti, soprattutto nell'acqua e nell'aria. A Natale di quell'anno, per\u00f2, la sovrana disse l'esatto contrario : \"Il nostro mondo soffre per l'inquinamento e l'avvelenamento dell'aria, del suolo e dell'acqua. Lentamente la terra sta morendo\".\nPer il suo impegno per l'unit\u00e0 dell'Europa \u00e8 stata insignita il 16 maggio 1996 del prestigioso Premio Internazionale Carlo Magno della citt\u00e0 tedesca di Aquisgrana.\nBeatrice ha un vivo interesse per l'arte. Ha assegnato i sussidi reali per i giovani artisti ogni anno. Nel 2000 Beatrice, come curatrice ospite, ha allestito una mostra di artisti olandesi moderni allo Stedelijk Museum di Amsterdam dal titolo \"The performance\".\nL'ex primo ministro Van Agt una volta ha espresso le sue visite ufficiali settimanali a lei in questo modo: \"Sei interrogato e misurato. La regina sa tutto. Stavo sudando\". \nNel 2002, Beatrice \u00e8 stata personalmente attiva nel salvare la vita della nigeriana Amina Lawal, che era stata condannata a morte per sesso prematrimoniale, in cui era rimasta incinta. Beatrice ha invitato David Vriesendorp, l'allora direttore di Amnesty International nei Paesi Bassi, a partecipare al banchetto di stato del presidente nigeriano Olusegun Obasanjo in visita. Dopo cena, organizz\u00f2 un incontro tra i due. La sua azione ebbe successo. La condanna a morte venne revocata.\nFino al 2010, Beatrice \u00e8 stata coinvolta nella formazione dei nuovi governi. Nel 2010 e nel 2011 c'\u00e8 stata una discussione alla Camera dei Rappresentanti sulla possibile introduzione di una monarchia cerimoniale. In definitiva, tali proposte non potevano contare su una maggioranza parlamentare. Tuttavia, nel 2012, la Camera dei rappresentanti ha deciso di modificare il proprio Regolamento in modo tale che il capo dello Stato non svolga pi\u00f9 un ruolo nel processo di formazione. Per inciso, gi\u00e0 dal 1971 la Camera dei rappresentanti aveva la possibilit\u00e0 di non coinvolgere il capo dello Stato nella sua formazione.\nVisite di Stato.\nDurante il suo regno Beatrice ha fatto 54 visite di stato.Ha annunciato la sua abdicazione tre giorni dopo il ritorno dalla sua ultima visita di stato a Singapore.\nNel 2011, la visita di stato in Oman \u00e8 stata annullata a causa di disordini locali derivanti da un appello da parte della popolazione per una maggiore democrazia in questo stato petrolifero dittatoriale. Subito dopo la cancellazione, il primo ministro Rutte ha annunciato che la regina avrebbe comunque visitato il paese, ma privatamente. Un anno dopo, la visita di stato \u00e8 andata avanti e lei ha visitato l'Oman una seconda volta.\nPrincipe Claus.\nDurante il suo regno Beatrice ha dovuto fare i conti con la salute cagionevole del marito. Alla fine degli anni '70, c'erano indicazioni che il principe Claus fosse depresso. Dal 1982 \u00e8 stato curato per questo in una clinica nederlandese e svizzera. Pi\u00f9 tardi a Claus fu diagnosticato il morbo di Parkinson e svilupp\u00f2 un cancro. Mor\u00ec il 6 ottobre 2002.\nDottorato honoris causa Universit\u00e0 di Leida.\nL'8 febbraio 2005, Beatrice \u00e8 stata insignita della laurea honoris causa dal Rettore dell'Universit\u00e0 di Leida per il modo in cui ha sollevato l'importanza della libert\u00e0 delle persone e ha parlato della responsabilit\u00e0 che la libert\u00e0 comporta. Nel suo discorso ha indicato che le \u00e8 stata data sempre pi\u00f9 libert\u00e0 al di fuori della responsabilit\u00e0 ministeriale . \n25\u00ba anniversario.\nIl 30 aprile 2005 Beatrice ha celebrato il suo 25\u00ba anniversario di regno con un incontro nella Ridderzaal dell'Aia dove, oltre alla famiglia reale e al gabinetto del governo, erano presenti quasi tutti i parlamentari e molti altri rappresentanti ufficiali del popolo nederlandese.\nNel pomeriggio c'\u00e8 stata la consueta celebrazione del Queen's Day, questa volta a Scheveningen, e la sera si \u00e8 svolto uno spettacolo in un tendone per feste a Malieveld all'Aia, dove era presente la famiglia reale. Durante un'intervista televisiva, trasmessa alla vigilia dell'anniversario, Beatrice ha parlato di una societ\u00e0 molto cambiata e della solitudine dei reali. Beatrice ha visitato tutte le province olandesi, le Antille olandesi e Aruba come parte del suo giubileo governativo.\nSulla stampa, in occasione del giubileo del governo, Beatrice \u00e8 stata generalmente elogiata per la sua regalit\u00e0 professionale, anche se un po' lontana. La sua ingerenza e influenza suggerite erano sfumate. Un sondaggio di opinione ha mostrato che la stragrande maggioranza del popolo olandese ha sostenuto Beatrix e la monarchia . \n70\u00ba e 75\u00ba compleanno.\nIn occasione del suo settantesimo compleanno, il 30 gennaio 2008 \u00e8 \"andato in\" onda il servizio televisivo \"T\"anto discusso non detto. La regina Beatrice 70 anni\"\". Il giorno dopo si \u00e8 svolta una celebrazione nel teatro Carr\u00e9. Come \u00e8 consuetudine in occasione di tali celebrazioni giubilari, diversi libri sulla sua vita sono stati pubblicati poco prima di questo compleanno. Ha festeggiato il suo ultimo compleanno da regina il 1 febbraio 2013 con la sua famiglia al Beatrix Theatre, dove si \u00e8 esibito il gruppo di danza Introdans.\nIncidenti.\nAttacco ad Apeldoorn.\nIl giorno della regina 2009, il 38enne Karst Tates di Apeldoorn ha guidato una piccola autovettura attraverso le barriere antischiacciamento e una folla verso l'autobus scoperto a due piani che conteneva l'intera famiglia reale. Otto persone sono state uccise, compreso l'autista, e undici sono rimaste ferite. Beatrice e i suoi parenti rimasero illesi, ma interruppero immediatamente la loro visita in citt\u00e0.\nNon \u00e8 mai stato stabilito un movente, n\u00e9 quali fossero le intenzioni esatte di Tates, ma secondo le persone che lo conoscevano avrebbe nutrito odio per la famiglia reale.\nPrinsjesdag 2010.\nAl Prinsjesdag 2010, un uomo ha gettato un 629.5 grammi t\u00e8 sulla regina. Ha dato come motivo che Beatrice era erroneamente sul trono, perch\u00e9 non sarebbe stata una discendente del re Guglielmo III. L'uomo \u00e8 stato imprigionato per quasi due anni ed \u00e8 stato infine condannato in appello il 1\u00ba febbraio 2013 a una pena detentiva incondizionata di cinque mesi. Al suo primo processo, aveva chiesto che il DNA fosse prelevato dai corpi del re Guglielmo III, della regina Guglielmina e della regina Giuliana, in modo da poter dimostrare che Beatrice non era un membro ufficiale della dinastia Orange. Il giudice ha respinto tale richiesta.\nAbdicazione.\nIl 28 gennaio 2013, in un discorso trasmesso dalle reti televisive olandesi, ha dichiarato la sua intenzione di abdicare in favore del figlio Guglielmo Alessandro, annunciando che avrebbe abbandonato il trono il 30 aprile 2013, giorno del 33\u00ba anniversario della sua ascesa al trono e festa nazionale della Regina (era anche il giorno di compleanno della regina Giuliana).\nCome annunciato, il 30 aprile 2013 \u00e8 stata formalizzata la propria abdicazione a favore del figlio Guglielmo Alessandro. Dopo un discorso televisivo di ringraziamento alla nazione, la regina Beatrice invit\u00f2 i monarchi europei ad una cena di gala svoltasi al Rijksmuseum di Amsterdam lo stesso giorno.\nDiscendenza.\nLa principessa Beatrice ed il marito Claus van Amsberg hanno avuto tre figli, tutti maschi:\nPatrimonio.\nSecondo un rapporto del \"Forbes Web Site\" del 2005, il patrimonio personale della regina \u00e8 stimato intorno ai 4,7 miliardi di dollari. Questo fa di lei una delle persone pi\u00f9 ricche al mondo.\nTitoli e trattamento.\nTitoli.\nI titoli della regina Beatrice erano: \"Beatrice, Regina dei Paesi Bassi, Principessa di Orange-Nassau, ecc. ecc. etc.\". Il triplo 'etc.' si riferisce al titolo di Principessa di Lippe-Biesterfeld, e i titoli seguenti prima appartenevano ai principi di Orange. Questi titoli, sono mantenuti in forma maschile:\nLa regina firmava i documenti ufficiali come \"Beatrice\" e ci si rivolgeva a lei utilizzando il titolo \"Maest\u00e0\" (in olandese: \"Uwe Majesteit\"). La regina Giuliana aveva abolito questo titolo, facendosi chiamare semplicemente \"Mevrouw\", che in olandese significa \"Signora\". La regina Beatrice ha sorpreso invece i sudditi reintroducendo il titolo reale di maest\u00e0, quando ci si rivolgeva a lei.\nNumismatica.\nIl ritratto della Regina \u00e8 effigiato sulla prima serie delle monete in euro dei Paesi Bassi."}
{"id": "413692", "revid": "842", "url": "https://it.wikipedia.org/wiki?curid=413692", "title": "SN1006", "text": ""}
{"id": "413699", "revid": "729019", "url": "https://it.wikipedia.org/wiki?curid=413699", "title": "Domenico Chiodo", "text": "Biografia.\nNato da Giovan Battista (* Savona, 5 novembre 1779 \u2020 Genova, 3 febbraio 1855), maggior generale del genio marittimo e fratello maggiore di Agostino), e da Teresa De Simoni, frequent\u00f2 la Scuola di marina di Genova come allievo esterno, uscendone con il grado di guardiamarina nel settembre 1838.\nNel 1857 venne incaricato da Cavour dello studio di fattibilit\u00e0 per un cantiere navale nel golfo della Spezia. Invece di un'opera di modeste dimensioni, Chiodo propose la realizzazione di un grande arsenale di cui anche Cavour aveva intuito la grande utilit\u00e0.\nGli fu pertanto conferito l'incarico di stendere il progetto per la realizzazione dell'Arsenale Militare Marittimo e di dirigerne i lavori per i quali il governo stanzi\u00f2 36 milioni di lire (in valuta dell'epoca).\nPer il suo lavoro Chiodo si avvalse anche dei contemporanei studi compiuti dal geologo spezzino Giovanni Capellini che, nel 1863, redasse e pubblic\u00f2 la carta geologica del territorio della Spezia, e che ad essa fece seguire il volume \"Descrizione geologica dei dintorni del golfo della Spezia\".\nI lavori dell'Arsenale, iniziati il 21 aprile 1862, terminarono il 28 agosto 1869.\nNel 1863 si rec\u00f2 anche ai cantieri della Senna e a Marsiglia; tuttavia alle sue progettazioni vanno riconosciute autonomia e un originale gusto neoclassico.\nSi occup\u00f2 del progetto preliminare per la trasformazione e l'ammodernamento dell'antico Arsenale di Venezia.\nIncaricato di rappresentare l'Italia alla cerimonia dell'inaugurazione del Canale di Suez, si spinse nel Sudan dove contrasse la malaria, malattia di cui mor\u00ec poco dopo il suo ritorno in patria.\nOmaggi.\nLa citt\u00e0 della Spezia lo ha voluto ricordare con un monumento, opera dello scultore genovese Santo Varni, nella piazza antistante l'Arsenale da lui progettato.\nAlla sua memoria sono intitolate strade a La Spezia, Genova e Roma."}
{"id": "413708", "revid": "110157", "url": "https://it.wikipedia.org/wiki?curid=413708", "title": "Borex", "text": "Borex (, toponimo francese) \u00e8 un comune svizzero di 1\u00a0121 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBorex \u00e8 servito dall'omonima stazione sulla ferrovia Nyon-Crassier-Divonne\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "413711", "revid": "287204", "url": "https://it.wikipedia.org/wiki?curid=413711", "title": "Luisito Suarez", "text": ""}
{"id": "413713", "revid": "287204", "url": "https://it.wikipedia.org/wiki?curid=413713", "title": "X3", "text": ""}
{"id": "413736", "revid": "663182", "url": "https://it.wikipedia.org/wiki?curid=413736", "title": "Isabella di Morra", "text": "Lontana da corti e salotti letterari, visse sotto la prepotenza dei fratelli e segregata nel proprio castello, dove si occup\u00f2 della sua produzione letteraria. La sua breve vita, contrassegnata da isolamento e tristezza, si concluse con il suo assassinio da parte degli stessi fratelli a causa di una presunta relazione clandestina con il barone Diego Sandoval de Castro che sub\u00ec la medesima sorte.\nSconosciuta in vita, Isabella di Morra acquist\u00f2 una certa fama dopo la morte, grazie agli studi di Benedetto Croce, e divenne nota per la sua tragica biografia ma anche per la sua poetica, tanto da essere considerata una delle voci pi\u00f9 autentiche della poesia italiana del XVI secolo, nonch\u00e9 una pioniera del Romanticismo.\nNon si conoscono notizie documentate inerenti alla sua vita precedenti alla biografia della famiglia Morra, dal titolo \"Familiae nobilissimae de Morra historia\", pubblicata nel 1629 da Marcantonio, figlio del fratello minore Camillo.\nBiografia.\nInizi.\nIsabella nacque a Favale (l'odierna Valsinni in provincia di Matera) da Giovanni Michele di Morra, barone di Favale, e Luisa Brancaccio, appartenente ad un'aristocratica famiglia napoletana. Altri componenti della famiglia erano i fratelli Marcantonio, Scipione, Decio, Cesare, Fabio, Camillo e la sorella Porzia. L'anno preciso di nascita rimane ignoto; generalmente viene riportato quello dedotto da Benedetto Croce, che lo situa poco dopo il 1520, mentre altri studiosi come Giovanni Caserta ritengono sia nata qualche anno prima, ponendo la data intorno al 1516. Isabella, assieme al fratello Scipione, poco pi\u00f9 grande di lei o forse gemello, venne educata dal padre, uomo colto e amante della letteratura, che le trasmise l'amore per la poesia.\nTuttavia, Giovanni Michele fu costretto a emigrare prima a Roma e infine a Parigi nel 1528, dopo la sconfitta delle truppe di Francesco I di Francia di cui era alleato e la vittoria di Carlo V d'Asburgo per il possesso del Regno di Napoli. Scipione segu\u00ec il padre a Roma, dove rimase per approfondire gli studi; l\u2019ambasciatore francese presso la Santa Sede ebbe occasione di ammirarlo e lo port\u00f2 con s\u00e9, raggiungendo il padre a Parigi. Il feudo di Favale, di cui erano titolari i Morra fin dall'epoca normanna, fu alienato per alcuni anni al re di Spagna. Il crimine commesso da Giovanni Michele pot\u00e9 essere perdonato tramite il pagamento di un'ammenda ma lui rimase in Francia servendo nell'esercito e partecipando alla vita culturale della capitale. Dopo varie trattative legali, il territorio torn\u00f2 ai Morra, e fu conferito al primogenito Marcantonio.\nA Favale rimase la moglie con i figli (l'ultimogenito Camillo nacque dopo la partenza del padre) e Isabella fu affidata ad un precettore che la istru\u00ec negli studi di Petrarca e degli autori latini. I rapporti tra Isabella e i fratelli minori Decio, Fabio e Cesare erano aspri e si incrinarono sempre di pi\u00f9. I fratelli, che, a detta del nipote Marcantonio, il \u00abluogo agreste\u00bb aveva reso \u00abferoci e barbari\u00bb, la reclusero nel castello di Favale, dove trascorse gran parte della sua breve esistenza. Nel maniero Isabella si dedic\u00f2 a comporre le sue liriche, trovando nella poesia l'unico conforto per alleviare la solitudine.\nIl rapporto con Don Diego Sandoval de Castro.\nIsabella ebbe modo di stringere una corrispondenza segreta con Diego Sandoval de Castro, poeta di origine spagnola e barone del vicino paese di Bollita (oggi Nova Siri), nonch\u00e9 castellano di Cosenza. Poeta di qualche reputazione, Sandoval era membro dell'Accademia degli Umidi e nel 1542 aveva pubblicato, a Roma, un volume di rime petrarchiste. I due intrapresero uno scambio segreto di lettere in cui il pedagogo di Isabella svolse il ruolo di intermediario. Si dice inoltre che entrambi ebbero modo di incontrarsi in alcune occasioni in un casale della famiglia Morra, a met\u00e0 strada tra Favale e Bollita. Di che natura fosse il rapporto tra Diego Sandoval de Castro e Isabella, nella Basilicata remota e al di fuori delle maggiori correnti culturali del tempo, rimane a oggi un mistero.\nCerto si sa che le lettere che don Diego sped\u00ec a Isabella furono inviate a nome di sua moglie, Antonia Caracciolo, alle quali la giovane poetessa avrebbe risposto. Gli storici hanno supposto che Isabella e Antonia Caracciolo si conoscessero gi\u00e0 prima dell'inizio dello scambio epistolare. Bench\u00e9 vi sia un breve riferimento al matrimonio, nel canzoniere della poetessa non vi \u00e8 alcuna traccia di sentimento amoroso nei confronti di Sandoval o di qualsiasi uomo e nelle rime del barone vi \u00e8 l'ode alla persona amata, probabilmente ad una donna in particolare o solamente seguendo il tema dell'amore in voga al tempo. Tuttavia, nella testimonianza della Caracciolo riportata da Alonso Basurto, governatore spagnolo della provincia di Basilicata, a seguito della morte del marito si legge che Diego venne ucciso per aver corteggiato una sorella del barone di Favale, ma \u00e8 ignoto se la poetessa ricambiasse il sentimento.\nChe si trattasse di un legame sentimentale o di un'amicizia intellettuale nati in condizioni di duro isolamento, i fratelli ne furono informati. Decio, Cesare e Fabio, supponendo un rapporto extraconiugale, decisero rapidamente di porre fine alla vicenda meditando l'assassinio della sorella e del nobiluomo, quest'ultimo probabilmente visto anche come un intralcio poich\u00e9 temevano che avrebbe potuto sollecitare il governatore della provincia di Basilicata per sottrarre Isabella dall'oppressione a cui la costrinsero, bench\u00e9 Croce abbia smentito tale ipotesi.\nAssassinio.\nScoperto il supposto intrigo amoroso, la prima vittima dei fratelli Morra fu il suo istitutore e in seguito rintracciarono la loro sorella. Secondo il racconto del nipote Marcantonio, gli aguzzini sorpresero Isabella con le lettere ancora chiuse tra le mani, la quale si difese dicendo che erano state inviate dalla Caracciolo, ma ci\u00f2 non bast\u00f2 a placare la loro ira. Isabella venne pugnalata a morte. Due di essi fuggirono per breve tempo in Francia poich\u00e9 ricercati dalla Gran Corte della Vicaria, ma si riunirono ben presto per terminare la vendetta contro Don Diego, il quale, temendo che la loro furia si abbattesse anche su di lui, reclut\u00f2 invano una scorta. I tre assassini, con l'aiuto di due zii Cornelio e Baldassino, probabilmente spinti anche dall'odio verso gli Spagnoli, gli tesero l'agguato fatale, ammazzando il barone a colpi di archibugio nel bosco di Noia (l'odierna Noepoli). Anche l'anno di morte della poetessa rimane un mistero, sebbene sia Croce che Caserta concordano che sarebbe avvenuto tra la fine del 1545 e il 1546 mentre altre fonti riportano 1548.\nL'assassinio di Diego Sandoval de Castro provoc\u00f2, all'epoca, reazioni di deplorazione molto pi\u00f9 ampie che non l'uccisione di Isabella. Nel codice d'onore del XVI secolo, era infatti ammissibile lavare col sangue il disonore arrecato alla famiglia da uno dei suoi membri, specie se donna. Ci\u00f2 che non era ammissibile era il coinvolgimento di persone terze nella risoluzione di un contenzioso, mediante duello e uccisione, a tradimento, di un superiore in rango. Si ritiene che l'omicidio del barone fu solo la copertura di interessi legati a motivi politici, essendo i Morra legati ai Francesi, mentre de Castro aveva militato nell'esercito di Carlo V, prima di essere investito della baronia di Bollita e di ottenere la castellania di Cosenza.\nConseguenze.\nDopo il massacro i tre fratelli furono costretti a rifugiarsi in Francia per sfuggire all'ira del vicer\u00e9 Pedro de Toledo che fece setacciare l'intera provincia. Essi raggiunsero Scipione e il padre che mancava da circa venti anni da casa. Il biografo di famiglia Marcantonio sostenne che suo nonno Giovanni Michele fosse deceduto prima di Isabella, ma Benedetto Croce dimostr\u00f2 che mor\u00ec dopo la tragedia, poich\u00e9 continu\u00f2 a percepire la pensione dal Re di Francia almeno fino al 1549. Scipione, bench\u00e9 scioccato e disgustato dagli omicidi, decise infine di aiutare i propri fratelli a sistemarsi in Francia.\nDi Fabio non si hanno notizie certe, Decio si fece prete e Cesare spos\u00f2 una nobildonna francese, Gabriella Faulcon. Scipione, uomo influente che ricopr\u00ec l'incarico di segretario della regina Caterina de' Medici, verr\u00e0 avvelenato da altri cortigiani, poich\u00e9 invidiosi del suo ruolo privilegiato. La stessa regina, sdegnata per l'accaduto, punir\u00e0 i colpevoli.\nNel frattempo i fratelli rimasti a Favale furono processati. Marcantonio non risult\u00f2 essere tra gli ideatori del delitto; ciononostante, fu imprigionato per alcuni mesi e in seguito rilasciato. In quello stesso 1546 spos\u00f2 Verdella Capece Galeota, dalla quale ebbe poi sette figli. Camillo, l'ultimogenito, fu invece completamente assolto dall'accusa di complicit\u00e0 poich\u00e9 totalmente estraneo ai fatti.\nDalle ricerche condotte da Gaetana Rossi su documenti d'archivio emerge che l\u2019assassinio della poetessa fu compiuto dai fratelli quando la madre era ancora viva e presente nel castello di Favale.\nOpere.\nGli scritti di Isabella furono scoperti dagli ufficiali del vicer\u00e9 di Napoli e \"messi agli atti\", durante l'indagine che segu\u00ec l'uccisione di Diego Sandoval de Castro, allorch\u00e9 il castello di Valsinni fu perquisito. Nonostante il corpus estremamente esiguo a noi pervenuto (dieci sonetti e tre canzoni), la poesia di Isabella \u00e8 considerata una delle pi\u00f9 intense e toccanti della lirica cinquecentesca. Molte sono state le letture del suo canzoniere in chiave meramente femminista (tenuto conto del limitato numero di donne presenti nella letteratura italiana del tempo), specialmente in ambito statunitense, senza che tenessero in sufficiente considerazione il retroterra culturale e storico dell'epoca. Non esistendo un'edizione delle liriche curata dalla poetessa, non si conosce con certezza l\u2019ordine temporale dato alle sue opere e i tredici componimenti del canzoniere, considerato \u00abun'autentica autobiografia in versi\u00bb, sono stati suddivisi in due stagioni poetiche: la prima segnata dal malessere e dalla speranza di evasione, la seconda (comprendente l'ultimo sonetto e le tre canzoni) dalla rassegnazione e dal conforto nella religione.\nPoetica.\nStile.\nIsabella \u00e8 stata inserita nella corrente del petrarchismo, in cui le donne, sebbene di estrazione nobiliare, iniziarono ad acquistare importanza in campo culturale e sociale. Il tema dominante era l'amore con le gioie e i lamenti che ne scaturivano, omaggi alla persona amata e la ricerca di un sentimento pi\u00f9 puro. Poco ebbe in comune Isabella con le altre donne poetesse del suo tempo, poich\u00e9 mai ebbe l'opportunit\u00e0 di far valere le proprie doti e di ottenere la celebrit\u00e0 e il plauso presso le corti e le accademie, e qualsiasi emozione o sentimento d'amore \u00e8 assente nella sua lirica. Isabella non canta l'amore perch\u00e9 probabilmente non ha mai amato nessuno. L'unico breve cenno all'amore \u00e8 il matrimonio, visto solamente come unica via possibile di liberazione e emancipazione.\nBench\u00e9 segua lo schema del sonetto petrarchesco obbediente alle regole dettate da Pietro Bembo, Isabella si differenzia dalle sue coeve e dalla lirica petrarchesca in generale per la sua atmosfera tetra e malinconica, strettamente legata alla sua esistenza tormentata, rivelando, secondo Giacinto Spagnoletti, \u00abuna notevole originalit\u00e0 e carica drammatica\u00bb. Oltre ai diversi richiami al Petrarca, l'influenza di Dante Alighieri \u00e8 evidente, la quale conferisce un tono tenebroso alla sua poetica riconducibile all\"'Inferno\" della \"Divina Commedia\", nonch\u00e9 di Jacopone da Todi per quanto riguarda la presenza di figure ed elementi legati alla poesia cristiana. Nulla di retorico o di scolastico ma un'autentica espressione del dramma umano.\nIl suo stile da lei stessa definito \u00abamaro, aspro e dolente\u00bb, \u00abruvido e frale\u00bb e il suo \u00abrozo inchiostro\u00bb lasciano intravedere la frustrazione di una persona elevata e oppressa in una societ\u00e0 retrograda, desiderosa di vedere riconosciute le sue qualit\u00e0 di donna e poetessa e di auspicare un mondo sottratto alla violenza e ricondotto alla tolleranza.\nLa Fortuna e il mondo circostante.\nLa Fortuna assume il ruolo di antagonista nelle sue opere, la fonte di tutti i suoi mali, la cui persecuzione nei confronti della poetessa inizi\u00f2 \u00abcominciando dal latte e dalla cuna\u00bb. La figura della Fortuna, vista in maniera positiva nel periodo rinascimentale, \u00e8 invece per Isabella una forza oscura e incontrollabile di natura pagana o medievale. L'\u00abacerba e cruda Diva\u00bb, essendo donna come lei, tradisce il \"gentil sesso\" venendo meno alle virt\u00f9 spesso attribuite alle donne come sensibilit\u00e0 e delicatezza e, per di pi\u00f9, sconvolge per la sua malvagit\u00e0, opprimendo i nobili cuori e corrompendo gli animi degli esseri umani.\nIl ritratto del paesaggio circostante \u00e8 fosco e amaro: una \u00abvalle inferna\u00bb composta da \u00aborride ruine\u00bb, \u00abselve incolte\u00bb, \u00absolitarie grotte\u00bb, \u00abvili ed orride contrate\u00bb abitate da \u00abgente irrazional, priva d\u2019ingegno\u00bb, esprimendo tutto il suo odio verso \u00abil denigrato sito\u00bb. Cerc\u00f2 in tutti i modi una soluzione e una speranza per evadere da quel mondo che la soffocava e che non era capace di comprenderla, dove aveva passato tutta la sua \u00abfiorita etade secca ed oscura, solitaria ed erma\u00bb, \u00absenza loda alcuna\u00bb e non sentendosi mai apprezzare per la sua \u00abbeltade\u00bb.\nElla si rivolge alla natura, invitando gli elementi che la circondano a piangere con lei il suo \u00abmiserando fine\u00bb, visto da alcuni come il suo presagio di morte o semplicemente attendendo il naturale corso della sua infelice esistenza. Il fiume Siri (oggi noto come Sinni) che scorre vicino al suo castello, \u00e8, nel bene o nel male, il suo confidente e valvola di sfogo, implorandolo di farsi messaggero della sua sorte al padre qualora, lei morta, egli dovesse tornare. La giovane dichiara di serbare il proprio \u00abnome infelice\u00bb alle onde del fiume con \u00abesempio miserando e raro\u00bb, un'espressione da alcuni interpretata come una meditazione al suicidio, bench\u00e9 ci\u00f2 sembrerebbe improbabile, a detta di Adele Cambria, vista la coscienza religiosa e la particolare sensibilit\u00e0 che le vietano di compiere un gesto cos\u00ec estremo; e lo prega affinch\u00e9 possa sprigionare tutta la sua \u00abcrudel procella\u00bb al ritorno del padre, essendo ingrossato ed agitato dai suoi fiumi di lacrime: \u00abi fiumi di Isabella\u00bb.\nLa famiglia e altri personaggi.\nNel canzoniere vi sono riferimenti a diversi personaggi. Vi \u00e8 una breve descrizione della situazione familiare con una madre \u00abmisera\u00bb e i suoi fratelli che versano \u00abin estrema ed orrida fiacchezza\u00bb, nonch\u00e9 privi della \u00abgentilezza\u00bb ereditata dai loro avi. L'incivilt\u00e0 dei fratelli e la sottomissione a cui la costringono viene anche evidenziata nei versi: \u00abda chi non son per ignoranza intesa / i\u2019 son, lassa, ripresa\u00bb. Il padre \u00e8 la persona a lei pi\u00f9 cara, una figura molto ricorrente nel suo piccolo canzoniere, del quale attende invano un ritorno che possa aiutarla ad uscire dalla mesta situazione in cui vive, ignara o forse cosciente ma illusa del fatto che Giovanni Michele sarebbe potuto tornare ma, effettivamente, egli prefer\u00ec gli agi della corte di Francia, dimostrando disinteresse nei confronti della propria famiglia.\nNelle liriche emerge la figura di una donna identificata come \u00abvermiglia Rosa\u00bb, che secondo Croce si tratterebbe di Giulia Orsini, principessa di Bisignano residente nel feudo di Senise, anche lei sola e triste dopo la partenza del marito Pietrantonio Sanseverino per il conflitto franco-spagnolo. Bench\u00e9 moglie di un uomo filospagnolo che aveva condotto la spedizione punitiva contro i baroni antispagnoli di Basilicata e Calabria, tra cui il padre di Isabella, sembra che tra le due ci fosse un legame d'amicizia e che Isabella sperasse in un suo aiuto per allontanarsi da Favale.\nNon mancano alcune menzioni anche a personaggi dell'epoca come il poeta Luigi Alamanni, da lei definito \u00abonor del secol nostro\u00bb, esule in Francia per sfuggire alla condanna a morte dopo un complotto contro il cardinale Giulio de' Medici (in seguito Papa Clemente VII) e che con molta probabilit\u00e0 era in contatto con il padre della poetessa. Francesco I \u00e8 il suo \u00abgran re\u00bb nel quale spera di sottrarsi al triste destino ma, venendo a conoscenza della sua definitiva sconfitta per mano del rivale (presumibilmente riferendosi al trattato di Cr\u00e9py nel 1544, in cui Francesco I rinunci\u00f2 ad ogni mira espansionistica nella penisola), Isabella diventa ancor pi\u00f9 amareggiata e furibonda, inveendo contro la sua nemica Fortuna per aver \u00abvinto e prostrato\u00bb il suo amato re e contro Carlo V, chiamato \u00abCesar\u00bb (o \u00abCesare\u00bb) nelle liriche, per averla separata dal padre e per aver spento in lei il sogno della liberazione francese.\nIl conforto religioso.\nOrmai provata dal dolore e dalle speranze infrante, in lei matura gradualmente il desiderio di rifugiarsi nella religione ed inizia ad avvertire un certo ravvedimento forse per le eccessive parole contro la Fortuna e l'ambiente intorno a lei definendo il suo passato poetico come un \u00abcieco error\u00bb, rivolgendosi al lettore con l'appellativo di \u00abfratello\u00bb, che ha portato a pensare un riferimento al fratello Scipione. Le invettive contro la Fortuna, il desiderio di fama ed emancipazione, il disprezzo verso il luogo natio iniziano a lasciare spazio alla rinuncia delle ambizioni terrene e al conforto religioso, sperando di \u00abarricchirsi in Dio chiara e lucente\u00bb, attendendo \u00abil bel tesoro eterno\u00bb in cui \u00abnon nuoce gi\u00e0 state n\u00e9 verno / ch\u00e8 non si sente mai caldo n\u00e9 gielo\u00bb.\nInfine la poetessa cerca consolazione in Ges\u00f9 e Maria, in cui sembra ormai aver accettato il suo sventurato destino e aver mitigato il proprio rancore verso la sua terra, in cui ora si ritrovano una \u00abgrotta felice\u00bb, il \u00abSinno veloce\u00bb e \u00abchiare fonti e rivi\u00bb. Adesso Isabella si sente \u00ablieta e contenta in questo bosco ombroso\u00bb, sperando di trovarsi \u00absgombrata tutta dal terrestre nembo\u00bb e di raggiungere il \u00absolare e glorioso lembo\u00bb.\nEredit\u00e0.\nPochi anni dopo la morte di Isabella, il libraio napoletano Marcantonio Passero scopr\u00ec casualmente le poesie nei suoi stipati scaffali e, incuriosito dal personaggio della rimatrice e dalle sue vicissitudini, le affid\u00f2 allo scrittore Ludovico Dolce, il quale le inser\u00ec nel terzo libro che raccoglieva le \"Rime di diversi illustri signori napoletani\" (Venezia, Giolito, 1552); furono apprezzate dall'ambiente letterario del tempo. Successivamente, tutte le sue liriche apparvero in \"Rime diverse d\u2019alcune nobilissime, et virtuosissime donne\" (Lucca, Busdrago, 1559), a cura di Lodovico Domenichi.\nAngelo de Gubernatis, che considerava introvabile l'edizione del 1556, ipotizza sia servita a Ludovico Domenichi per una raccolta di rime e ad Antonio Bulifon per il volumetto citato da Francesco Saverio Quadrio che porta il titolo \"Rime delle Signore Lucrezia Marinella, Veronica Gambara ed Isabella Della Morra, di nuovo date in luce da Antonio Bulifon con giunta di quelle finora raccolte della signora Maria Selvaggia Borghini\". La canzone \"Quel che gli giorni a dietro\" nell'edizione del Bulifon, a causa della presenza di alcune immagini paganeggianti e sensuali in pieno clima di Controriforma, sub\u00ec alcuni ritocchi con evidenti stravolgimenti sul piano della resa poetica.\nBench\u00e9 il suo nome e le sue opere apparvero in alcuni volumi letterari seguenti, Isabella venne quasi dimenticata e ignorata dalla critica nei secoli. Grazie ad Angelo de Gubernatis la sua figura inizi\u00f2 ad essere rivalutata a partire dai primi del Novecento, tant'\u00e8 che lo stesso de Gubernatis accost\u00f2 Isabella a Saffo, e, impietosito dalla sua tragica storia, ne fece un emblema delle donne vittime della violenza familiare: \u00abtrattata come una cosa, reclusa, tiranneggiata come una schiava (...) la piet\u00e0 grande che sentiamo per essa si riversi sopra le superstiti compagne del dolore e sia principio d'opera riparatrice, che prepari il riscatto per tante vittime di violenza insane che gemono neglette nel carcere duro e inviolando della vita domestica italiana\u00bb.\nNel 1901 De Gubernatis tenne una conferenza al Circolo Filologico di Bologna dal titolo \"Il romanzo di una poetessa\", che pubblic\u00f2 in sintesi come introduzione a \"Isabella Morra, Le rime ristampate\" (con introduzione e note di Angelo De Gubernatis, Roma, Forzani e c. Tipografia del Senato, 1907). De Gubernatis invi\u00f2 la sua opera a Benedetto Croce per invitarlo a interessarsi della poesia di Isabella risarcendola del silenzio da cui la sua opera era stata fino ad allora avvolta per secoli. Per effetto di ci\u00f2, Croce soggiorn\u00f2 a Valsinni nel 1928 per approfondirne gli studi, riportando di fatto alla luce la storia e la lirica della sfortunata poetessa e del suo presunto spasimante.\nAd oggi l'opera di Isabella, nonostante l'impronta petrarchista, \u00e8 considerata originale rispetto alla lirica del suo tempo, tanto da assumere alcuni connotati che saranno propri del Barocco e, in particolare, del Romanticismo. Viene citata come precorritrice delle tematiche esistenziali care a Giacomo Leopardi, tant'\u00e8 che alcuni studiosi ritengono che lo stesso poeta fosse non solo a conoscenza dei suoi versi ma anche ne avesse tratto ispirazione. Esempi spesso menzionati sono \"Le ricordanze\", \"Il passero solitario\" e l\"'Ultimo canto di Saffo\" del Leopardi, i quali presentano temi e accenti riscontrabili nel minuto canzoniere della poetessa, dove la vita \u00abin questo / natio borgo selvaggio, intra una gente / zotica, vil\u00bb del poeta marchigiano echeggia la vita \u00abfra questi aspri costumi / di gente irrazional, priva d\u2019ingegno\u00bb della poetessa lucana.\nDiversi critici notano richiami allo stile di Isabella anche in alcune opere di Torquato Tasso, in particolare \"Canzone al Metauro\" (1578).\nIsabella Morra alla corte dei Sanseverino.\nUna nuova ottica di lettura della vicenda personale e poetica di Isabella Morra viene fornita dal giornalista e studioso di storia Pasquale Montesano: \"Isabella Morra alla corte dei Sanseverino\" (2017). Il libro ridimensiona l\u2019immagine della giovane vissuta esclusivamente nella tetra prigionia del castello di Favale, rivelando che avesse rapporti, cultura e formazione di respiro maggiore rispetto a ci\u00f2 che si pensava in passato.\nIsabella visse circa quindici anni nel feudo di Favale senza il padre, in un clima oppressivo, ma non privo di qualche agiatezza che le permise di avere un pedagogo e, come tutta la nobilt\u00e0 del territorio, di frequentare le altre famiglie nobili. Fu molto vicina a Giulia Orsini, moglie di Pietro Antonio Sanseverino, cui dedic\u00f2 anche un sonetto. Quest\u2019ultima muore nel 1538 e, l\u2019anno successivo, Pietro Antonio si sposa con Erina Castriota Scanderbeg, di origine albanese, che nel 1543 chiamer\u00e0 Isabella a corte come dama di compagnia della figliastra Felicia Sanseverino. La scelta ricadde su di lei in quanto poetessa e amica di famiglia.\nElla riceveva settanta ducati l\u2019anno per la sua attivit\u00e0 di corte e certamente questa somma doveva tornare utile alla sua famiglia caduta in disgrazia. La ragazza aveva allora pi\u00f9 di vent\u2019anni, e probabilmente sperava in un matrimonio imminente, ma ci\u00f2 non avvenne perch\u00e9 essendo lei priva di dote considerevole, non doveva attrarre giovani titolati. La descrizione analitica della vita di corte che fa Montesano, vuole ricostruire un po\u2019 la giovinezza di Isabella, che, al fianco di Donna Erina trascorreva molto tempo occupandosi di \u201ccenacoli\u201d, canto, poesia e giochi d\u2019intrattenimento. Tra gli artisti che frequentavano la corte anche la Morra leggeva versi, come si legge in un libro contabile di Bisignano compilato nel 1543. Proprio a questa corte ebbe occasione di incontro e di dialogo con Diego Sandoval De Castro.\nIsabella ritorna a Favale dopo aver ricevuto l\u2019ultimo compenso il 30 novembre 1545 (era solita riceverlo il 30 dicembre di ogni anno) in seguito al matrimonio di Felicia Sanseverino con Antonio Orsini e il suo conseguente trasferimento a Gravina. Non \u00e8 certo se Diego Sandoval De Castro abbia cercato di intercedere presso il governatore di Basilicata per far uscire Isabella dai confini del feudo, oppure se i due abbiano intrattenuto una relazione d\u2019amore. Certo \u00e8 che la giovane fu uccisa dai fratelli nel dicembre del 1545 e qualche mese dopo si comp\u00ec l\u2019assassinio di De Castro."}
{"id": "413751", "revid": "46989", "url": "https://it.wikipedia.org/wiki?curid=413751", "title": "Bollita", "text": ""}
{"id": "413753", "revid": "228587", "url": "https://it.wikipedia.org/wiki?curid=413753", "title": "Favale", "text": ""}
{"id": "413759", "revid": "15756", "url": "https://it.wikipedia.org/wiki?curid=413759", "title": "Scuola di Francoforte", "text": "La Scuola di Francoforte \u00e8 una scuola sociologico-filosofica di orientamento neo-marxista. Il nucleo originario di tale scuola, formato per lo pi\u00f9 da filosofi e sociologi tedeschi di origine ebraica, emerse nel 1923 nell'ambiente del neonato \"Istituto per la Ricerca Sociale\" (\"Institut f\u00fcr Sozialforschung\") dell'Universit\u00e0 Johann Wolfgang Goethe di Francoforte sul Meno, in Germania, sotto la guida dello storico marxista Carl Gr\u00fcnberg. Il nucleo successivamente si ampli\u00f2 per numero di studiosi ed ambiti di ricerca. Il primo periodo di attivit\u00e0 della scuola si inquadra nel primo dopoguerra, tra gli anni venti e gli anni trenta; all'avvento del nazismo il gruppo lasci\u00f2 la Germania e si trasfer\u00ec dapprima a Ginevra, poi a Parigi e infine a New York, dove continu\u00f2 la sua attivit\u00e0. Dopo la seconda guerra mondiale alcuni esponenti (tra cui Adorno, Horkheimer e Pollock) tornarono in Germania per fondare un nuovo Istituto per la ricerca sociale.\nDescrizione.\nL'espressione \"Scuola di Francoforte\" (\"Frankfurter Schule\") \u00e8 una denominazione informale usata per designare quei pensatori che furono affiliati o influenzati dall'Istituto per la Ricerca Sociale: non fu mai la denominazione di alcuna istituzione, n\u00e9 i suoi appartenenti la usarono per descrivere s\u00e9 stessi.\nLa scuola raccolse studiosi di diverse discipline e ambiti culturali, ma la linea di pensiero che ha accomunato tutti gli esponenti risiede nella \"critica della societ\u00e0 presente\", tendente a \"smascherare le contraddizioni del contemporaneo vivere collettivo\". L'ideale di societ\u00e0 e di uomo a cui fa riferimento questa critica \u00e8 quella rivoluzionaria, sebbene in chiave utopistica, del marxismo; considerando l'elaborazione di questa filosofia da parte della Scuola autonoma e originale, per alcuni studiosi (come Horkheimer) implica un allontanamento da alcuni punti centrali del pensiero di Karl Marx. Nel complesso questa linea di interpretazione si pone polemicamente in contrasto con le correnti di pensiero marxiste diffuse all'inizio del secolo, influenzate o dall'ortodossia sovietica o dalle correnti revisioniste.\nLe motivazioni storiche che stavano alla base della reinterpretazione e dello sviluppo della filosofia marxista da parte dei pensatori della Scuola affondavano le loro radici nel fallimento della rivoluzione della classe operaia nell'Europa occidentale, negli sviluppi della rivoluzione bolscevica, vista come esempio negativo di \"rivoluzione fallita\", e nell'ascesa dei totalitarismi in gran parte d'Europa, anche in nazioni economicamente, tecnologicamente, e culturalmente avanzate come la Germania; essi si prefiggevano di discernere quali aspetti del pensiero di Marx potessero effettivamente chiarire quell'evoluzione delle condizioni sociali che lo stesso Marx non aveva previsto.\nDalla Scuola emersero altri filoni di pensiero il cui obiettivo rimase sempre lo sviluppo critico del pensiero marxista, cos\u00ec da attualizzarlo e arricchirlo con l'analisi di altre discipline (psicoanalisi, sociologia).\nSotto questo aspetto pur non essendo n\u00e9 neomarxisti n\u00e9 appartenenti alla Scuola di Francoforte Max Weber e Sigmund Freud esercitarono notevole influenza.\nL'enfasi sulla componente \"critica\" della teoria derivava significativamente dal loro tentativo di superare i limiti del positivismo, del crudo materialismo, e della fenomenologia ritornando alla filosofia critica di Kant e dei suoi successori dell'idealismo tedesco, principalmente Hegel; in particolare con riferimento all'enfasi che questi pose sulla negazione e sulla contraddizione come propriet\u00e0 intrinseche della realt\u00e0, nonch\u00e9 all'approccio totalizzante e globale con cui il filosofo tedesco aveva studiato i collegamenti tra i diversi aspetti del reale. Un'influenza decisiva la esercit\u00f2 una pubblicazione nel 1930 concentrata sull'analisi dei \"Manoscritti economico-filosofici\" e dell\"'Ideologia tedesca\", che mostr\u00f2 gli elementi di continuit\u00e0 con l'hegelismo che caratterizzavano la filosofia di Marx: Marcuse ebbe il merito di articolare fra i primi il significato teoretico di questi testi.\nIl primo periodo.\nL'istituto diede i contributi maggiori in relazione a due aspetti riguardanti la possibilit\u00e0 dei soggetti umani di agire razionalmente e prendersi cos\u00ec carico delle contraddizioni della propria societ\u00e0 e degli sviluppi della propria storia. Il primo aspetto ha a che fare con quei fenomeni sociali che nel marxismo sono considerati sovrastruttura e ideologia: la famiglia, le strutture gerarchiche, il regno dell'estetica e della cultura di massa. Gli studi ebbero qui una preoccupazione comune riguardo all'abilit\u00e0 con cui il capitalismo distrugge le condizioni previe al nascere di una coscienza critica e rivoluzionaria. Questo significava arrivare ad una consapevolezza sofisticata della dimensione profonda dove l'oppressione sociale alimenta se stessa. Significava anche l'inizio di un'esplorazione da parte della teoria critica dell'ideologia come parte dei fondamenti della struttura sociale.\nL'istituto e vari dei suoi collaboratori ebbero una gigantesca influenza (specie negli USA) sulle scienze sociali tramite la loro opera \"La personalit\u00e0 autoritaria\", che condusse un'estesa ricerca empirica, usando categorie sociologiche e psicoanalitiche, al fine di caratterizzare gli impulsi che portavano le persone ad affiliarsi a o sostenere movimenti o partiti fascisti. Lo studio trov\u00f2 che l'asserire l'esistenza di universali, o perfino di una verit\u00e0, fossero tratti tipici del fascismo; mettendo in dubbio ogni nozione di un ideale superiore, o una missione comune per l'umanit\u00e0, \"La personalit\u00e0 autoritaria\" contribu\u00ec in gran parte all'emergere della controcultura.\nLa natura del marxismo costituiva il secondo punto focale dell'Istituto, e in questo contesto nacque il concetto di \"teoria critica\". Il termine era inteso per vari scopi - primo, contrastava nozioni tradizionali di teorie, che erano in gran parte o positivistiche o scientifiche. Secondo, il termine concedeva di evitare l'etichetta politicamente carica di \"marxismo\". Terzo, li metteva in connessione esplicita con la \"filosofia critica\" di Immanuel Kant, dove il termine \"critica\" voleva intendere la riflessione filosofica sui limiti di certi tipi di conoscenza e una connessione diretta tra una tale critica e l'enfasi sull'autonomia morale. In un contesto definito dal dogmatismo positivistico e scientifico da una parte e il \"socialismo scientifico\" dogmatico dall'altra, la teoria critica intendeva riabilitare tramite il suo approccio filosoficamente critico una svolta verso l'azione rivoluzionaria, o perlomeno la sua possibilit\u00e0, in un periodo nel quale sembrava in declino.\nInfine, nel contesto di ortodossia sia marxista-leninista che socialdemocratica, che sosteneva il marxismo come un nuovo tipo di scienza positiva, si stavano rifacendo all'epistemologia implicita di Karl Marx, come espressa nel \"Capitale\", che si presentava come critica, volendo sottolineare che Marx stesse cercando di creare una nuova analisi critica, volta all'unit\u00e0 di teoria e pratica rivoluzionaria, invece che una nuova scienza positiva. Negli anni '60 J\u00fcrgen Habermas port\u00f2 la discussione epistemologica ad un nuovo livello nella sua opera \"Erkenntnis und Interesse\" (versione italiana \"Conoscenza e interesse\"), identificando la conoscenza critica come basata su principi che la rendevano differente sia dalle scienze fisiche che da quelle umanistiche, attraverso l'orientamento sulla riflessione ed emancipazione.\nMentre la distinzione di Horkheimer tra teoria tradizionale e teoria critica in un certo senso ripeteva solo la dichiarazione di Marx che i filosofi avessero sempre solo interpretato il mondo e che ora si trattava di cambiarlo, l'istituto, nella sua critica all'ideologia, sfid\u00f2 correnti filosofiche come il positivismo, la fenomenologia, l'esistenzialismo, e il pragmatismo, con una critica implicita del marxismo contemporaneo, che aveva trasformato la dialettica in una scienza o metafisica alternative. L'istituto tent\u00f2 di riformulare la dialettica come un metodo scientifico concreto, continuamente attento alle specifiche radici sociali del pensiero e della specifica costellazione di forze che influenzavano la possibilit\u00e0 di liberazione. Conseguentemente, la teoria critica rifiut\u00f2 la metafisica materialista della ortodossia marxista. Per Horkheimer e i suoi colleghi, il materialismo significava l'orientamento della teoria verso la pratica e verso la soddisfazione delle necessit\u00e0 umane, non una dichiarazione metafisica sulla natura della realt\u00e0.\nIl secondo periodo.\nLa seconda fase del pensiero critico della Scuola di Francoforte viene a definirsi principalmente in due opere che costituiscono dei classici del pensiero del XX secolo: \"Dialettica dell'illuminismo\" (Horkheimer e Adorno) e \"Minima Moralia\" (Adorno), entrambi scritti durante l'esilio statunitense dell'Istituto, negli anni del nazismo. Pur conservando molto dell'analisi marxiana, in questi lavori la teoria critica muta il suo punto focale. La critica del capitalismo diviene una critica della civilt\u00e0 occidentale a tutto tondo. La \"Dialettica dell'illuminismo\", usa l\u2019\"Odissea\" come paradigma per l'analisi della coscienza borghese. Horkheimer e Adorno gi\u00e0 presentano in questi lavori molti temi poi venuti a dominare il pensiero sociale degli anni recenti: la dominazione della natura appare centrale nella civilt\u00e0 occidentale molto prima che l'ecologia diventi lo slogan dei giorni nostri.\nL'analisi della ragione ora passa allo scalino successivo. La razionalit\u00e0 della civilt\u00e0 occidentale sembra una commistione di dominio e razionalit\u00e0 tecnologica, portando ogni natura, interna ed esterna, ad essere assoggettata all'uomo. Tuttavia lo stesso soggetto viene inghiottito in questo processo e nessuna forza sociale analoga al proletariato pu\u00f2 essere identificata come quella che permetter\u00e0 al soggetto di emanciparsi. Da qui il sottotitolo dei \"Minima Moralia. Riflessioni dalla vita offesa\". Dalle parole di Adorno:\nDi conseguenza, in un tempo in cui sembra che la realt\u00e0 stessa sia divenuta ideologia, il pi\u00f9 grande contributo che la teoria critica pu\u00f2 dare \u00e8 quello di esplorare le contraddizioni dialettiche dell'esperienza soggettiva ed individuale da una parte, e di preservare la verit\u00e0 della teoria dall'altra. Anche la dialettica pu\u00f2 divenire un mezzo per la dominazione: \u00abLa sua verit\u00e0 o falsit\u00e0 non \u00e8, perci\u00f2, inerente a ci\u00f2 che riguarda il metodo in s\u00e9, ma alla sua intenzione nel processo storico\u00bb. E questa intenzione deve rivolgersi verso la felicit\u00e0 e verso la libert\u00e0: \u00abLa sola filosofia che pu\u00f2 essere praticata responsabilmente a dispetto della disperazione \u00e8 quella che cerca di contemplare ogni cosa come se si presentasse dal punto di vista della redenzione\u00bb. Ecco quindi quanto \u00e8 lontana la conclusione di Adorno rispetto all'ortodossia marxista: \u00abMa accanto alla richiesta posta in questo modo sul pensiero, il problema della realt\u00e0 o dell'irrealt\u00e0 della redenzione diventa centrale in modo determinante\u00bb.\nAdorno, musicista navigato, scrisse la \"Filosofia della musica moderna\" in cui, in sostanza, polemizza contro la \"bellezza\" in s\u00e9 - poich\u00e9 \u00e8 diventata parte del sistema capitalistico progredito e della falsa coscienza che contribuisce a imbellettarlo. L'avanguardia artistica e musicale conservano la verit\u00e0 catturando la realt\u00e0 della sofferenza umana. Per cui:\nQuesta visione dell'arte moderna come produttrice di verit\u00e0 solo attraverso la negazione della forma estetica tradizionale e delle norme tradizionali della bellezza (poich\u00e9 sono divenute ideologiche) \u00e8 tipica di Adorno e della Scuola di Francoforte. Viene criticata da coloro che non ne condividono l'idea di una societ\u00e0 moderna concepita come una falsa totalit\u00e0 che rende obsolete le concezioni tradizionali e le sue immagini di bellezza e armonia.\nIl terzo periodo.\nIl terzo periodo della Scuola di Francoforte coincise col periodo post-bellico, in particolare dai primi anni 50 alla met\u00e0 degli anni 60. Con la crescita della societ\u00e0 industriale avanzata sotto le condizioni della Guerra Fredda, i teorici della critica riconobbero che la struttura del capitalismo e della storia erano cambiati in modo decisivo, che i metodi oppressivi operavano in modo diverso, e che la classe lavoratrice industriale non incarnava pi\u00f9 la ferma negazione del capitalismo. Questo condusse al tentativo di radicare la dialettica in un metodo di assoluta negativit\u00e0, come nell\"'Uomo a una dimensione\" di Marcuse o nella \"Dialettica negativa\" di Adorno. Durante questo periodo l'istituto di ricerca sociale si ristabil\u00ec a Francoforte (sebbene molti dei suoi associati fossero rimasti negli Stati Uniti), con il fine non di continuare la ricerca ma di diventare una forza dominante nell'istruzione sociologica e nella democratizzazione della Germania Occidentale. Questo port\u00f2 a una certa \"sistematizzazione\" dell'intera analisi teoretica e ricerca empirica dell'Istituto.\nPi\u00f9 importante, invece, \u00e8 il tentativo della Scuola di Francoforte di definire il fato della ragione nel nuovo periodo storico. Mentre Marcuse procedette tramite un'analisi di cambiamenti strutturali nei processi di lavoro sotto regime capitalistico e le caratteristiche intrinseche della metodologia della scienza, Horkheimer e Adorno si concentrarono su un riesame dei fondamenti della teoria critica. Questo tentativo appare in forma sistematica nell'opera di Adorno \"Dialettica Negativa\", che tenta di ridefinire la dialettica per un'era in cui \u00abla filosofia, che un tempo sembrava superata, continua a vivere perch\u00e9 manc\u00f2 il momento di realizzarla\u00bb. La dialettica negativa concepisce l'idea del pensiero critico espressa in modo tale che le strutture per la dominazione non possano servirsene. La sua nozione centrale, che fu a lungo un punto focale per Horkheimer e Adorno, suggerisce che il peccato originale del pensiero stia nel suo tentativo di eliminare tutto ci\u00f2 che \u00e8 diverso dal pensiero, il tentativo da parte del soggetto di divorare l'oggetto, l'anelare all'identit\u00e0. Questa riduzione rende il pensiero il complice della dominazione. La \"Dialettica Negativa\" salva la \"preponderanza dell'oggetto\", non attraverso un'epistemologia ingenua o un realismo metafisico, ma tramite un pensiero basato sulla distinzione, il paradosso e l'inganno: una \"logica di disintegrazione\". Adorno critica complessivamente l'ontologia fondamentale di Heidegger, che reintroduce concetti idealisti e basati sull'identit\u00e0 sotto le spoglie di un superamento della tradizione filosofica.\nLa \"Dialettica negativa\" si erge a monumento della fine della tradizione del soggetto individuale quale obiettivo della critica. Senza una classe lavoratrice rivoluzionaria, la scuola di Francoforte non ebbe nessuno a cui riferirsi tranne l'individuo soggettivo. Ma, dal momento che la base sociale liberal-capitalistica dell'individuo autonomo retrocedeva verso il passato, la dialettica basata su di esso diventava sempre pi\u00f9 astratta. Questo aiut\u00f2 ad aprire la strada verso la quarta, corrente fase della scuola di Francoforte, formata dalla teoria della comunicazione di Habermas.\nIl lavoro di Habermas usufruisce dei costanti interessi della scuola di Francoforte verso la razionalit\u00e0, il soggetto umano, il socialismo democratico, il metodo dialettico e riesce a ribaltare una serie di contraddizioni che avevano sempre reso debole la teoria critica: le contraddizioni tra il metodo materialista e trascendentale, tra la teoria sociale marxiana e i presupposti del razionalismo critico, fra razionalizzazione tecnica e sociale e tra i fenomeni culturali e psicologici da una parte e la struttura economica della societ\u00e0 dall'altra. La scuola di Francoforte evit\u00f2 di prendere una posizione riguardo alla precisa relazione tra il metodo materialista e quello trascendentale, il che port\u00f2 alla confusione tra i lettori e ambiguit\u00e0 nei loro testi. L'epistemologia di Habermas sintetizza queste due tradizioni mostrando che l'analisi fenomenologica e quella trascendentale si possono sussumere sotto una teoria materialista di evoluzione sociale, sebbene la teoria materialista abbia senso solo se intesa quale parte di una teoria quasi-trascendentale della conoscenza emancipatrice, che \u00e8 l'immagine riflessa a se stessa dell'evoluzione culturale. La natura simultaneamente empirica e trascendentale della conoscenza emancipatrice diviene la pietra su cui si fonda la teoria critica.\nPonendo le condizioni di razionalit\u00e0 nella struttura sociale dell'uso del linguaggio, Habermas muove il luogo della razionalit\u00e0 dal soggetto autonomo all'intersoggettivit\u00e0. Razionalit\u00e0 non \u00e8 una propriet\u00e0 di individui in s\u00e9, ma di strutture di comunicazione non distorta. Con questa nozione Habermas ha oltrepassato l'ambiguit\u00e0 del soggetto nella teoria critica. Se la societ\u00e0 capitalistica e tecnologica indebolisce l'autonomia e la razionalit\u00e0 del soggetto, ci\u00f2 non avviene attraverso la dominazione del soggetto da parte dell'apparato ma attraverso una razionalit\u00e0 tecnologica che sostituisce una descrivibile razionalit\u00e0 di comunicazione. Nelle sue riflessioni di etica comunicativa come punto pi\u00f9 alto nell'interna logica dell'evoluzione di un sistema etico, Habermas suggerisce la sorgente di una nuova prassi politica che incorpora di imperativi della razionalit\u00e0 evoluzionista.\nLa teoria critica della Scuola di Francoforte ha influenzato alcuni frangenti della sinistra e del suo pensiero (in particolare la nuova sinistra). Herbert Marcuse \u00e8 spesso citato come il teorizzatore o progenitore della nuova sinistra. Il loro lavoro \u00e8 stato inoltre di grande importanza per il dibattito sulla cultura popolare e ha prodotto studi sulla cultura popolare di livello accademico.\nGli aspetti epistemologici della Scuola di Francoforte sono collegati alla presenza di Karl Popper sulla scena del pensiero filosofico e scientifico del XX secolo. La risposta alla filosofia di Popper indica un legame tra la teoria critica e la crisi del pensiero scientifico dinanzi al falsificazionismo. Anche i confini delle discipline sociali sono implicati nella revisione del dibattito sulla conoscenza critica e sulla ragione dialettica. Fanno testo anche i lasciti di autori come\nAdorno, Hans Albert e Jurgen Habermas fino ai pi\u00f9 moderni risvolti della discussione, culminata con l'affermazione del secondo Methodenstreit. A questo proposito si sono svolte delle discussioni attorno alla validit\u00e0 della dialettica negativa assunta in forme diversificate dalla riflessione filosofica e scientifica inoltrata nel XX secolo. Un esempio autentico di modernit\u00e0 ( Cfr. Guglielmo Rinzivillo, \"Passato e presente nello sviluppo della teoria critica della societ\u00e0\", Parte Prima, su \"Sociologia. Rivista Quadrimestrale di Scienze Storiche e Sociali\", Anno LIV, N. 1, 2020, pp.\u00a077\u201398; idem Parte Seconda su \"Sociologia. Rivista Quadrimestrale di Scienze Storiche e Sociali\", Anno LIV, N. 2, 2020, pp.\u00a089\u2013108).\nPrincipali esponenti della Scuola di Francoforte.\nFra i principali esponenti della Scuola di Francoforte, ricordiamo:\nCritici della Scuola di Francoforte.\nSono emerse diverse critiche contro la Scuola di Francoforte.\nEntrambe le critiche erano intese nella frase di Gy\u00f6rgy Luk\u00e1cs \"Grand Hotel Abyss\" come sindrome che imputava ai membri della Scuola di Francoforte."}
{"id": "413774", "revid": "2220516", "url": "https://it.wikipedia.org/wiki?curid=413774", "title": "Walking bass", "text": "Walking bass \u00e8 un termine con il quale si intende, di norma, in relazione al Contrabbasso, il tipico accompagnamento jazzistico che prevede la scansione di tutti i quarti della battuta. Questo consiste nella creazione di una linea di contrappunto estemporaneo che segue e spesso definisce l'armonia del brano.\nRiferito al pianoforte invece si intende l'andamento della mano sinistra, usato soprattutto nel boogie-woogie, in cui ogni basso viene ripetuto all'ottava sopra, a tempo di crome. Oppure usato nello \"stride piano\".\nCon l'utilizzo del Walking in una misura di 4/4, il musicista tipicamente suona uno dei toni dell'accordo (tonica, terza, quinta, settima, sesta) sul primo e terzo tempo della misura, mentre sui tempi deboli (secondo e terzo) potr\u00e0 invece suonare generalmente quasi tutte le altre note (none, undicesime e tredicesime) creando cos\u00ec un effetto tensione/rilassamento anche al livello della singola battuta.\nParticolarmente tipici di questo tipo di accompagnamento risultano essere anche i passaggi cromatici, specie nei cambi d'accordo: \u00e8 tipico l'effetto di arrivare alla tonica del nuovo accordo cromaticamente, cio\u00e8 introducendola con una nota posta un semitono pi\u00f9 in alto o pi\u00f9 in basso. Infine, perch\u00e9 l'accompagnamento in Walking risulti gradevole all'orecchio, devono evitarsi intervalli eccessivamente larghi ed l'estensione dell'esecuzione non deve superare, in genere, l'ottava e mezzo circa."}
{"id": "413830", "revid": "11792", "url": "https://it.wikipedia.org/wiki?curid=413830", "title": "Guy N\u00e8gre", "text": ""}
{"id": "413842", "revid": "466539", "url": "https://it.wikipedia.org/wiki?curid=413842", "title": "Giancarlo Prete", "text": "Biografia.\nDopo aver lavorato nel cinema come stuntman, Giancarlo Prete frequent\u00f2 la scuola di recitazione di Alessandro Fersen (dove pi\u00f9 tardi ritorn\u00f2 come insegnante) e inizi\u00f2 a recitare in molti film e in serie TV. In alcuni di questi us\u00f2 lo pseudonimo \"Timothy Brent\". Tra le sue interpretazioni pi\u00f9 note, quella del ladro Tommy nel film \"Il cittadino si ribella\" di Enzo G. Castellari, nel quale Prete \u00e8 affiancato al protagonista Franco Nero nel personaggio del cittadino-eroe; e quella dell'ufficiale borbonico Gerardo Satriano nello sceneggiato televisivo \"L'eredit\u00e0 della priora\" di Anton Giulio Majano.\nNegli anni successivi Prete lavor\u00f2 come doppiatore e direttore di doppiaggio recitando solo in produzioni TV tra cui la serie televisiva Spazio 1999 nell'episodio \"Fantasma su Alpha\". Nel 2000 prese parte alla soap opera \"Ricominciare\" dove interpret\u00f2 l'avvocato Enrico Grimaldi, ma venne sostituito a causa della sua malattia da Pino Micol. Malato da alcuni mesi, muore a Roma, all'et\u00e0 di 58 anni, presso la Clinica Paideia, dove era ricoverato, a causa di un tumore al cervello. Lascia la moglie Elizabeth Jacinto e il figlio Alessandro, anch'egli attore. I funerali si tennero il giorno seguente nella chiesa di San Gabriele."}
{"id": "413843", "revid": "2108263", "url": "https://it.wikipedia.org/wiki?curid=413843", "title": "Girija Prasad Koirala", "text": "Dal 28 maggio al 23 luglio 2008 ha svolto anche le funzioni di capo dello Stato \"ad interim\" in virt\u00f9 della Costituzione provvisoria del Nepal. \u00c8 stato inoltre presidente del partito del Congresso Nepalese e leader dell'Alleanza dei sette partiti (cui successivamente si \u00e8 aggiunto il partito maoista, tornato nella legalit\u00e0 nel 2006).\nBiografia.\n\u00c8 nato presso Tadi, distretto di Saharsa, nello stato indiano del Bihar, ultimo figlio di Krishna Prasad Koirala e Divya Koirala. Aveva due fratelli, Matrika e Bishweshwar, anch'essi divenuti Primi ministri dopo il ritorno della famiglia in Nepal (avvenuto nel 1929). Ha sposato Sushma Koirala ed hanno avuto una figlia, Sujata Koirala. Possedeva un titolo di studio di grado medio-superiore.\n\u00c8 stato attivo in politica dagli anni quaranta, avendo iniziato la propria carriera come leader degli operai nelle fabbriche per la lavorazione della iuta nella citt\u00e0 di Biratnagar. Nel 1948 Koirala ha fondato il \"Nepal Mazdur Congress\", e nel 1952 \u00e8 divenuto presidente del distretto di Morang per il partito del Congresso nepalese, ufficio che tenne fino all'arresto per volont\u00e0 del re Mahendra in seguito al golpe monarchico del 1960. \u00c8 stato rilasciato nel 1967, recandosi immediatamente in esilio in India insieme alla dirigenza del partito, e facendo nel 1979 ritorno in Nepal. Tra il 1975 ed il 1991 \u00e8 stato segretario generale del partito del Congresso nepalese. Ha partecipato attivamente al primo \"Jana Andolan\" (movimento per la democrazia) nel 1990, dal quale \u00e8 scaturita l'abrogazione del sistema di governo dei \"panchayat\" ed il ritorno ad una democrazia multipartitica.\nPrimo mandato (1991-1994).\n\u00c8 stato eletto nei collegi di Morang-1 e Sunsari-5 nel 1991 in occasione delle prime elezioni libere a seguito delle manifestazioni, e la conquista di 110 seggi su 205 da parte del partito del Congresso alla Camera bassa (\"Pratinidhi Sabha\") ha portato re Birendra a nominare Koirala Primo ministro. Durante questo mandato \u00e8 stata creata una legislazione per la liberalizzazione dei servizi educativi, mediatici e sanitari del paese. Nel novembre 1994 \u00e8 stato costretto a sciogliere il Parlamento e ad indire nuove elezioni a causa di una mozione di sfiducia dall'esito negativo dovuta al voto contrario di 36 parlamentari del suo stesso partito. Il governo successivo \u00e8 stato formato da una coalizione guidata dal Partito Comunista del Nepal (Unificato Marxista-Leninista) (CPN-UML).\nSecondo mandato (1998-1999).\nIl secondo mandato \u00e8 iniziato dopo la caduta del governo di coalizione guidato da Surya Bahadur Thapa. Koirala ha inizialmente presieduto un governo di minoranza composto dal solo partito del Congresso fino al 25 dicembre 1998, in seguito supportato da una coalizione con il partito comunista del Nepal-UML e il \"Nepal Sadhbhawana Party\".\nTerzo mandato (2000-2001).\nQuando Koirala \u00e8 divenuto per la terza volta Primo ministro (2000) dopo le dimissioni di Krishna Prasad Bhattarai, nell'ovest del paese si rafforzava la guerriglia maoista del Partito Comunista Maoista Nepalese. Questo mandato \u00e8 stato severamente minato dalle accuse di corruzione rivolte ai componenti del governo. In seguito al massacro della famiglia reale (2001), Koirala \u00e8 stato aspramente criticato per la sua incapacit\u00e0 di gestire la crisi. Forzato a rassegnare le dimissioni nel luglio 2001 in seguito all'impiego per la prima volta dei militari nella guerra civile, \u00e8 stato sostituito dal suo collega di partito Sher Bahadur Deuba.\nQuarto mandato (2006-2008).\nKoirala \u00e8 stato nuovamente indicato come Primo ministro, in forma provvisoria, dai sette partiti che si sono opposti all'assolutismo del re Gyanendra in seguito alle massicce proteste per il ripristino della democrazia (\"Jana Andolan II\"), ed ha prestato giuramento il 30 aprile 2006. Lo stesso giorno il Parlamento, riunito per la prima volta dal 2002, ha approvato all'unanimit\u00e0 la proposta di Koirala per l'elezione di un'Assemblea Costituente.\nIl 1\u00ba aprile 2007 \u00e8 stato riconfermato per mandato parlamentare con l'incarico di formare e guidare un nuovo governo con la partecipazione del partito maoista (in seguito uscito dall'esecutivo). Dopo l'entrata in vigore della Costituzione provvisoria ha svolto anche le funzioni di capo dello Stato e delle forze armate fino al giuramento del primo Presidente della Repubblica (23 luglio 2008). Il 18 agosto 2008 gli \u00e8 subentrato come Primo ministro il maoista Pushpa Kamal Dahal.\n\u00c8 scomparso nel 2010 all'et\u00e0 di 85 anni."}
{"id": "413848", "revid": "3115", "url": "https://it.wikipedia.org/wiki?curid=413848", "title": "Gay-friendly", "text": "Il termine inglese gay-friendly indica una persona, un'associazione, una localit\u00e0 o un'attivit\u00e0 economica che mostra concretamente un atteggiamento aperto, accogliente e non discriminatorio nei confronti di gay, lesbiche, bisessuali e transessuali.\nPersone.\nMolte persone tra cui politici, gente dello spettacolo, cantanti, si definiscono gay friendly o negli anni hanno dimostrato di esserlo. Alcuni di essi lottano per i diritti gay. Alcune celebrit\u00e0 gay friendly sono, a livello internazionale\nItalia.\nAmbra Angiolini negli anni novanta \u00e8 stata volontaria presso il Circolo di cultura omosessuale Mario Mieli e ha condotto per due volte il Gay Pride di Roma. Madrine del Gay Pride nelle diverse citt\u00e0 italiane sono state Ornella Muti (Campania Pride 2012), Jane Alexander (Roma Pride 2002), Lucia Ocone (Roma Pride 2012), Maria Grazia Cucinotta (Palermo Pride 2013), Isa Danieli (Campania Pride 2013), Chiara Francini (Roma Pride 2013). Sono stati ospiti del Gay Village di Roma Franca Valeri, Loredana Bert\u00e8, Patty Pravo, Anna Oxa, Irene Grandi, Platinette, Mariella Nava, Marina Rei, Amanda Lear, Alessandra Amoroso, Federico Zampaglione, Iaia Forte, Leo Gullotta, Lino Banfi, Paola Turci, Lina Sastri, Alessandro Fullin, Cinzia Leone, Anna Mazzamauro, Giusy Ferreri, Syria, Virginia Raffaele e Lina Wertm\u00fcller.\nNel 2012 molti artisti hanno firmato un appello di \"Vanity Fair\" per i diritti delle coppie omosessuali e durante la discussione della legge sulle unioni civili vi sono state prese di posizione a favore da parte di molti artisti e personaggi pubblici, tra i quali Laura Pausini.\nLocalit\u00e0.\nDiverse localit\u00e0 turistiche sono diventate gay friendly ed offrono eventi LGBT, diventando mete per il turismo LGBT. Alcune mete europee sono Mikonos, Sitges, Gran Canaria e, in Italia, Torre del Lago.\nIn molte citt\u00e0 del mondo esistono vie e \"quartieri gay\", che ospitano locali, librerie, bar legati alla cultura omosessuale. Tra i pi\u00f9 famosi:\nAttivit\u00e0 economica.\nIl termine si usa per indicare le attivit\u00e0 economiche che, pur non essendo di propriet\u00e0 o gestite da persone omosessuali (\"gay owned\" in inglese) n\u00e9 espressamente dirette ad una clientela gay, garantiscono comunque un'accoglienza \"amichevole\" alla clientela omosessuale, senza discriminarla o respingerla.\nAd esempio, \u00e8 gay-friendly un albergo che, pur non essendo rivolto prevalentemente a una clientela omosessuale, si impegna ad offrire alla clientela LGBT lo stesso livello di accoglienza e la stessa qualit\u00e0 del servizio normalmente offerta alla clientela tradizionale, verifica che i propri dipendenti siano ospitali con tutti e non abbiano comportamenti lesivi della dignit\u00e0 dei propri ospiti a causa del loro orientamento sessuale o della loro identit\u00e0 di genere o infine tiene disponibile materiale informativo sulla comunit\u00e0 gay della citt\u00e0 per i turisti che ne facessero richiesta.\nAziende.\nIl termine gay-friendly viene utilizzato per identificare quelle aziende che, pur producendo prodotti o fornendo servizi rivolti alla generalit\u00e0 dei consumatori, hanno negli anni sostenuto economicamente progetti di associazioni LGBT, implementato nella propria organizzazione aziendale delle azioni contro la discriminazione per orientamento sessuale o identit\u00e0 di genere o ancora investito in comunicazione sul cosiddetto mercato gay, pianificando su media LGBT.\nNegli Stati Uniti, l'associazione Human Rights Campaign pubblica ogni anno il \"Corporate Equality Index\" (CEI), una classifica delle principali aziende statunitensi pi\u00f9 gay-friendly, realizzata seguendo tra l'altro questi criteri: presenza di politiche aziendali scritte contro le discriminazioni per orientamento sessuale e identit\u00e0 di genere; copertura assicurativa dei partner dei lavoratori, anche se del medesimo sesso; riconoscimento ufficiale di gruppi di lavoratori LGBT, se esistente; politiche di formazione alla diversit\u00e0; azioni di marketing verso la comunit\u00e0 LGBT.\nNel 2005 erano nel \"Corporate Equality Index\" American Express, Apple, Deutsche Bank, Hewlett-Packard, Disney, Ford, Johnson &amp; Johnson, Kraft, Levi Strauss &amp; Co., Motorola, MTV.\nApple nel 2008 fece un'ingente donazione per la difesa del matrimonio gay in California contro la \"Proposizione 8\" che voleva abolirlo. Tra l'altro, nell'agosto 2011 a succedere a Steve Jobs come amministratore delegato di Apple fu Tim Cook, dichiaratamente omosessuale."}
{"id": "413857", "revid": "1149807", "url": "https://it.wikipedia.org/wiki?curid=413857", "title": "Enrico Beruschi", "text": "Biografia.\nPer 15 anni lavora come ragioniere presso la Galbusera, dove raggiunge la posizione di vice direttore commerciale. Durante l'esperienza lavorativa inizia a frequentare il corso serale di Economia presso l'Universit\u00e0 Cattolica del Sacro Cuore senza per\u00f2 completare gli studi. Nel 1972 tenta la carriera artistica presso il Derby Club di Milano; dopo due anni lascia il suo lavoro diurno per dedicarsi allo spettacolo come cabarettista professionista, attivit\u00e0 che, seppure sporadicamente, esercita tuttora. Nel 1977 \u00e8 il personaggio \"Salvatore l'inventore\" nel programma televisivo per ragazzi \"Qua la zampa\" ed \u00e8 presente anche nel programma \"Non stop\", insieme con i Gatti di Vicolo Miracoli, La Smorfia, Boris Makaresko, Marco Messeri e Nicola Arigliano. \u00c8 presente anche in altri programmi Rai come \"La sberla\", \"Luna Park\" e \"Tutto compreso\".\nNegli anni ottanta \u00e8 tra i protagonisti della trasmissione di successo \"Drive In\", dove propone gag di personaggi buffi e sfortunati. Particolarmente caratterizzato da una voce da basso, si \u00e8 cimentato brillantemente anche come cantante classificandosi 5\u00ba al Festival di Sanremo 1979 con il brano \"Sar\u00e0 un fiore\", uno dei tormentoni dell'anno e grande successo discografico. Nel 1979 entra nel mondo del teatro e lavora accanto all'attrice Margherita Fumero, in seguito sua compagna di scena come moglie del \"povero Beruschi\". L'attivit\u00e0 di teatro prosegue per tutti gli anni novanta e duemila. Nel 1994 ha partecipato come inviato di Quelli che il calcio commentando le partite dell'Inter, squadra della quale \u00e8 tifoso. Nel 2007 debutta come regista teatrale. Senza pretendere seriosit\u00e0 eccessive sperimenta interpretazione e canto nell'opera lirica, interpretando, tra l'altro, il ruolo del Grillo Parlante in \"Le avventure di Pinocchio\", opera lirica di Antonio Cericola.\nAttore anche di cinema, dapprima in piccole parti, poi nelle \"commedie all'italiana\" degli anni settanta ed ottanta, oltre che in film pi\u00f9 impegnati come \"Un borghese piccolo piccolo\" di Mario Monicelli. Abbandona l'attivit\u00e0 nel corso degli anni novanta dopo l'interpretazione nella commedia Montecarlo Gran Casin\u00f2.\nNel 2005, in coppia con Gabriella Capizzi, su Telenova conduce \"Lista d'attesa\", programma in cui si esibiscono diversi dilettanti musicali e comici. L'attivit\u00e0 televisiva prosegue anche dopo l'interruzione di quella cinematografica, con ruoli in fiction italiane come \"Elisa di Rivombrosa\". Nel 2011 torna in televisione come protagonista della sitcom \"Io e Margherita\" trasmessa dall'emittente lombarda Studio 1, e nel 2013 al cinema con il film \"La Finestra di Alice\". Nel febbraio 2014 Beruschi, al Teatro di Milano, presenta lo spettacolo del Balletto di Milano \"W Verdi\" interpretando la parte del compositore Giuseppe Verdi.\nDal 2015 \u00e8 testimonial ufficiale dei City Angels.\nTelevisione.\nPubblicit\u00e0.\nNel 1976 Enrico Beruschi partecip\u00f2 a una serie di \"sketch\" della rubrica pubblicitaria televisiva \"Carosello\" pubblicizzando il budino \"Trillo\" della Voltana.\nNel 1986 e 1987 \u00e8 stato protagonista come testimonial di una nota pubblicit\u00e0 delle salviettine \"Fresh &amp; Clean\"."}
{"id": "413874", "revid": "125461915", "url": "https://it.wikipedia.org/wiki?curid=413874", "title": "Consonno", "text": "Consonno (\"Cuns\u00f2nn\" in dialetto brianzolo) \u00e8 una frazione del comune di Olginate, in provincia di Lecco. In seguito all'edificazione degli anni sessanta e settanta del XX secolo per la creazione della \"citt\u00e0 dei balocchi\" e a una frana verificatasi nel 1976 la localit\u00e0 \u00e8 diventata una citt\u00e0 fantasma.\nGeografia fisica.\nConsonno \u00e8 situata all'estremo meridionale delle Prealpi Lombarde. L'antico territorio comunale occupa una superficie di circa 300\u00a0000\u00a0m\u00b2, buona parte dei quali sono attualmente coperti da boschi. Posta a 634 metri sopra il livello del mare, Consonno \u00e8 uno dei punti pi\u00f9 alti della zona e da cui si riesce a osservare chiaramente il percorso del fiume Adda a partire dal lago di Como, il monte Resegone e tutti i paesi posti al di sotto della collina stessa (ossia Olginate, Valgreghentino, Garlate e Airuno).\nL'intero suo territorio risulta possedere un rischio idrogeologico sensibilmente elevato.\nCon la realizzazione della \"citt\u00e0 dei balocchi\" il contesto naturale del luogo ha subito un considerevole deturpamento.\nStoria.\nL'antico borgo.\nComune del Monte di Brianza, appartenne alla pieve di Garlate. Il toponimo \u00e8 citato in una pergamena del maggio 1085: Albenga figlia del quondam Alberto \"de loco Cussonno\", con Andrea del fu Giovanni, iugali, possedevano alcune vigne in Vimaggiore, pieve di Decimo. Consonno fu possesso del monastero benedettino di Civate, e allo stesso riconfermato con diploma dell'imperatore Federico I nel 1162, con il quale erano interdetti a tutti ogni ingerenza e potest\u00e0 sulle cose e sugli uomini dell'abbazia. Negli statuti delle strade e delle acque del contado di Milano era compreso, nella pieve di Garlate, come \"el locho da Consono o Sansono\". Nel 1412 il comune di Consonno, per mezzo di procuratori, prest\u00f2 giuramento di fedelt\u00e0 a Filippo Maria Visconti, che aveva riconfermato alla \"Martesana superiore\" le esenzioni fiscali gi\u00e0 accordate da Bernab\u00f2 Visconti nel 1373 e da Gian Galeazzo Visconti nel 1385 ai \"loca et cassine Montis Brianze\". In un prospetto comprendente tutte \"le terre del ducato di Milano et altre con esse tassate per le stara di sale\", risalente al 1572, era compresa anche Consonno. Dalle risposte fornite nel 1751 ai 45 quesiti della real giunta del censimento, si desume che a quel tempo la comunit\u00e0 di Consonno, compresa nella pieve di Garlate - gi\u00e0 infeudata con le comunit\u00e0 delle pievi di Garlate e Oggiono nel 1538 a Giovanni Agostino d'Adda - non era infeudata, \"per essere la pi\u00f9 parte soggetta al commendatario abbaziale cardinale Millini\"; non vi risiedeva iusdicente n\u00e9 regio n\u00e9 feudale; la comunit\u00e0 era sottoposta al regio officio della Martesana, presso la cui banca criminale il console era solito prestare giuramento. Per quanto riguarda gli organi e gli aspetti della vita amministrativa, la comunit\u00e0, che aveva allora 115 abitanti \"collettabili\" e 27 \"non collettabili\", non aveva consiglio, ma in \"occasione di qualche occorrenze\", ricorreva ai compadroni, affinch\u00e9 dessero \"quelle dovute provvidenze\"; le scritture pubbliche restavano presso il console \"sotto chiave in casa sua\", con salario di lire 13 annue; l'esattore veniva eletto e si poteva confermare, con l'obbligo di pagare con propri denari anticipatamente la diaria, l'imbottato e tutte le spese locali.\nNel compartimento territoriale dello stato di Milano, il comune di Consonno faceva parte della pieve di Garlate, inclusa nel ducato di Milano. In base al compartimento territoriale della Lombardia austriaca, il comune di Consonno apparteneva alla pieve di Garlate, compresa nella provincia di Como. Nel 1791 Consonno venne inserita, con le altre comunit\u00e0 delle pievi di Garlate e Oggiono e della squadra de' Mauri, nel distretto VI di Oggiono della provincia di Milano.\nIl comune di Consonno, in forza della ripartizione del dipartimento della Montagna, fu compreso nel distretto VI dell'Adda superiore con capoluogo Brivio. In base alla divisione del dipartimento del Serio, il comune di Consonno fu inserito nel distretto II dell'Adda, ossia di Brivio. Nell'assetto definitivo della Repubblica Cisalpina, determinato nel maggio del 1801, Consonno era uno dei comuni che costituivano il distretto IV di Lecco del dipartimento del Lario. Nel nuovo piano di distrettuazione provvisoria del dipartimento del Lario, in esecuzione del decreto 14 novembre 1802, il comune di Consonno venne ricollocato nel VI distretto ex milanese con capoluogo Oggiono, nel quale fu confermato, come comune di III classe con 203 abitanti, nel 1803. Con l'organizzazione del dipartimento del Lario nel Regno d'Italia, il comune di Consonno venne ad appartenere al cantone V di Oggiono del distretto IV di Lecco: comune di III classe, contava 162 abitanti. A seguito dell'aggregazione dei comuni del dipartimento del Lario, Consonno figurava, con 171 abitanti, comune aggregato al comune denominativo di Olginate, nel cantone IV di Oggiono del distretto IV di Lecco; fu confermato frazione di Olginate con il successivo compartimento territoriale del dipartimento del Lario.\nCon l'attivazione dei comuni della provincia di Como, in base alla compartimentazione territoriale del regno lombardo-veneto, il comune di Consonno fu inserito nel distretto XII di Oggiono. Consonno, comune con convocato, fu confermato nel distretto XII di Oggiono in forza del successivo compartimento territoriale delle province lombarde. Nel 1853, Consonno, comune con convocato generale e con una popolazione di 228 abitanti, fu inserito nel distretto XI di Oggiono.\nIn seguito all'unione temporanea delle province lombarde al regno di Sardegna, in base al compartimento territoriale stabilito con la legge 23 ottobre 1859, il comune di Consonno con 240 abitanti, retto da un consiglio di quindici membri e da una giunta di quattro membri, fu incluso nel mandamento V di Oggiono, circondario III di Lecco, provincia di Como. Alla costituzione nel 1861 del Regno d'Italia, il comune aveva una popolazione residente di 244 abitanti (Censimento 1861). In base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio. Nel 1867 il comune risultava incluso nello stesso mandamento, circondario e provincia. Nel 1924 il comune risultava incluso nel circondario di Lecco della provincia di Como. In seguito alla riforma dell'ordinamento comunale disposta nel 1926 il comune veniva amministrato da un podest\u00e0. Nel 1928 il comune di Consonno venne aggregato al comune di Olginate.\nPoco meno di venti anni dopo per\u00f2, a seguito della seconda guerra mondiale, la frazione si spopol\u00f2 fino ad arrivare ad avere circa 50 abitanti.\nFino a tutti gli anni cinquanta del XX secolo Consonno, anche se distante dal centro di Olginate, era riuscita a vivere grazie alle attivit\u00e0 artigianali e alla coltivazione dei suoi campi.\nL'arrivo del conte Mario Bagno.\nIl Grande Ufficiale Conte di Villa dell'Olmo Mario Bagno nacque a Vercelli il 24 febbraio 1901, un eccentrico imprenditore milanese di origini vercellesi che, nel periodo del miracolo economico italiano, con la sua azienda stava costruendo strade e aeroporti su tutto il territorio nazionale, aveva adocchiato Consonno come il luogo ideale in cui costruire una \"citt\u00e0 dei balocchi\", principalmente per via del fatto che era facilmente raggiungibile da Milano.\nMario Bagno, ancora prima di possedere Consonno, fece costruire una nuova strada che collegava la frazione a Olginate. Su sua proposta, l'amministrazione comunale di Olginate, guidata allora dal sindaco Luigi Vigan\u00f2, durante il consiglio comunale numero 30 del 1961, approv\u00f2 il progetto di detta via di comunicazione che, nonostante fosse finanziata e realizzata da privati, fu poi donata allo stesso comune.\nCon un atto notarile nel 1962 le famiglie Anghileri e Verga (fino a quel momento proprietarie di Consonno) cedettero tutto il territorio all'impresa Bagno. Il costo totale dell'operazione ammont\u00f2 a circa 22\u00a0500\u00a0000 lire. In quel periodo una parte degli abitanti stava abbandonando il borgo a causa della crisi del settore agricolo. Chi aveva deciso invece di rimanere vedeva positivamente l'arrivo di Mario Bagno pensando che Consonno sarebbe diventato un centro agrituristico che avrebbe portato lavoro e possibilit\u00e0 di vendere direttamente i propri prodotti.\nLa \"citt\u00e0 dei balocchi\".\nEdificazione.\nSubito dopo sulla strada innalzata da Mario Bagno cominciarono a transitare i mezzi che diedero inizio ai lavori di demolizione del borgo antico di Consonno. I dipendenti dell'impresa Bagno abbattevano con le ruspe tutto quello che si trovavano davanti. Gli unici edifici che non vennero distrutti furono la chiesa di San Maurizio, risalente al XIII secolo e con una capienza di circa cinquanta persone, l'adiacente canonica e il minuscolo cimitero.\nIn pochi anni a Consonno sorsero dei ristoranti, una balera, un albergo di lusso, diverse costruzioni con richiami alle pi\u00f9 variegate culture, un castello medievale e il celeberrimo \"minareto\". Mario Bagno per\u00f2 volle continuare a costruire nuove attrattive come un campo di calcio, uno di pallacanestro, uno di tennis, uno di bocce, uno di golf, una pista per il pattinaggio, un \"luna park\" e un giardino zoologico.\nConsonno era ormai diventato un centro di divertimenti che spesso ospitava nei propri locali grandi personaggi della musica e dello spettacolo per serate a tema. Sulla strada per Consonno, ad accogliere i visitatori, c'erano delle imponenti insegne che recitavano \"A Consonno \u00e8 sempre festa\" oppure \"Consonno \u00e8 il paese pi\u00f9 piccolo ma il pi\u00f9 bello del mondo\". Come per ogni localit\u00e0 turistica, anche Consonno aveva le proprie cartoline postali illustrate.\nUno tra i progetti pi\u00f9 ambiziosi di Mario Bagno sarebbe stato quello di realizzare un autodromo. In un'intervista concessa alla televisione svizzera che stava producendo un documentario su Consonno, disse che tale circuito avrebbe avuto una lunghezza ridotta ma un'eleganza quasi senza pari nel contesto europeo.\nIl \"minareto\".\nIl \"minareto\" \u00e8 l'edificio pi\u00f9 imponente di tutta la \"citt\u00e0 dei balocchi\", al centro del quale \u00e8 posta una torre che, secondo Mario Bagno, tutti avrebbero ammirato e ricordato. Il nome dato a questa struttura nasce dalla somiglianza della predetta torre con quella presente in quasi tutte le moschee e dalla quale il \"muezzin\" chiama i fedeli alla preghiera. Al piano terra c'era una lunga galleria commerciale con dei vani adibiti a negozi, mentre al primo e al secondo piano c'erano degli appartamenti disposti in serie di circa 70\u00a0m\u00b2 ciascuno. Di fronte al complesso era presente una grande fontana che emetteva scenografici getti d'acqua.\nLa balera.\nL'elenco dei divertimenti comprendeva una lussuosa balera, chiamata \"Salone delle feste\", con la pista all'aperto. Nello stesso stabile era anche possibile usufruire di una pedana dedicata all'autoscontro oppure mangiare in una tavola calda (conosciuta come \"Il ristorantino\").\nIl \"missile Bagno\".\nIl \"missile Bagno\" era una costruzione a forma di pagoda sul tetto della quale era posizionato un cannone d'artiglieria. Si pensa che, nell'idea del suo progettista, tale fabbricato cercasse di rappresentare la volont\u00e0 dei cittadini di Consonno di lottare contro il trascorrere del tempo.\nIl trenino panoramico.\nUn trenino panoramico permetteva ai visitatori di fare un giro turistico di tutto il borgo. Il percorso durava circa venti minuti e dava la possibilit\u00e0 ai turisti appena arrivati di avere una vista d'insieme delle attrazioni di quella che voleva diventare la \"Las Vegas\" della Brianza.\nLe frane, l'oblio e i tentativi di rilancio.\nTutte queste opere intaccarono tuttavia l'equilibrio idrogeologico del territorio e nel 1966 le continue piogge favorirono il movimento di masse di fango che l'anno successivo provoc\u00f2 una prima frana che invase proprio la strada eretta da Mario Bagno. Quest'ultimo ripar\u00f2 molto velocemente i danni e continu\u00f2 nella sua opera di edificazione anche se il flusso di turisti in visita a Consonno inizi\u00f2 a registrare un'inversione di tendenza. Nel 1976 una seconda frana distrusse per\u00f2 la stessa via decretando cos\u00ec la fine della \"citt\u00e0 dei balocchi\".\nNel 1981 Mario Bagno prov\u00f2 a sistemare la strada e a rilanciare la localit\u00e0 ma i turisti, non pi\u00f9 attratti dalla novit\u00e0 del posto, iniziarono a disertarla e anche gli abitanti cominciarono ad andarsene; tutti i caseggiati vennero a poco a poco abbandonati. Il 22 ottobre 1995 Mario Bagno mor\u00ec all'et\u00e0 di 94 anni. La casa di riposo che fece sistemare all'interno del vecchio \"Hotel Plaza\" per tentare di riportare Consonno agli antichi splendori fu definitivamente chiusa nel giugno del 2007.\nPochi giorni dopo tale chiusura il paese ricevette il colpo di grazia rappresentato da un \"rave party\" (chiamato \"Summer Alliance\") che venne organizzato a Consonno dal 29 giugno al 1\u00ba luglio 2007 e che vide la partecipazione di oltre mille persone. Durante quelle tre convulse giornate parecchie strutture furono imbrattate da graffiti e ulteriormente danneggiate.\nIl Piano di governo del territorio approvato nell'aprile del 2008 dal consiglio comunale di Olginate prevedeva la riqualificazione della frazione e il recupero del dissesto idrogeologico e ambientale tramite l'abbattimento dei manufatti abbandonati ma non pervennero mai delle proposte concrete in tal senso.\nNel 2014 gli eredi di Mario Bagno avevano altres\u00ec messo in vendita la propriet\u00e0 su un sito Web di annunci al prezzo di 12 milioni di euro per demolirla e sostituirla con nuove strutture residenziali, ricettive e commerciali per\u00f2 alla fine l'operazione non sort\u00ec alcun esito. Ai medesimi era stata in seguito illustrata anche l'ipotesi di trasformarla in una \"citt\u00e0 dei giovani\" se non che l'elevata contropartita economica da loro richiesta per l'alienazione port\u00f2 a un altro nulla di fatto.\nIl presente.\nOggi Consonno si presenta in uno stato di abbandono e degrado. Molti degli edifici rimasti sono pericolanti e ne \u00e8 sconsigliato l'accesso per motivi di sicurezza.\nLe strade comunali sono percorribili a piedi mentre agli autoveicoli \u00e8 stato precluso il transito tramite due stanghe posizionate l'una all'inizio di quella che sale da Olginate e l'altra a circa un chilometro dal paese lungo quella che arriva da Villa Vergano. Entrambe le stanghe vengono alzate dalla settimana successiva alla \"Burollata\" del mese di ottobre fino al giorno di Pasqua ogni domenica dalle ore 10 alle ore 12 mentre in tutto il restante periodo dell'anno sempre ogni domenica e dalle ore 10 ma fino alle ore 19.\nNel giugno del 2007 \u00e8 stata fondata l'associazione \"Amici di Consonno\" che l'anno seguente, tramite l'intercessione del comune di Olginate, ha preso l'ex tavola calda in comodato d'uso dalla propriet\u00e0 (rappresentata dagli eredi di Mario Bagno). L'immobile \u00e8 stato ristrutturato diventando il bar \"La spinada\" che, allestito con degli arredi e un bancone d'epoca, \u00e8 stato aperto nel maggio del 2012. La medesima associazione organizza a Consonno anche alcuni eventi come la \"Pasquetta a Consonno\" (il luned\u00ec di Pasqua), la sopraccitata \"Burollata\" e la \"Sagra di San Maurizio\" (il 22 settembre, in occasione del giorno della sua ricorrenza), durante la quale viene celebrata una messa solenne nell'omonima chiesa e la statua del santo patrono viene esposta nella piazza antistante il \"minareto\" e portata in processione attraverso le vie del borgo. Vengono inoltre predisposti un mercatino e delle attivit\u00e0 ricreative. Restano comunque frequenti gli atti di vandalismo.\nSet cinematografico, pubblicitario, televisivo, di \"fiction\" e musicale.\nLa localit\u00e0 \u00e8 stata utilizzata per girare alcune scene del film \"Figli di Annibale\" del regista Davide Ferrario, uscito nel 1998, una pubblicit\u00e0 della Levi's, degli spezzoni di una trasmissione di MTV e la seconda stagione (mai portata a termine) della webserie italiana \"Skypocalypse\".\nNel 2008 il regista Andrea Bettoni vi ambienta il mediometraggio \"Armi\", \"noir\" dalle contaminazioni \"western\". Nel 2013 \u00e8 stata la volta dello \"spot\" degli occhiali Glassing. Nel 2015 Lory Del Santo vi riprende diversi passaggi della seconda stagione, intitolata \"\", della webserie \"The Lady\" mentre a dicembre dello stesso anno viene rilasciato dalla casa automobilistica BMW un \"commercial\" interamente girato a Consonno.\nSono infine innumerevoli i videoclip di musicisti italiani e non italiani realizzati tra le rovine del paese, tra i quali si citano \"Voglio star con te\" degli Studio 3, dallo scenario apocalittico, e \"Don't Touch The Kids\" di Pino Scotto."}
{"id": "413883", "revid": "2225", "url": "https://it.wikipedia.org/wiki?curid=413883", "title": "Trattati Roma - Cartagine", "text": ""}
{"id": "413886", "revid": "729019", "url": "https://it.wikipedia.org/wiki?curid=413886", "title": "Great Keppel Island", "text": "Great Keppel Island \u00e8 un'isola continentale sita a circa 15 chilometri dalla costa di Yeppoon, lungo la Capricorn Coast, nella parte centrale dello Stato del Queensland, in Australia, a nord-est di Rockhampton.\nL'isola \u00e8 la pi\u00f9 grande del gruppo delle dodici isole del Keppel Group ed ha un'estensione di circa 14,5\u00a0km\u00b2. La maggior parte del territorio dell'isola \u00e8 tutelato come parco nazionale, l'intero arcipelago appartiene al parco nazionale delle \"Keppel Bay Islands\" ed \u00e8 compreso nel Parco marino della Grande barriera corallina. L'isola \u00e8 collegata alla terraferma da un battello e da un servizio aereo.\nStoria.\nGreat Keppel ha avuto il suo nome dal capitano James Cook nel 1770 in onore dell'allora primo Lord dell'Ammiragliato, l'ammiraglio Augustus Keppel.\nPrima dell'insediamento europeo, l'isola ospitava i popoli Woppaburra e Ganumi della nazione Darumbal. I coloni europei uccisero o allontanarono gran parte della popolazione indigena entro la fine del XIX secolo.\nDurante i primi anni della colonizzazione europea l'isola era zona di allevamento di pecore. Oggi \u00e8 meta turistica, con le sue numerose spiagge ed il clima tipicamente tropicale."}
{"id": "413907", "revid": "27723", "url": "https://it.wikipedia.org/wiki?curid=413907", "title": "Supernova 1006", "text": ""}
{"id": "413909", "revid": "27723", "url": "https://it.wikipedia.org/wiki?curid=413909", "title": "PKS 1459-41", "text": ""}
{"id": "413917", "revid": "27723", "url": "https://it.wikipedia.org/wiki?curid=413917", "title": "Supernova 1987a", "text": ""}
{"id": "413919", "revid": "27723", "url": "https://it.wikipedia.org/wiki?curid=413919", "title": "SN1987a", "text": ""}
{"id": "413930", "revid": "125795525", "url": "https://it.wikipedia.org/wiki?curid=413930", "title": "Processo a Galileo Galilei", "text": "Il processo a Galileo Galilei, sostenitore della teoria copernicana eliocentrica sul moto dei corpi celesti in opposizione alla teoria geocentrica, sostenuta dalla Chiesa cattolica, inizi\u00f2 a Roma il 12 aprile 1633 e si concluse il 22 giugno 1633 con la condanna per \"veemente sospetto di eresia\" e con l'abiura forzata delle sue concezioni astronomiche.\nLe conoscenze scientifiche all'epoca di Galileo.\nLa teoria eliocentrica ha una lunga storia: l'eliocentrismo venne espresso per primo dall'astronomo greco Aristarco di Samo gi\u00e0 nel III secolo a. C.. Essa per\u00f2 non trova spazio nell'\"Almagesto\" dell'astronomo alessandrino Claudio Tolomeo: l\"'Almagesto\" infatti procede la sua trattazione sulla base della sola teoria geocentrica, per cui il grande successo dell'opera in realt\u00e0 ha contribuito a mettere in ombra l'eliocentrismo. La teoria eliocentrica venne poi riscoperta e approfondita in seguito all'et\u00e0 delle scoperte geografiche, nel Cinquecento, in particolare dall'ecclesiastico polacco Niccol\u00f2 Copernico e in seguito dall'astronomo tedesco Giovanni Keplero, contemporaneo e corrispondente di Galileo. Tuttavia, la giustificazione teorica rigorosa alla base del modello fisico eliocentrico sar\u00e0 elaborata solo alla fine del Seicento, grazie agli studi sulla gravitazione di Isaac Newton. Inoltre, la prova sperimentale dell'eliocentrismo si avr\u00e0 solo nel 1729, seppure per via indiretta, con l'annuncio da parte della Royal Society di Londra della scoperta dell'aberrazione della luce da parte dell'astronomo inglese James Bradley, che cos\u00ec dimostr\u00f2 definitivamente l'esistenza del moto di rivoluzione terrestre intorno al Sole. Bisogner\u00e0 ancora aspettare la fine del Settecento per le conferme sperimentali definitive anche della rotazione terrestre, tra cui il celebre esperimento dei gravi di Bologna condotto da Giovanni Battista Guglielmini, i cui risultati furono pubblicati nell'opuscolo \"De diurno Terrae Motu\" del 1792. Pertanto, all'epoca di Galileo non era possibile confutare la teoria geocentrica con dimostrazioni sperimentali. Nello specifico, Galileo contest\u00f2 (per la prima volta) alcuni assunti propri della Fisica aristotelica, ad esempio riprendendo le considerazioni di Archimede sul moto dei gravi e le osservazioni lunari che condusse egli stesso.\nGli antefatti.\nNella Chiesa, due erano i maggiori Ordini tutelari della cultura scientifica e teologica: l'Ordine dei gesuiti, che vantava nelle sue file numerosi matematici e fisici, e quello domenicano, fedele all'insegnamento dottrinario di san Tommaso, e pertanto sospettoso di ogni novit\u00e0 che a quella metafisica potesse in qualunque modo opporsi. Mentre i gesuiti, in un primo tempo, si mostrarono aperti di fronte alle nuove scoperte astronomiche, furono i domenicani i pi\u00f9 decisi oppositori di Galileo, denunciando i pericoli che le teorie galileiane potevano apportare alla tradizionale dottrina della Chiesa. Tuttavia l'atteggiamento dei due Ordini nei confronti di Galileo si rovescer\u00e0 due decenni dopo: nel 1633 saranno i gesuiti a denunciare il \"Dialogo sopra i due massimi sistemi del mondo\", coinvolgendo nelle accuse anche i domenicani che avevano autorizzato la pubblicazione dell'opera.\nIl 1\u00ba novembre 1612 il domenicano Niccol\u00f2 Lorini denunci\u00f2 in una predica tenuta nel convento di San Matteo a Firenze le teorie di Copernico \u2013 del quale nemmeno conosceva bene il nome \u2013 salvo scusarsi il 5 novembre con una lettera a Galileo, nella quale scriveva di non aver voluto accusare lo scienziato \u2013 protetto dal Granduca \u2013 ma \u00abper non parere uno ceppo morto, sendo da altri cominciato il ragionamento, ho detto due parole per esser vivo, e detto, come dico, che quella opinione di quell'Ipernico, o come si chiami, apparisce che osti alla Divina Scrittura\u00bb.\nIl 21 dicembre 1614 si levava dal pulpito di Santa Maria Novella a Firenze il frate domenicano Tommaso Caccini (1574-1648), lanciando contro certi matematici moderni e in particolare contro Galilei (1564-1642), matematico e filosofo del Granduca Cosimo II de' Medici, l'accusa di contraddire le Sacre Scritture con le loro concezioni astronomiche ispirate alle teorie eliocentriche copernicane.\nGi\u00e0 tre anni prima il Caccini era venuto in polemica con Galilei ma questa nuova iniziativa di fra' Tommaso, se pur ebbe ampia risonanza, non sembr\u00f2, sulle prime, riscuotere particolare successo, se il suo stesso fratello Matteo Caccini, da Roma, gli scriveva aspramente il 2 gennaio 1615 di aver sentito \u00abuna stravaganza tanto grande, che io et me ne meraviglio et ne resto disgustatissimo. Sappiate che se qua ne \u00e8 fatto romore, voi riceverete tal'incontro che vi pentirete di havere imparato a leggere; et sappiate di pi\u00f9 che non si pu\u00f2 fare cosa che sia qua dal supremo superiore sentita peggio che quella che havete fatta voi [...] se bene io non sono teologo, posso dirvi quanto dico, che \u00e8 che avete fatto un grandissimo errore et una grandissima scioccheria et leggerezza\u00bb e, rincarando la dose, \u00abche leggierezza \u00e8 stata la vostra, lasciarvi mettere su da piccione, o da coglione, o certi colombi, che avete a pigliarvi gl'impicci d'altri\u00bb, alludendo a che l'iniziativa del fratello fosse stata suggerita dal fisico Ludovico delle Colombe autore, nel 1611, di un \"Trattato contro il moto della Terra\", naturalmente polemico verso Niccol\u00f2 Copernico e i suoi attuali seguaci.\nMatteo Caccini temeva soprattutto che il fratello avesse pregiudicato la sua possibile nomina a baccelliere dello Studio domenicano della Minerva, carica contesa da un altro domenicano fiorentino, Niccol\u00f2 Ridolfi, appoggiato dall'ambasciatore di Francia e dal cardinale Scipione Borghese, nipote del papa Paolo V; a favore di fra Tommaso stavano invece il cardinale Agostino Galamini e i maggiori esponenti dell'Ordine domenicano.\nIntanto il sopracitato frate domenicano, Niccol\u00f2 Lorini, inviava una lettera al cardinale Paolo Emilio Sfondrati, Prefetto della Congregazione dell'Indice a Roma, il 7 febbraio 1615, a nome di tutta la comunit\u00e0 del convento di San Marco di Firenze, denunciando come Galilei, in una lettera all'allievo Benedetto Castelli del 21 dicembre 1613, avesse sostenuto \u00abche la terra si move et il cielo sta fermo, seguendo le posizioni di Copernico [...] e vogliono esporre le Sante Scritture a loro modo e contra la comune esposizione de' Santi Padri, e difendere opinione apparente in tutto contraria alle Sacre Lettere\u00bb.\nLe lettere al Castelli e a Cristina di Lorena.\nGalilei aveva scritto a Benedetto Castelli sostenendo l'indipendenza della ricerca scientifica dalle Sacre Scritture, dal momento che, pur non potendo errare queste ultime,\nRibadisce gli stessi concetti nel 1615 alla granduchessa Cristina di Lorena, dove individua che i suoi avversari condannano l'eliocentrismo del sistema solare nel fatto che\n\u00c8 per aderire al senso comune, dunque, che nelle Scritture si afferma che il Sole gira intorno alla Terra immobile o che Dio \"ferm\u00f2\" il Sole assecondando l'invocazione di Giosu\u00e8.\nLa denuncia di Tommaso Caccini.\nDue mesi dopo Tommaso Caccini giunse a Roma, ma non solo per perorare la sua causa per la carica nello Studio della Minerva. Il 20 marzo 1615, nel palazzo del Santo Uffizio, egli sporse denuncia contro Galileo Galilei ai cardinali presenti: Bellarmino, Galamini, Millini, Sfondrati, Taverna, Veralli e Zapata. Tommaso Caccini alleg\u00f2 alla sua denuncia scritta alla Congregazione dell'Inquisizione una copia della lettera di Galilei al Castelli, rilevando che due frasi in essa contenute - \"La terra secondo s\u00e9 tutta si muove, etiam di moto diurno\" e \"Il sole \u00e8 immobile\" - \u00absecondo la mia coscientia repugnano alle divine Scritture esposte da' Santi Padri et conseguentemente repugnano alla fede, che c'insegna dover credere per vero ci\u00f2 che nella Scrittura si contiene\", aggiungendo che da alcuni discepoli di Galilei - ma non da Galilei stesso, che egli non ha mai visto - aveva sentito affermare tre proposizioni: che \"Iddio non \u00e8 altrimenti sustanza, ma accidente; Iddio \u00e8 sensitivo, perch\u00e9 in lui son sensi divinali; che i miracoli che si dicono esser fatti da' Santi, non sono veri miracoli\u00bb; invoc\u00f2, per confermare le sue accuse, la testimonianza di padre Ferdinando Ximenes, priore di Santa Maria Novella.\nIl Caccini aggiunse che Galilei e i suoi allievi costituivano un'Accademia, l'Accademia dei Lincei, ed erano in corrispondenza con \u00abaltri di Germania\u00bb e per quanto Galilei fosse da molti considerato un buon cattolico, da altri \u00ab\u00e8 tenuto per sospetto nelle cose della fede, perch\u00e9 dicono sii molto intimo di quel fra Paolo servita, tanto famoso in Venetia per le sue impiet\u00e0, et dicono che anco di presente passino lettere tra di loro\u00bb.\nL'insinuazione dei rapporti di Galilei con corrispondenti in Germania, a maggioranza protestante, e con lo scomunicato Paolo Sarpi, tendeva evidentemente a screditare ulteriormente Galilei e a rafforzare la seriet\u00e0 della denuncia, aggravando la sua posizione. Se pure si sostiene che la sola denuncia del Caccini non avrebbe avuto alcuna conseguenza, essa comport\u00f2 la decisione di Galilei di recarsi a Roma per difendersi personalmente e dimostr\u00f2 l'esistenza di una lotta intestina tra la fazione dei gesuiti di cui faceva parte il cardinale Bellarmino, favorevoli a una apertura verso la scienza moderna e quella dei domenicani, chiusi a ogni concessione alle richieste di rinnovamento culturale.\nTutti i protagonisti di questa nuova vicenda - dal Caccini al Galilei, dai galileiani ai cardinali Bellarmino, Sfrondati e Taverna - non potevano non aver presente il caso di Giordano Bruno, nel cui processo quei cardinali furono tra i giudici, condannandolo a morte sul rogo pochi anni prima, nel 1600, per aver sostenuto, tra l'altro, l'infinit\u00e0 dello spazio e, diremmo oggi, dei sistemi solari; come ben presente lo teneva il medico e filosofo Giulio Cesare Lagalla, che nel 1612 aveva pubblicato una \"De phoenomenis in orbe Lunae physica disputatio\" dove ricordava che poteva esistere ancora\nAccogliere le novit\u00e0 galileiane del Sidereus Nuncius voleva dire accogliere le tesi di Democrito e di Bruno sulla pluralit\u00e0 dei mondi, in contrasto con le ragioni di Aristotele e di Tommaso d'Aquino, per il quale\nIl caso Foscarini.\nUn nuovo caso doveva complicare la posizione di Galilei: il 7 marzo riceveva da Federico Cesi, l'amico fondatore dell'Accademia dei Lincei, una copia della \"Lettera sopra l'opinione dei Pitagorici e del Copernico\" del carmelitano calabrese Paolo Antonio Foscarini (1580 - 1616), \u00abopra certo che non poteva venir fuori in miglior tempo, se per\u00f2 l'accrescer rabbia alli avversari non sia per nocere, il che non credo\u00bb; ma s'illudeva il Cesi, contando sul fatto che quell'opera voleva accordare le teorie copernicane con le Scritture. Pi\u00f9 avvedutamente, un altro amico di Galilei, Giovanni Ciampoli, gli scriveva il 21 marzo che il libro, proprio perch\u00e9 si occupava delle Scritture, \u00abcorre gran risico nella prima Congregazione del Santo Offitio, che sar\u00e0 di qui a un mese, d'esser sospeso\u00bb dal momento che il cardinale Francesco Maria Del Monte, amico dei galileiani, gli aveva riferito di un suo colloquio con il Bellarmino in cui questi sosteneva che finch\u00e9 Galilei, trattando del sistema copernicano, non si fosse occupato delle Scritture, che sono materia riservata ai teologi, non ci sarebbe stata nessuna contrariet\u00e0, \u00abaltrimenti difficilmente si ammetterebbero dichiarationi di Scrittura, bench\u00e9 ingegnose, quando dissentissero tanto dalla comune openione de i Padri della Chiesa\u00bb.\nIl 12 aprile Bellarmino scriveva al Foscarini una lettera rimasta famosa:\nLe altre testimonianze.\nLa testimonianza del priore di Santa Maria Novella, Ferdinando Ximenes, citato dal Caccini, resa di fronte all'inquisitore di Firenze Cornelio Priatoni, mentre negava di aver mai sentito dire dai discepoli di Galilei che i miracoli dei Santi \u00abnon sono veri miracoli\u00bb, confermava le altre accuse sul moto della Terra, sul Dio \u00absensitivo dealiter, che ride, che piange etiam dealiter\u00bb, aggiungendo che per i galileiani - non Galilei, che egli non conosceva affatto - \u00abIddio \u00e8 accidente, et che non datur substantia rerum n\u00e9 quantit\u00e0 continua, ma che ogni cosa \u00e8 quantit\u00e0 discreta, composta da vacui\u00bb e di aver udito \u00able suddette cose e disputato di esse con il piovano di Castel Fiorentino, chiamato Gioanozzio Attavante fiorentino [...] et li facevo toccar con mano che le cose dette e disputate erano false et eretiche\u00bb.\nChe Galilei avanzasse proposizioni atomistiche - e dunque eretiche - era del resto gi\u00e0 noto: Tommaso Campanella gli aveva scritto l'8 marzo 1614 dolendosi che egli \u00abs'era posta a trattar delle cose galleggianti etc., e c'ha scoverto tutto atomi\u00bb, convinzione ribadita pi\u00f9 di vent'anni dopo con l'affermazione che \u00abGalileo in molte cose, massime ne' principii, \u00e8 con Democrito e dal discorrer c'ha fatto meco a Roma, e da quel che ne scrive nell'opuscolo \"De natantibus\" e nel \"Saggiatore\"\u00bb.\nIl 14 novembre 1615, interrogato a Firenze, il pievano Giannozzo Attavanti negher\u00e0 di essere discepolo di Galilei, \u00abbonissimo cattolico\u00bb, di non aver mai sentito da lui affermazioni contrarie alle Scritture e di aver discusso con lo Ximenes \u00abper modum disputationis\u00bb, senza attribuire opinioni particolari al Galilei verso il quale non riteneva potessero attribuirsi dubbi di fede, pena un coinvolgimento, morale e politico, della stessa Casa Medici.\nGalilei a Roma.\nIl 21 novembre i verbali con le dichiarazioni di Ximenes e Attavanti giungevano al Sant'Uffizio e il 5 dicembre Galilei era a Roma, munito di lettere di presentazione di Cosimo II: \u00abViene a Roma il Galileo matematico et viene spontaneamente per dar conto di s\u00e9 di alcune imputazioni o pi\u00f9 tosto calunnie, che gli sono state apposte da' suoi emuli\u00bb scriveva a Scipione Borghese il Granduca, timoroso di vedersi coinvolto nell'affare. Il suo ambasciatore, Piero Guicciardini, ottimo conoscitore dell'ambiente romano, era ben consapevole dei pericoli incombenti sullo scienziato: \u00abquesto non \u00e8 paese da venire a disputare sulla luna, n\u00e9 da volere, nel secolo che corre, sostenere n\u00e9 portarci dottrine nuove\u00bb.\nGalilei viene interrogato per tutto il mese di gennaio 1616 dal Sant'Uffizio; il 24 febbraio 1616, i teologi del Sant'Uffizio esaminano le due fondamentali proposizioni del \"De Revolutionibus\" di Copernico, censurandole. La prima, per la quale \u00abSol est centrum mundi, et omnino immobilis motu locali\u00bb, viene definita \u00abstolta e assurda in filosofia e formalmente eretica\u00bb, dal momento che contraddice le Sacre Scritture; la seconda, che la \u00abTerra non est centrum mundi nec immobilis, sed secundum se totam movetur, etiam motu diurno\u00bb, per i teologi \u00e8 censurabile in filosofia e almeno erronea nella fede: \u00abhanc propositionem recipere eandem censuram in philosophia; et spectando veritatem theologicam, ad minus esse in fide erroneam\u00bb.\nIl 25 febbraio 1616 il cardinale Millini riferisce alla Congregazione della censura delle due proposizioni; il papa Paolo V ordina al cardinale Bellarmino di ammonire Galileo, in presenza di un Padre commissario, ad abbandonare le due proposizioni e a non insegnarle, difenderle o trattarle, pena il carcere: \u00abnon doctrinam et opinionem docere aut defendere, seu de ea tractare; si vero non acquieverit, carceretur\u00bb.\nIl 3 marzo, alla Congregazione del Sant'Uffizio riunita alla presenza di papa Paolo V, il Bellarmino legge la relazione nella quale si d\u00e0 atto che Galilei, ammonito ad abbandonare la tesi che \u00absol sit centrum spherarum et immobilis, terra autem mobilis\u00bb, acconsent\u00ec; si stabilisce di sospendere la pubblicazione del \"De Revolutionibus\" di Copernico e dell\"'In Job\" di Didaco Stunica, finch\u00e9 non saranno da quei libri censurati alcuni passi (\u00absuspendendos esse, donec corrigantur\u00bb), mentre l'opera del Foscarini \u00e8 condannata (\u00abomnino prohibendum atque damnandum\u00bb).\nIl 5 marzo la Congregazione dell'Indice pubblica il relativo decreto, dichiarando la teoria copernicana del tutto contraria alle Sacre Scritture (\u00abdivinae Scripturae omnino adversantem\u00bb) ma non fa parola dell'eresia della stessa, pur dichiarata \u00abformaliter haereticam\u00bb, il 24 febbraio, dai teologi del Sant'Uffizio.\nGalileo scrive soddisfatto al segretario di Cosimo II, Curzio Picchena, il 6 marzo, che la denuncia del Caccini\nInvece l'ambasciatore Guicciardini non lo trovava n\u00e9 flemmatico n\u00e9 temperato, se gi\u00e0 il 4 marzo scriveva a Cosimo II che Galilei \u00abs'infuoca nelle sue openioni, ci ha estrema passione dentro, et poca fortezza et prudenza a saperla vincere [...] non scorge et non vede quello bisognerebbe, s\u00ec che, come ha fatto sin a hora, ci rester\u00e0 dentro ingannato, et porter\u00e0 s\u00e9 in pericolo\u00bb, e il 13 maggio al Picchena, che Galilei, ancora a Roma, \u00abha un umore fisso di scaponire i frati et combattere con chi egli non pu\u00f2 se non perdere [...] lo stare absente da questo paese li sarebbe di gran benefizio et servizio\u00bb.\nSi erano presto diffuse voci sull'ammonizione del Bellarmino al Galilei, che fu interpretata come una vera e propria abiura; il cardinale di Pisa, Francesco Bonciani, informava infatti Benedetto Castelli che Galilei \u00abha abiurato segretamente in mano dell'Ill.mo Bellarmino\u00bb e Matteo Caccini scriver\u00e0 l'11 giugno al fratello Alessandro che nella Congregazione del Sant'Uffizio che \u00abil Sig.r Galilei fece l'abiuratione\u00bb.\nGalilei, prima di ritornare finalmente a Firenze, otteneva, su sua richiesta, il 26 maggio 1616, una dichiarazione autografa del Bellarmino cos\u00ec concepita:\nLa polemica con Francesco Ingoli e Orazio Grassi.\nGi\u00e0 prima del decreto della Congregazione dell'Indice, presente Galilei a Roma, era uscita la \"Disputatio de situ et quietae Terrae\" del teologo ravennate Francesco Ingoli (1578 - 1649), un attacco al copernicanesimo galileiano sul terreno scientifico, nella quale si elencavano le difficolt\u00e0 e i paradossi astronomici che quella teoria produceva, appoggiandosi alla teoria geocentrica di Tycho Brahe.\nSi ritiene che la \"Disputatio\" sia stata scritta su esplicita richiesta del Sant'Uffizio e che sia stata tenuta presente nella decisione dei teologi di condannare il \"De revolutionibus\" di Copernico. Del resto, l'Ingoli - gi\u00e0 precettore del futuro cardinale Ludovico Ludovisi, nipote di papa Gregorio XV, poi al servizio dei cardinali Bonifacio Caetani e Orazio Lancellotti, membro del Sant'Uffizio - aveva gi\u00e0 scritto un \"De stella anni 1604\" e un \"De cometa anni 1607\" ed era stato un disputatore assiduo nelle riunioni in casa di Federico Cesi, il fondatore dell'Accademia dei Lincei.\nIl 29 giugno 1614 sollecitava al suo protettore, il cardinale Caetani, la nomina di consultore della Congregazione dell'Indice, nomina che \u00abper la variet\u00e0 de' studij da me fatti sarebbe questa cosa molto proportionata, e che potrei far honor a V. S. Ill.ma et a me medesimo\u00bb e fece dopo il decreto del 5 marzo 1616 una rapidissima carriera: il 10 marzo 1616 otteneva la desiderata nomina di consultore della Congregazione dell'Indice, il 2 aprile 1618 present\u00f2 le sue proposte di emendazione del libro di Copernico le quali, avute l'approvazione dei matematici gesuiti Christoph Grienberger e Orazio Grassi (1583 - 1654), furono pubblicate finalmente a Roma il 20 maggio 1620.\nIn esse, l'Ingoli si pose il problema di conciliare l'utilit\u00e0 (\"pro utilitate Reipublicae Christianae\") del testo copernicano con il suo palese contrasto con le Scritture; per evitarne la distruzione occorre leggerlo come se sia unicamente un'ipotesi astronomica, anche se in s\u00e9 non lo \u00e8 (\"si loca Copernici de motu Terrae non hypothetica, fiant hypothetica\").\nIl 13 ottobre 1618 presentava le sue \"Replicationes\" alle contestazioni di Keplero alla sua \"Disputatio\"; il 21 febbraio 1619 concludeva il \"De cometa anni 1618 tractatus\" e il successivo 28 febbraio presentava una relazione critica sull\"'Epitome astronomiae Copernicanae\" di Keplero, in seguito alla quale la Congregazione dell'Indice proibiva il libro dell'astronomo tedesco; nel 1622 fu nominato primo segretario della neo-costituita Congregazione della Propaganda Fide.\nGalilei, data la situazione di estrema delicatezza in cui si era venuto a trovare, non risponder\u00e0 alla \"Disputatio\" dell'Ingoli, se non nel 1624; come non risponder\u00e0 direttamente - lasciando l'onere al discepolo Mario Guiducci, ma certo intervenendo nella stesura - alla \"Disputatio astronomica de tribus cometis anni MDCXVIII\" - pubblicata nel marzo 1619 a seguito della comparsa, alla fine del novembre 1618, di una grande cometa oggi denominata dagli astronomi \"1618 II\", preceduta da altre due comete, meno visibili - del gesuita, matematico e architetto Orazio Grassi che, anch'egli sulla base del modello geocentrico di Tycho Brahe, e in effetti abbandonando ormai il vecchio modello tolemaico, di cui comprendeva l'inadeguatezza, rilevava la difficolt\u00e0 del modello eliocentrico copernicano di giustificare il moto delle comete.\nGalilei e il Guiducci, con il \"Discorso sulla cometa\" del giugno 1619, non si avvalgono della teoria copernicana ma contestano la teoria ticoniana del Grassi utilizzando, ironicamente, teorie aristoteliche: le comete potrebbero non essere fenomeni reali ma semplicemente dei vapori saliti dalla Terra fino al cielo della Luna o anche essere dei riflessi di luce solare.\nMa il Grassi pubblic\u00f2 ancora pochi mesi dopo una \"Libra astronomica ac philosophica\" - la \"libra\" \u00e8 la bilancia - a cui Galileo replicher\u00e0 nel 1623 con il suo \"Il Saggiatore\" - una bilancia pi\u00f9 sensibile - ove il libro del Grassi viene integralmente riprodotto; \u00e8 il testo con il quale Galilei si ripresenta sulla scena scientifica, dopo l'ammonizione del 1616 di non professare n\u00e9 divulgare la teoria copernicana.\nDedicato al neo-papa Urbano VIII, Maffeo Barberini, del quale Galilei riteneva di potersi considerare amico, essendo stato da lui difeso in occasione delle polemiche suscitate dall'uscita del suo \"De natantibus\", ne \"Il Saggiatore\" lo scienziato sostiene che non \u00e8 con l'autorit\u00e0 di scrittori, ma \u00e8 con la conoscenza dello strumento matematico che si possono interpretare i fenomeni della natura:\nSe poi si insiste a dire che:\nUrbano VIII si mostr\u00f2 favorevolmente impressionato da \"Il Saggiatore\", tanto da ricevere pi\u00f9 volte Galilei nel 1624, incoraggiandolo a un'opera che mettesse a confronto le diverse teorie astronomiche - compresa quella copernicana - purch\u00e9 la presentasse solo come modello matematico, e non una reale rappresentazione naturale, e non si occupasse del fenomeno delle maree, che il Galileo considerava prova importante della realt\u00e0 del sistema eliocentrico. Come Galileo scrisse l'8 giugno 1624 a Federico Cesi, il cardinale Hohenzollern aveva parlato della teoria copernicana con il papa che gli aveva risposto \u00abcome gli eretici son tutti della sua opinione e l'hanno per certissima e che perci\u00f2 \u00e8 da andar molto circospetto nel venire a determinazione alcuna\u00bb. In ogni caso, la Chiesa non \u00abl'aveva dannata n\u00e9 era per dannarla per eretica, ma solo per temeraria\u00bb. Cos\u00ec incoraggiato, Galilei si dedic\u00f2 a quella che doveva essere la sua opera pi\u00f9 famosa, il \"Dialogo sopra i due massimi sistemi del mondo\", i sistemi tolemaico e copernicano.\nSi sente anche autorizzato a rispondere finalmente alla \"Disputatio\" dell'Ingoli, non gi\u00e0 per \u00absostener per vera quella posizione che gi\u00e0 \u00e8 stata dichiarata per sospetta e ripugnante a quella dottrina la quale di maest\u00e0 e d'autorit\u00e0 \u00e8 superiore alle naturali e astronomiche discipline\u00bb, ma per dimostrare che le argomentazioni del suo contraddittore \u00absono insussistenti, onde il decreto del Sant'Uffizio andr\u00e0 accettato solo per disciplina religiosa e non per altro motivo\u00bb. E aggiungeva che\nIl \"Dialogo sopra i due massimi sistemi del mondo\".\nScritto dal 1624 al 1630, l'autorizzazione alla pubblicazione del \"Dialogo\" fu concessa dall'inquisitore di Firenze Clemente Egidi il 24 maggio 1631 su licenza del Maestro del Sacro Palazzo a Roma, Niccol\u00f2 Riccardi, dopo la revisione del manoscritto operata dal consultore dell'Inquisizione, il domenicano Giacinto Stefani, con la nota condizione di presentare la teoria copernicana solo \"ex suppositione\", venendo finalmente pubblicato il 21 febbraio 1632.\nNumerose sono le dimostrazioni dell'insufficienza della vecchia fisica; per gli aristotelici e anticopernicani, per esempio, se la Terra si muove, una pietra che cada dall'albero di una nave in movimento, deve cadere pi\u00f9 indietro rispetto al piede dell'albero perch\u00e9 durante la caduta la nave si \u00e8 spostata. Invece, secondo il principio di relativit\u00e0 di Galileo - esposto nel \"Dialogo\" dal copernicano Salviati - la pietra ha due moti, quello della nave e quello di caduta: cadendo mantiene la velocit\u00e0 della nave componendola col moto di caduta, cadendo sempre nello stesso punto, qualunque sia la velocit\u00e0 della nave, stia essa ferma o si muova a qualunque velocit\u00e0. Che dunque la Terra si muova o stia ferma, la pietra cadr\u00e0 sempre perpendicolarmente e la famosa prova dell'impossibilit\u00e0 del moto terrestre \u00e8 nulla.\nMa Galilei, se disprezza gli aristotelici, ha molta considerazione di Aristotele, che teorizzava secondo l'esperienza di cui disponeva al suo tempo:\nGalilei ribadisce che la matematica, verit\u00e0 assoluta e dunque necessaria, \u00e8 il mezzo con il quale Dio, che \u00e8 assoluta razionalit\u00e0, ha creato l'universo. La razionalit\u00e0 della natura \u00e8 dunque comprensibile grazie all'utilizzo del mezzo matematico: \u00e8 impossibile che Dio abbia operato fuori della ragione. Naturalmente, esistono diversi sistemi razionali possibili ma, essendo tutti razionali, tutti egualmente decifrabili: Dio \u00abpoteva far volare gli uccelli con le ossa d'oro massiccio, con le vene piene d'argento vivo, con la cerne grave pi\u00f9 del piombo e con ale piccolissime e gravi e cos\u00ec avrebbe mostrato la sua potenza\u00bb ma noi \u00abnon consideriamo quello che poteva fare ma quello che ha fatto\u00bb.\nIl cardinale Agostino Oreggi, nel suo \"De Deo uno\", nel 1629, rifer\u00ec che Urbano VIII, rispondendo a Galilei, che in uno dei loro numerosi incontri gli aveva presentato la sua teoria delle maree come prova del movimento della Terra, espresse l'opinione che la divina \"infinita sapienza e potenza\" avrebbe potuto causare le maree in molti modi diversi tra loro e non si poteva essere certi che la teoria proposta da Salviati fosse l'unica vera. Quindi, il progetto della creazione divina non era ricostruibile in modo certo, perch\u00e9 non comprensibile dalla limitata ragione umana.\n\u00c8 il concetto che alla fine del libro Galilei mette in bocca proprio all'aristotelico Simplicio, strapazzato in tutto il \"Dialogo\" dagli altri due protagonisti, Sagredo e Salviati:\nE il Salviati:\nLa \"persona dottissima e reverendissima\" della prima citazione \u00e8 un chiaro riferimento a Urbano VIII, il quale viene fatto oggetto di una pesante ironia all'inizio della seconda, in quanto la sua opinione sulla questione delle maree, dopo essere stata confutata e persino sbeffeggiata, viene definita una \"mirabile e veramente angelica dottrina\". \nSe a ci\u00f2 si aggiunge il maldestro tentativo di Galileo, alla fine del \"Dialogo\", di attenuare l'impatto dell'opera sulle autorit\u00e0 preposte al vaglio della pubblicazione, affermando che agli uomini si \"concede di disputare intorno alla costituzione del mondo\", a patto di non \"ritrovare l'opera fabbricata\" da Dio, si pu\u00f2 capire il successivo estremo disappunto del Papa Urbano.\nSuccesso del \"Dialogo\".\nIl successo del \"Dialogo\" appare immediato: il biografo del Sarpi, fra Fulgenzio Micanzio, scrive a Galilei da Venezia il 15 maggio 1632 che \u00abin una mole di affari noiosi ho rubato l'ore per divorarmelo, com'ho fatto, con deliberazione di andarmelo digerendo e ruminando come la pi\u00f9 singolar pietra che delle cose naturali sia ancor comparsa [...] non adulo, ma di cuore le dico: \"Non est factum tale opus in universa terra\"\u00bb.\nIl vescovo di Pistoia Alessandro Caccia gli scrive il 26 maggio che \u00abnon mi potetti contenere di non iscorrere avidamente a una a una tutte le postille, con qualche parte del testo; dove appariscono speculate nuove e gentili osservazioni, da lei ridotte a tanta facilit\u00e0 [... ] Me ne rallegro infinitamente\u00bb.\nTommaso Campanella gli scrive da Roma il 5 agosto che il personaggio Simplicio \u00abpar il trastullo di questa commedia filosofica, ch'insieme mostra la sciocchezza della sua setta, il parlare, l'instabilit\u00e0 e l'ostinazione [...] vedo quanto \u00e8 pi\u00f9 forzoso [\"convincente\"] il suo argomentare di quel di Copernico\u00bb. Ma comprende gi\u00e0 i problemi che Galileo sta per avere, dove scrive che \u00abSi doler\u00e0 grandemente Apelle [\" l'astronomo gesuita Christoph Scheiner \"] [...] io difendo contra tutti come questo libro \u00e8 in favor del decreto \"contra motum Telluris\", ecc., perch\u00e9 qualche litteratello non perturbasse il corso di questa dottrina [...] Queste novit\u00e0 di verit\u00e0 antiche, di novi mondi, nove stelle, novi sistemi, nove nazioni ecc, son principio di secol novo\u00bb.\nIl processo.\nLe reazioni in Roma, all'uscita del libro, non si fanno attendere: gi\u00e0 il Maestro del Sacro Palazzo Nicola Riccardi, aveva scritto il 25 luglio all'inquisitore di Firenze, Clemente Egidi, che il papa vorrebbe impedire la diffusione del libro, che deve essere corretto; gli scrive ancora, il 7 agosto, di contarne le copie gi\u00e0 uscite per ritirarle, ma si premura che l'Egidi consoli \u00abl'autore, che stia di buon animo\u00bb. Le voci di una prossima proibizione si diffondono e allarmano l'ambasciatore fiorentino Francesco Niccolini, che scrive l'11 settembre al segretario del granduca Ferdinando II, Andrea Cioli, che il papa\nLe accuse, riportate senza data nell'Archivio vaticano, sono:\nStudi recenti concludono che fra gli atti considerati nel \"processo preparatorio\" dell'estate 1632, e/o nel processo del 1633, vi era probabilmente anche il \"Tractatus syllepticus\" di Melchior Inchofer, che considerava Galileo eliocentrista.\nPresunte pressioni politiche.\nLa responsabilit\u00e0 della concessione dell\"'imprimatur\" e di una mancata vigilanza sul testo del libro era evidentemente dei censori ecclesiastici, ma sembra che Urbano VIII, oltre a risentimenti personali, fosse premuto dai gesuiti e da problemi di Stato; eletto dai cardinali filofrancesi, la sua politica estera era filofrancese, antiimperiale e antispagnola; la Spagna, attraverso l'ambasciatore cardinale Gaspare Borgia, aveva apertamente denunciato, in occasione del concistoro tenuto nel marzo del 1632, che egli fosse lassista nei confronti delle correnti eretiche.\nUrbano VIII ritenne di dover rispondere a queste accuse e di cercare un maggiore equilibrio politico. Il 5 settembre si mostr\u00f2 durissimo nei confronti dell'ambasciatore fiorentino Niccolini:\nCitazione di comparizione.\nIl 28 settembre 1632 il Sant'Uffizio emette la citazione di comparizione di Galileo a Roma:\nIl Commissario generale del Sant'Uffizio \u00e8 il domenicano Vincenzo Maculani, futuro cardinale, \u00abpersona di molto garbo e mio particolar amorevole\u00bb \u2013 scrive Benedetto Castelli a Galilei il 2 ottobre \u2013 al quale si era rivolto per dirgli che era scritto in Sant'Agostino\nDiversi furono i suoi tentativi di evitare di presentarsi a Roma: il 1\u00ba gennaio 1633 il cardinale Antonio Barberini scriveva all'inquisitore fiorentino Clemente Egidi che il Sant'Uffizio non voleva \u00abtolerare queste fintioni, n\u00e9 dissimular la sua venuta qui\u00bb, minacciando di \u00abpigliarlo et condurlo alle carceri di questo supremo Tribunale, legato anche con ferri\u00bb. Privo della protezione del Granduca di Toscana, che non intese mettersi in urto con la Chiesa, il 20 gennaio 1633 parte per Roma in lettiga e vi arriva il 13 febbraio 1633.\nIl primo interrogatorio.\nArrivato a Roma \u00e8 ospite a Villa Medici dell'ambasciatore Niccolini, che venne a sapere dal Papa stesso che Galileo, \u00abse bene si dichiara di voler trattare ipoteticamente del moto della terra, nondimeno, in riferirne gli argumenti, ne parlava e ne discorreva poi assertivamente e concludentemente; e ch'anche aveva contravenuto all'ordine datoli del 1616 dal S.r Card. Bellarmino\u00bb. Per due mesi non ha notizie dagli inquisitori e in quelle more l'ambasciatore ottiene che Galileo, sofferente di artrite, possa, anche durante il processo, rimanere presso l'ambasciata toscana: gli viene concesso, con l'eccezione del periodo tra il 12 e il 30 aprile, tra il primo e il secondo interrogatorio, in cui viene trattenuto in prigionia nelle camere del giudice nel Palazzo del Sant'Uffizio.\nPer la prima volta si viene a conoscenza di un ordine (o \"precetto\") che il Bellarmino avrebbe intimato a Galileo nel 1616. Galileo non sembr\u00f2 preoccupato anzi, come scrisse a Geri Bocchineri il 5 marzo, aveva la convinzione che \u00able imputazioni andarsi diminuendo, e alcune anco esser del tutto svanite per la troppo evidente loro vanit\u00e0; il che si pu\u00f2 credere che arrechi alleggerimento all'altre che sussistono ancora in piede, onde spero che queste ancora siano per terminarsi nel medesimo modo\u00bb. L'ambasciatore era di avviso contrario ed esortava Galileo a non commettere l'errore di difendere davanti al Tribunale le sue opinioni copernicane, \u00aba fine di finirla pi\u00f9 presto\u00bb.\nIl 12 aprile si presenta per la prima volta davanti all'inquisitore Vincenzo Maculani, assistito dal procuratore Carlo Sincero. L'inquisitore, anzich\u00e9 notificargli le accuse, gli chiede, in latino, se egli sappia o immagini il motivo per cui gli fu ingiunto di venire a Roma (\u00abAn sciat vel imaginetur causam ob quam sibi iniunctum fuit ut ad Urbem accederet\u00bb). Il motivo riguarda naturalmente l'ultimo libro del \"Dialogo\" che gli viene mostrato e gli si chiede se lo riconosca; subito dopo, gli viene chiesto se sia stato a Roma nel 1616 e perch\u00e9.\nGalileo, che risponde sempre in italiano, dice che\nA domande, precisa che la decisione della Congregazione gli fu notificata dal Bellarmino, il quale\nE Galileo consegna la copia della lettera, dichiarando di conservare l'originale in casa. Alla domanda dell'inquisitore, se gli fu fatto su questa materia un \"precetto\" - cio\u00e8 un ordine che, se violato, avrebbe comportato una pena - risponde che:\nIl precetto.\nAlla domanda se gli fu notificato un precetto (\u00absi sibi legantur ea quae sibi tunc et intimata cum praecepto fuerunt\u00bb) dichiara di non ricordare che gli fosse detto altro. A questo punto l'inquisitore chiede se vi fossero stati testimoni presenti al momento della notifica del \u00abprecetto\u00bb e gli viene letto un precetto, datato 26 febbraio 1616:\n\u00abIn palatio solitae habitationis dicti Ill.mi D. Card.lis Bellarminii et in mansionibus Dominationis Suae Ill.mae, idem Ill.mus D. Card.lis, vocato supradicto Galileo, ipsoque coram D. sua Ill.ma existente, in praesentia admodum R. P. Fratris Michaelis Angeli Seghitii de Lauda, ordinis Praedicatorum, Commissarii generalis S.ti Officii, praedictum Galileum monuit de errore supradictae opinionis et ut illam deserat; et successive ac incontinenti, in mei etc. et testium etc., praesente etiam adhuc eodem Ill.mo D.Card.li supradictus P. Commissarius praedicto Galileo adhuc ibidem praesenti et constituto praecepit et ordinavit S.mi D. N. Papae et totius Congregationis S.ti Officii, ut supradictam opinionem, quod sol sit centrum mundi et immobilis et terra moveatur, omnino relinquat, nec eam de caetero, quovis modo, teneat, doceat aut defendat\u00bb (abbandoni del tutto, n\u00e9 del resto in qualunque modo la sostenga, l'insegni o la difenda), \u00abverbo aut scriptis; alias, cantra ipsum procedetur in S.to Officio. Cui praecepto idem Galileus acquievit et parere promisit\u00bb.\n\u00abActum Romae ubi supra, praesentibus ibidem R.do Badino Nores de Nicosia in regno Cypri, et Augustino Mongardo de loco Abbatiae Rosae, dioc. Politianensis, familiaribus dicti Ill.mi D. Cardinalis, testibus\u00bb.\nRisponde Galileo di non ricordare che nella dichiarazione del Bellarmino vi fossero le parole \"quovis modo\" (in qualsiasi modo) e \"nec docere\" (non insegnare). Galileo, rispondendo di non ricordare, commise anche l'errore di menzionare la parola \"precetto\", sostenendo di \u00abnon aver in modo alcuno contravenuto a quel precetto\u00bb. L'inquisitore, verbalizzando, diede per avvenuta l'intimazione del presunto precetto. Dopo aver risposto sulle vicende dell\"'imprimatur\" al suo \"Dialogo\", sostiene di non avervi \u00abn\u00e9 tenuta n\u00e9 diffesa l'opinione della mobilit\u00e0 della Terra e della stabilit\u00e0 del Sole; anzi nel detto libro io mostro il contrario di detta opinione del Copernico, e che le ragioni di esso Copernico sono invalide e non concludenti\u00bb. Con questa disperata difesa si chiude il primo interrogatorio.\nI documenti ufficiali venivano sempre scritti sulla prima pagina, ossia sul \"recto\" di ogni foglio, lasciando in bianco il verso dello stesso foglio per evitare probabilmente che l'inchiostro, che eventualmente trapassasse la pagina, danneggiasse uno scritto importante nella pagina successiva; tutte le pagine sono numerate e in ordine cronologico e nel verso di un foglio figurano a volte note o copie di ordinanze, ma mai un documento ufficiale, che inizia sempre e solo nel recto di ogni foglio, proseguendo nel recto del foglio successivo, con una sola eccezione: il \u00abprecetto\u00bb a Galileo, che non risulta peraltro n\u00e9 timbrato, n\u00e9 firmato da Galileo, n\u00e9 dal notificante n\u00e9 da alcun testimone.\nQuesto precetto fondamentale - ingiunzione al rispetto di un ordine la cui violazione avrebbe comportato una pena immediata - nel registro del dossier Galileo \u00e8 annotato su uno spazio trovato casualmente disponibile, ossia nel \"verso\" di due fogli relativi ad altri due documenti: in questo modo ha tutta l'apparenza di una trascrizione di un documento di cui, se mai esistette, non c'\u00e8 pi\u00f9 traccia, seppure non si tratti di un falso.\nNon ve n'\u00e8 traccia, n\u00e9 nel verbale successivo della Congregazione del Sant'Uffizio, del 3 marzo 1616, che cita solo un\"'ammonizione\" fatta a Galileo dal Bellarmino nella sua casa - ossia un avvertimento che non ha nulla a che fare con un precetto - alla quale Galileo aveva subito acconsentito, n\u00e9 nella nota lettera del Bellarmino a Galileo del 26 maggio successivo. Nessun protagonista di quell'anno \u00e8 ancora in vita a rendere testimonianza di quei fatti e gli attuali inquisitori considerano quell'ammonizione un'autentica ingiunzione; quel testo scritto, che essi leggono a Galileo, a lui risulta non corrispondere esattamente all'ammonizione verbale che il Bellarmino gli fece nell'ormai lontano 26 febbraio 1616.\nAltri interrogatori.\n\u00c8 nuovamente interrogato il 30 aprile; dice di aver riletto il suo \"Dialogo\" e ammette che il libro gli apparve\nFirma il verbale e viene allontanato ma poco dopo chiede di ritornare dinnanzi all'inquisitore a ribadire ancora di non aver mai sostenuto \u00abla dannata opinione della mobilit\u00e0 della terra\u00bb e di esser pronto a riscrivere un prossimo libro per dimostrare che egli considera la teoria di Copernico \u00abfalsa e dannata e confutargli in quel pi\u00f9 efficace modo che da Dio mi sar\u00e0 somministrato\u00bb.\nLa piena sottomissione e la cattiva salute dello scienziato gli fecero ottenere il permesso di lasciare il palazzo dell'Inquisizione e di tornare nell'ambasciata fiorentina. Il 10 maggio \u00e8 nuovamente interrogato: Galileo rilascia all'inquisitore l'originale della lettera del 26 maggio 1616 sottoscrittagli dal Bellarmino, rilevando che il contenuto di quella lettera corrispondeva esattamente al decreto del 5 marzo 1616 della Congregazione dell'Indice, a parte le parole \"quovis modo docere\" contenute soltanto nel presunto \"precetto\" lettogli nell'interrogatorio, che gli sono giunte \u00abnovissime e come inaudite\u00bb. \u00c8 chiaro che se Galileo non poteva \"in nessun modo insegnare\" la dottrina copernicana, anche solo riportarla a modo di discussione, come fece nel \"Dialogo\", costituiva gi\u00e0 una violazione del precetto.\nIn una riunione riservata tenuta il 16 giugno dagli inquisitori in presenza del papa, si decide di utilizzare anche la tortura pur di far confessare Galileo; in ogni caso viene deciso che il suo \"Dialogo\" sar\u00e0 proibito.\nIl 21 giugno si tiene l'ultimo interrogatorio: Galileo dichiara preliminarmente di non aver nulla da dire; richiesto se sostenesse o avesse sostenuto la dottrina eliocentrica, risponde che:\nNel \"Dialogo\":\nNaturalmente Galileo mente e del resto l'inquisitore non gli crede e vuole un'esplicita confessione che Galileo sia copernicano, e \u00abnisi se resolvat fateri veritatem, devenietur contra ipsum ad remedia iuris et facti opportuna\u00bb; Galileo nega ancora di essere copernicano e \u00abdel resto son qua nelle loro mani, faccino quello gli piace\u00bb. L'inquisitore lo minaccia di tortura: \u00abquod dicat veritatem, alias deveniutur ad torturam\u00bb; risponde Galileo: \u00abIo son qua per far l'obedienza; e non ho tenuta questa opinione dopo la determinazione fatta, come ho detto\u00bb.\n\u00abEt cum nihil aliud posset haberi in executionem decreti, habita eius subscriptione, remissus fuit ad locum suum\u00bb.\nLa condanna.\nIl giorno dopo, nella Sala capitolare del convento domenicano adiacente alla chiesa di Santa Maria sopra Minerva, viene letta in italiano, a un Galileo inginocchiato, la sentenza sottoscritta da sette inquisitori su dieci:\nPochi mesi dopo la condanna la pena venne tramutata in arresti domiciliari, che Galieo scont\u00f2 fino alla morte presso la villa Il Gioiello ad Arcetri (Firenze). Per quanto riguarda la recita dei Salmi Penitenziali, lo scienziato chiese ed ottenne che li recitasse in sua vece la figlia Virginia, suora di clausura.\nL'abiura.\nDopo la lettura della sentenza Galileo abiur\u00f2:\nUna frase proverbiale.\n\u00abE pur si muove!\u00bb\nInnumerevoli autori dei secoli successivi, nel ricostruire la vicenda del processo, riportano queste parole che Galileo avrebbe esclamato (in riferimento al moto della Terra) subito dopo la sua forzata abiura dell'eliocentrismo.\nIn realt\u00e0 non esistono testimonianze dirette che Galileo abbia mai pronunciato questa frase. Il primo a riportare per esteso l'episodio fu lo scrittore Giuseppe Baretti, che aveva ricostruito la vicenda per il pubblico inglese in un'antologia pubblicata nel 1757. Pochi anni dopo l'aneddoto fu riferito anche da Augustin Simon Irailh come esempio emblematico di disputa fra un'istituzione e un individuo\nIn seguito, la frase fu ripetutamente menzionata nelle ricostruzioni narrative e teatrali della vicenda di Galileo: in particolare, \u00e8 la battuta finale \"(\"Et pourtant elle tourne!\")\" pronunciata dallo scienziato pisano nel dramma \"Galil\u00e9e\" (1867) di Fran\u00e7ois Ponsard. Nel XX secolo la frase appare ormai indissolubilmente legata alla figura dello scienziato; Bertolt Brecht la cita nella sua celebre opera teatrale \"Vita di Galileo\", ma anzich\u00e9 farla pronunciare a Galileo, la fa comparire, nella scena IX, in una sorta di filastrocca canticchiata dal giovane discepolo Andrea Sarti, nel corso di un dialogo che - nella finzione drammatica - si svolge nel 1623, ben dieci anni prima dell'abiura..\nNel 1911, nel corso del restauro di un quadro di scuola spagnola (attribuito a Murillo e verosimilmente dipinto prima del 1650) che ritrae Galileo imprigionato dopo l'abiura, le parole \"E pur si muove\" furono trovate in una parte del dipinto che era rimasta nascosta a seguito di un precedente intervento di ridimensionamento del quadro: nell'intenzione del pittore, lo sguardo di Galileo era diretto proprio verso quelle parole, incise sul muro della prigione. Questo ritrovamento, bench\u00e9 non risolva il dubbio sull'autenticit\u00e0 dell'episodio (l'immagine di Galileo imprigionato \u00e8 comunque priva di fondamento storico), riporterebbe l'origine della tradizione all'epoca dello stesso Galileo. Stando a quanto affermato da Stillman Drake: \"non c'\u00e8 pi\u00f9 alcun dubbio ora che le famose parole fossero gi\u00e0 attribuite a Galileo prima della sua morte\".. Tuttavia uno studio approfondito dell'astrofisico Mario Livio ha scoperto che il dipinto di cui sopra sarebbe invece, molto probabilmente, una copia databile 1837 eseguita dal pittore fiammingo Roman Eugeen Van Maldeghem.\nGli ultimi anni.\nIl 1\u00ba luglio 1633 gli \u00e8 concesso di trasferirsi a Siena nell'abitazione dell'amico arcivescovo Ascanio Piccolomini, poi nella sua villa di Arcetri, in una sorta di arresti domiciliari. Nell'aprile del 1634 perde l'amata figlia Virginia, suor Maria Celeste.\nIl 2 gennaio 1638 scrive all'amico Elia Diodati a Parigi di essere diventato cieco da un mese: \u00abmentre che vo considerando che quel cielo, quel mondo e quello universo che io con mie maravigliose osservazioni e chiare dimostrazioni avevo ampliato per cento e mille volte pi\u00f9 del comunemente veduto da' sapienti di tutti i secoli passati, ora per me s'\u00e8 s\u00ec diminuito e ristretto, ch'\u00e8 non \u00e8 maggiore di quel che occupa la persona mia\u00bb. \u00c8 assistito dal giovanissimo allievo Vincenzo Viviani.\nNel 1638 quando era gi\u00e0 completamente cieco, pubblic\u00f2 (a Leida, nei Paesi Bassi) il suo lavoro pi\u00f9 importante: \". In essa tratta le leggi del moto e la struttura della materia.\n\u00c8 del 1640 la spinta decisiva data al suo allievo Bonaventura Cavalieri con la scoperta della propriet\u00e0 caratteristica dell'infinito, che definisce come infinita una quantit\u00e0 che uguaglia una sua parte.\nIl 15 novembre 1641 Pier Francesco Rinuccini scrive a Leopoldo de' Medici che Galileo \u00e8 \u00abfermo nel letto da dieci giorni in qua con una febbriciattola lenta lenta [... ] Gli d\u00e0 davvantaggio un gran dolor di rene. Questi mali, alla sua et\u00e0, mi par che devano far temere della sua vita\u00bb, e Benedetto Castelli, a Bonaventura Cavalieri, il 1\u00ba gennaio 1642 scrive di tenere \u00abpoco buone nuove del nostro venerabile Vecchio; e mi spaventa l'et\u00e0 grave, quando bene l'infermit\u00e0, che pure \u00e8 di considerazione, non fosse tanto grande\u00bb.\nScrive il Viviani che Galileo mor\u00ec l'8 gennaio 1642:\nIl Sant'Uffizio si oppose tuttavia all'erezione di un monumento allo scienziato, che fu possibile edificare soltanto nel 1737, per raccogliere le spoglie di Galileo e del Viviani.\nNel gennaio 1648, esattamente sei anni dopo la morte di Galileo, scendeva nella tomba di famiglia nella stessa Basilica di Santa Croce di Firenze, a poche decine di metri di distanza dal sepolcro di Galileo, quel Tommaso Caccini, primo denunziante dello scienziato: nessuna lapide lo ricorda.\nLa Chiesa riconosce l'ingiusta condanna.\nLa prima vera riabilitazione dello scienziato da parte della Chiesa cattolica si pu\u00f2 datare al 1822 da parte del papa riformatore Pio VII, 180 anni dopo la sua morte, con la concessione dell'imprimatur all'opera \"Elementi di ottica e astronomia\"\" del canonico Settele, che dava come teoria consolidata e del tutto compatibile con la fede cristiana il sistema copernicano. A suggello di tale accettazione, nell'edizione aggiornata dell'Indice del 1846, tutte le opere sul sistema copernicano furono cassate. Tuttavia, papa Giovanni Paolo II auspic\u00f2 che l'esame del caso Galilei venisse approfondito da \u00abteologi, scienziati e storici, animati da uno spirito di sincera collaborazione, [...] nel leale riconoscimento dei torti, da qualunque parte provengano\u00bb per rimuovere \u00able diffidenze che quel caso tuttora frappone, nella mente di molti, alla fruttuosa concordia tra scienza e fede, tra Chiesa e mondo\u00bb. Il 3 luglio 1981 fu istituita un'apposita \u00abcommissione di studio\u00bb\nDopo oltre 11 anni dall'inizio dei lavori e 359 anni dopo la condanna di Galileo, nella relazione finale della commissione di studio datata 31 ottobre 1992, il cardinale Poupard scrive che la condanna del 1633 fu ingiusta, per un'indebita commistione di teologia e cosmologia pseudo-scientifica e arretrata, anche se veniva giustificata dal fatto che Galileo sosteneva una teoria radicalmente rivoluzionaria senza fornire prove scientifiche sufficienti a permettere l'approvazione delle sue tesi da parte della Chiesa.\nLa posizione di Joseph Ratzinger.\nIn particolare la posizione al riguardo del cardinale Joseph Ratzinger, diventato poi papa con il nome di Benedetto XVI, \u00e8 attualmente molto discussa per le diverse interpretazioni che sono attribuite ad una sua particolare affermazione.\nNel 2008, infatti, sorse in Italia un acceso dibattito su un mancato discorso del papa Benedetto XVI alla cerimonia inaugurale dell'Universit\u00e0 La Sapienza, che a propria volta mise in rilievo un intervento su Galileo tenuto il 15 febbraio 1990, dall'allora cardinale Ratzinger.\nTali parole sollevarono forti polemiche nel mondo scientifico, in particolar modo per la citazione di Paul Feyerabend."}
{"id": "413949", "revid": "1444886", "url": "https://it.wikipedia.org/wiki?curid=413949", "title": "Portella della Ginestra", "text": "Portella della Ginestra (\"Gryka e Spartavet\" in albanese, pi\u00f9 nota come \"Purtelja e Jinestr\u00ebs\") \u00e8 una localit\u00e0 montana del comune di Piana degli Albanesi, situata a 3\u00a0km circa dall'abitato, nella citt\u00e0 metropolitana di Palermo.\nIl sito \u00e8 conosciuto per essere stato tristemente teatro il 1\u00ba maggio 1947 della prima strage dell'Italia repubblicana, la strage di Portella della Ginestra, con l'eccidio di lavoratori contadini ad opera della banda criminale di Salvatore Giuliano.\nGeografia.\nPortella della Ginestra si inserisce nella vallata circoscritta dal monte Kumeta e Maja e Pelavet (toponimo in lingua albanese, letteralmente Pizzo delle Cavalle), sovrastata dal monte Pizzuta, \u00e8 caratterizzata per la presenza di grosse pietre calcaree.\nOrigine del nome.\nLa localit\u00e0 prende il nome dai fiori selvatici che vi sbocciano in abbondanza in primavera. Gli abitanti di Piana degli Albanesi chiamano il luogo \"Purtelja e Jinestr\u00ebs\", talvolta erroneamente \"e Gjinestr\u00ebs\", oppure pi\u00f9 semplicemente \"Purtelja\". Citata talvolta come Portella delle Ginestre; nella lingua locale, l'albanese, si riporta il toponimo \"Gryka e Spartavet\", letteralmente \"Gola/Imboccatura delle Ginestre\".\nLa strage.\nIl memoriale.\nSul luogo della tragedia sorge un memoriale, opera dell'artista Ettore de Conciliis, costituito da numerose iscrizioni incise su pietre locali di grandi dimensioni, poste attorno al \"Sasso di Barbato\", dal nome del socialista italo-albanese Nicola Barbato da Piana degli Albanesi, fondatore e dirigente dei Fasci siciliani dei Lavoratori.\nIl Memoriale di Portella delle Ginestra (\"P\u00ebrmendorja e Purteles s\u00eb Jinestr\u00ebs\") \u00e8 una originale sistemazione naturale-monumentale del luogo, situato nella contrada omonima di Piana degli Albanesi. La sistemazione monumentale di Portella della Ginestra \u00e8 un'opera di land art (arte della terra, del territorio), prima opera di land art in Italia, di cui vi sono altri svariati esempi nel mondo. Il Memoriale \u00e8 stato progettato e realizzato tra il 1979-1980 da Ettore de Conciliis, pittore e scultore, con la collaborazione del pittore Rocco Falciano e dell'architetto Giorgio Stockel.\nL'opera, a carattere non effimero n\u00e9 ideologico, \u00e8 stata immersa nella natura e nel paesaggio per evitare di chiudere la memoria della strage in un blocco architettonico o in un chiuso gruppo di figure. Andando oltre le sistemazioni monumentali concepite in modo pi\u00f9 tradizionale, l'artista ha tentato di imprimere un gigantesco e perenne segno della memoria sul pianoro sassoso di Portella della Ginestra. Un muro a secco fiancheggiato da una tipica trazzera, per una lunghezza di circa 40 metri, taglia la terra, come una ferita, nella direzione degli spari. Tutt'intorno, per un'area di circa un chilometro quadrato, dove vi furono i caduti del 1\u00ba maggio 1947, si innalzano grandi massi in pietra locale, alti da 2 a 6 metri, cavati sul posto della pietraia. Uno di essi \u00e8 il masso di Nicola Barbato, da dove il prestigioso dirigente \"arb\u00ebresh\" dei Fasci Siciliani dei Lavoratori era solito parlare alla sua gente. Altri figurano sinteticamente corpi, facce e forme di animali caduti. In altri due sono rispettivamente incisi i nomi dei caduti e una poesia.\nSu delibera del Comune di Piana degli Albanesi si prevede nel sito anche un altro grande masso, sempre in pietra locale, con incisa una poesia in lingua albanese:"}
{"id": "413972", "revid": "14002", "url": "https://it.wikipedia.org/wiki?curid=413972", "title": "Il processo a Galileo Galilei", "text": ""}
{"id": "413995", "revid": "415492", "url": "https://it.wikipedia.org/wiki?curid=413995", "title": "Bombardiere in picchiata", "text": ""}
{"id": "414004", "revid": "6066", "url": "https://it.wikipedia.org/wiki?curid=414004", "title": "Aereosilurante", "text": ""}
{"id": "414013", "revid": "39692", "url": "https://it.wikipedia.org/wiki?curid=414013", "title": "Cedro dell'Atlante", "text": ""}
{"id": "414022", "revid": "1543377", "url": "https://it.wikipedia.org/wiki?curid=414022", "title": "USS Hornet (CV-8)", "text": "La settima USS \"Hornet\" (CV-8) della United States Navy fu una portaerei classe \"Yorktown\" della seconda guerra mondiale, famosa per aver trasportato i bombardieri dell'incursione aerea su Tokyo, come partecipante alla battaglia delle Midway e per azioni nelle Salomone prima di essere affondata nella battaglia delle isole Santa Cruz.\nVenne varata il 14 dicembre 1940 dal cantiere di Newport News Shipbuilding di Newport News, Virginia, battezzata da Annie Reid Knox (moglie del Segretario alla Marina Frank M. Knox) ed entr\u00f2 in servizio a Norfolk il 20 ottobre 1941, al comando del capitano Marc Mitscher.\nDurante l'inquieto periodo che precedette l'Attacco a Pearl Harbor, la \"Hornet\" si addestr\u00f2 al largo della base navale di Norfolk. Un indizio della futura missione occorse il 2 febbraio 1942 quando salp\u00f2 da Norfolk con due bombardieri medi B-25 Mitchell della Army Air Force sul ponte. Una volta in mare gli aerei vennero lanciati tra lo stupore dell'equipaggio. I suoi uomini furono inconsapevoli del significato dell'esperimento e la Hornet rientr\u00f2 a Norfolk pronta a salpare per la zona di combattimento e il 4 marzo inizi\u00f2 a costeggiare la costa occidentale diretta al canale di Panama.\nRaid di Tokyo, aprile 1942.\nLa nave arriv\u00f2 a San Francisco il 20 marzo, parcheggi\u00f2 i propri aerei nel ponte hangar e caric\u00f2 16 bombardieri B-25 della Army Air Force sul ponte di volo oltre a 70 ufficiali e 64 avieri sotto il comando del tenente colonnello Jimmy Doolittle. In compagnia di navi scorta salp\u00f2 da San Francisco il 2 aprile con ordini sigillati. Il capitano Mitscher inform\u00f2 l'equipaggio della loro missione solo nel pomeriggio: si trattava di un'incursione di bombardamento su Tokyo.\nAl largo delle Isole Midway undici giorni pi\u00f9 tardi si un\u00ec alla \"Hornet\" l'Enterprise e la Task Force 16 dirigendosi verso il Giappone. L'Enterprise forn\u00ec la copertura aerea (in quanto con il ponte di volo ingombrato dai bombardieri la \"Hornet\" non poteva far decollare i propri caccia), addentrandosi profondamente nelle acque nemiche in modo da permettere il lancio dei bombardieri di Doolittle in un audace attacco Tokyo e altre importanti citt\u00e0 giapponesi. Originariamente la forza intendeva procedere fino a 750\u00a0km di distanza dalla costa giapponese, comunque il mattino del 18 aprile il pattugliatore giapponese \"No. 23 Nitto Maru\" avvist\u00f2 la task force statunitense. L'incrociatore \"Nashville\" (CL-43) affond\u00f2 il pattugliatore, ma questo aveva gi\u00e0 contatto altre forze giapponesi e rilevato la presenza e posizione della task force statunitense. Sebbene ancora a 1\u00a0200\u00a0km dalla costa giapponese, la conferma dell'allarme giapponese spinse l'ammiraglio William Halsey ad ordinare alle 08:00 l'immediato lancio degli attaccanti.\nMentre la \"Hornet\" vir\u00f2 preparandosi a lanciare i bombardieri che erano stati preparati per il decollo il giorno precedente un vento di pi\u00f9 di 40 nodi agitava il mare sollevando onde alte 10 metri, che facevano inclinare la nave e superavano la prua bagnando il ponte di volo e infradiciando le squadre di volo. L'aereo leader, comandato dal tenente colonnello Doolittle aveva disponibili per il decollo solo 142 metri di ponte di volo, con l'ultimo dei B-25 che sporgeva di coda fuori dal ponte. Il primo dei bombardieri sincronizzandosi con l'alzarsi e l'abbassarsi della prua si lanci\u00f2 pesantemente lungo il ponte di volo, fece un giro intorno alla \"Hornet\" dopo il decollo e quindi fece rotta per il Giappone. Entro le 09:20 tutti e 16 i bombardieri erano in volo per la prima incursione aerea contro il cuore del Giappone.\nLa \"Hornet\" port\u00f2 i propri caccia sul ponte e si diresse a tutta velocit\u00e0 per Pearl Harbor. Trasmissioni intercettate, sia in giapponese che in inglese confermarono alle 14:46 il successo delle incursioni. Esattamente una settimana dopo, un'ora prima del lancio dei B-25 la \"Hornet\" entr\u00f2 in Pearl Harbor. La sua missione venne tenuta ufficialmente segreta per un anno, fino ad allora il presidente Roosevelt si rifer\u00ec all'origine del raid di Tokyo solo come \"Shangri-La\".\nLa \"Hornet\" salp\u00f2 da Pearl Harbor il 30 aprile, per aiutare la \"Yorktown\" (CV-5) e la \"Lexington\" (CV-2) alla battaglia del Mar dei Coralli, ma la battaglia termin\u00f2 prima del suo arrivo in zona di operazioni. Ritorn\u00f2 alle Hawaii il 26 maggio e salp\u00f2 due giorni dopo con le sue due navi sorelle per respingere un previsto assalto della flotta giapponese alle Midway.\nBattaglia delle Midway, giugno 1942.\nAerei con basi su portaerei vennero avvistati diretti a Midway nelle prime ore del mattino del 4 giugno 1942. La \"Hornet\", \"Yorktown\" e \"Enterprise\" lanciarono attacchi sorprendendo le portaerei giapponesi mentre stavano rifornendo i propri aeroplani sul ponte di volo. I bombardieri in picchiata della \"Hornet\" non riuscirono a localizzare i loro bersagli, ma 15 suoi aeroplani che formavano il Torpedo Squadron 8 avvistarono il nemico e attaccarono. Privi di scorta caccia gli aerosiluranti americani vennero tutti abbattuti dai pi\u00f9 veloci caccia Zero giapponesi prima che riuscissero a sganciare un solo siluro. Il guardiamarina George Gay, fu l'unico sopravvissuto della squadriglia. Abbattuto in mare, sopravvisse senza ferite all'impatto con l'acqua e vide poi l'intera battaglia tenendosi al suo salvagente. Venne recuperato da un idrovolante Catalina. L'episodio viene descritto anche nel film \"La Battaglia di Midway\", con Henry Fonda.\nDei 42 aerosiluranti lanciati dalla portaerei americane solo sei ritornarono. Il loro sacrificio attir\u00f2 i caccia nemici lontani dai bombardieri in picchiata della \"Enterprise\" e della \"Yorktown\" che affondarono tre portaerei giapponesi. La quarta portaerei giapponese \"Hiry\u016b\" venne affondata qualche ora dopo. I giapponesi riuscirono invece a colpire con i propri aerei la \"Yorktown\" danneggiandola seriamente. La nave venne poi finita da un sommergibile giapponese.\nGli aeroplani della \"Hornet\" attaccarono la flotta giapponese in ritirata il 6 giugno collaborando all'affondamento dell'incrociatore \"Mikuma\", danneggiando un cacciatorpediniere, lasciando l'incrociatore \"Mogami\" in fiamme. Gli attacchi della \"Hornet\" alla \"Mogami\" conclusero una delle battaglie decisive della guerra del pacifico. Le Midway vennero salvate come importante base di operazioni per il Pacifico occidentale e similmente furono salvate le Hawaii. Di maggiore importanza il colpo devastante inflitto alla forza di portaerei giapponese, da cui il Giappone non riusc\u00ec pi\u00f9 a riprendersi.\nCampagna delle Salomone, agosto-ottobre 1942.\nIn seguito alla battaglia delle Midway, la \"Hornet\" install\u00f2 un nuovo radar e si addestr\u00f2 al largo di Pearl Harbor. Salp\u00f2 il 17 agosto 1942 per sorvegliare i mari nella duramente contesa Guadalcanal nelle Isole Salomone. A causa dei danni subiti dalle altre portaerei statunitensi era al momento l'unica a operare nel sud Pacifico e dovette sostenere il peso della copertura aerea nelle Salomone fino al 24 ottobre 1942 quando venne raggiunta dalla \"Enterprise\" a nordovest delle Nuove Ebridi dirigendosi quindi a intercettare una forza di portaerei giapponesi facenti rotta su Guadalcanal.\nIl 26 ottobre 1942 si svolse la battaglia delle isole Santa Cruz senza contatto visivo tra le navi di superficie delle forze avversarie. Gli aerei della \"Hornet\" danneggiarono gravemente la portaerei \"Sh\u014dkaku\" e l'incrociatore pesante \"Chikuma\". Altri due incrociatori vennero attaccati dagli aerei della \"Hornet\". Nel frattempo la \"Hornet\" veniva investita da un attacco coordinato di aerosiluranti e bombardieri in picchiata che la danneggiarono cos\u00ec gravemente che dovette essere abbandonata. Il capitano Charles P. Mason e gli ultimi sopravvissuti ancora aggrappati sulla fiancata della nave vennero raccolti dai cacciatorpediniere.\nLe forze statunitensi tentarono di affondare la \"Hornet\" abbandonata, ma questa incass\u00f2 ben nove siluri e pi\u00f9 di 400 proiettili calibro 127\u00a0mm dei cacciatorpediniere \"Mustin\" e \"Anderson\". I cacciatorpediniere giapponesi affrettarono l'inevitabile con 4 siluri da 610\u00a0mm al suo scafo in fiamme. Alle 01:35 della notte del 27 ottobre 1942 affond\u00f2 al largo delle Isole Santa Cruz.\nIl relitto della portaerei \u00e8 stato localizzato a 5.300 metri di profondit\u00e0 al largo delle Isole salomone nel gennaio del 2019 dalla nave da ricerca R/V Petrel, la stessa che nel 2017 aveva localizzato l\u2019incrociatore pesante \"USS \"Indianapolis\" (CA-35)\".\nDecorazioni.\nLa \"Hornet\" ricevette quattro \"battle star\" per il suo servizio nella seconda guerra mondiale. Al \"Torpedo Squadron 8\" venne assegnata una \"President Unit Citation\" \"per straordinario eroismo e distinzione in servizio oltre il dovere\" nella battaglia delle Midway."}
{"id": "414049", "revid": "183976", "url": "https://it.wikipedia.org/wiki?curid=414049", "title": "Rane (Aristofane)", "text": ""}
{"id": "414053", "revid": "118834", "url": "https://it.wikipedia.org/wiki?curid=414053", "title": "Pace (Aristofane)", "text": ""}
{"id": "414055", "revid": "17654", "url": "https://it.wikipedia.org/wiki?curid=414055", "title": "Uccelli (Aristofane)", "text": ""}
{"id": "414060", "revid": "1091378", "url": "https://it.wikipedia.org/wiki?curid=414060", "title": "Punto di Fermat", "text": "In geometria, il punto di Fermat, anche chiamato punto di Torricelli o punto di Fermat-Torricelli, \u00e8 il punto che minimizza la distanza complessiva da tutti e tre i vertici di un triangolo. La scoperta risale come soluzione a un problema posto da Fermat a Torricelli.\nQuando un triangolo ha un angolo maggiore di 120\u00b0 il punto di Fermat \u00e8 posto sul vertice dell'angolo ottuso. In un triangolo in cui l'angolo maggiore misura meno di 120\u00b0, il punto di Fermat \u00e8 individuato dall'intersezione delle tre linee ottenute congiungendo ciascun vertice del triangolo con il vertice, non appartenente al triangolo, del triangolo equilatero costruito sul lato opposto a tale angolo esternamente al triangolo.\nPropriet\u00e0.\nIl punto di Fermat ha diverse propriet\u00e0. Dato un triangolo ABC si deve costruire su ogni lato un triangolo equilatero in modo da formare tre triangoli chiamati ABC', AB'C, A'BC. Congiungendo AA', BB', CC' queste tre rette si incontrano in un punto F. Si dimostra che AA'=BB'=CC'. Infatti i triangoli ACA' e B'CB sono uguali perch\u00e9 CA = CB', CA' = CB, l'angolo ACA' = l'angolo BCB'. Ne segue che AA' = BB' e analogamente si prova che AA' = CC'. Creiamo tre circonferenze \u03b3,\u03b1, \u03b2 tali che \u03b3 sia circoscritta ad ACB', \u03b1 sia circoscritta ad A'CB, \u03b2 sia circoscritta ad AC'B. Le tre circonferenze avranno tutte in comune il punto F. Poich\u00e9 i quadrilateri AC'BF, AB'CF sono inscritti in una circonferenza, l'angolo AFB =120\u00b0 e l'angolo AFC =120\u00b0\nNe segue che: \nl'angolo BFC=120\u00b0: quindi il punto F appartiene a \u03b2. \nIl punto F appartiene a BB' perch\u00e9: \nl'angolo AFB =120\u00b0 \nl'angolo AFB' = l'angolo ACB'= 60\u00b0. \nAllo stesso modo si dimostra che F appartiene ad AA' e anche a CC'.\nIl punto F \u00e8 detto \"punto di Fermat\" del triangolo ABC.\nDimostrazione.\nSe il triangolo ABC \u00e8 un triangolo in cui tutti gli angoli sono inferiori a 120\u00b0, siamo in grado di costruire il punto F all'interno del triangolo ABC. A questo punto impostando il punto F come origine dei vettori, avremo per qualsiasi X punto della E spazio euclideo, possiamo impostare formula_20\nSe F \u00e8 il punto di Fermat, poi formula_21 Quindi, si ottiene l'uguaglianza dei Lemma 1.\nDal Lemma 2, possiamo ottenere\nPer questi tre disuguaglianze e la parit\u00e0 di Lemma 1, si pu\u00f2 ottenere\nEsso viene utilizzato per tutti X punto dello spazio euclideo E, quindi se X = F, allora il valore diformula_26 \u00e8 minima.\nQED\nStoria.\nQuesto quesito fu posto da Fermat a Evangelista Torricelli. Egli risolse il problema in modo simile a Fermat, usando l'intersezione delle circonferenze dei tre triangoli regolari. Il suo allievo, Vincenzo Viviani, pubblic\u00f2 la soluzione nel 1659."}
{"id": "414085", "revid": "1106276", "url": "https://it.wikipedia.org/wiki?curid=414085", "title": "Demografia della Macedonia del Nord", "text": "La Macedonia del Nord ha una popolazione di approssimativamente 2.022.000 cittadini, secondo l'ultimo censimento di popolazione del 2002. Il 58% della popolazione risiede nelle aree urbane.\nLa citt\u00e0 pi\u00f9 grande del paese \u00e8 Skopje, la capitale, con una popolazione di 506.926 abitanti, seguita da\nTutti i dati sulla popolazione delle citt\u00e0 sono tratti da:\nEtnie.\nLa Macedonia del Nord \u00e8 un paese molto diversificato etnicamente. Secondo l'ultimo censimento del 2002, la popolazione \u00e8 cos\u00ec suddivisa dal punto di vista etnico:\nLingue.\nUn'ampia variet\u00e0 di lingue viene parlata nella Macedonia del Nord, riflettendo la diversit\u00e0 etnica del paese. La lingua ufficiale e pi\u00f9 parlata \u00e8 il macedone, una lingua slava di sottogruppo meridionale. La forma corrente venne codificata dopo la Seconda guerra mondiale. Seconda lingua \u00e8 l'albanese, co-ufficiale dal 2017. \nAltre lingue parlate sono il \"turco\", il \"serbo\", l\"arumeno\", la sua variante, il \"meglenorumeno\" e la lingua roman\u00ed della comunit\u00e0 rom. \nNonostante solo il macedone sia considerato la lingua ufficiale nazionale, nei comuni dove almeno il 20% della popolazione appartiene ad un altro gruppo etnico, le altre lingue vengono usate per scopi ufficiali nelle sedi locali del governo. Le lingue come per esempio l'albanese (25,17% della popolazione), possono essere usate anche nel parlamento nazionale e ad altri livelli istituzionali.\nReligioni.\nLa maggioranza della popolazione appartiene alla Chiesa ortodossa macedone (66%). I musulmani sono il 29% della popolazione e altre denominazioni cristiane comprendono lo 0.2%. Il rimanente \u00e8 stato registrato come \"non specificato\" nel censimento nazionale del 2002. La maggior parte degli albanesi, turchi e bosniaci \u00e8 musulmana, come sono una minoranza gli slavi macedoni di religione musulmana.\nIn tutto esistono pi\u00f9 di 1200 chiese e 400 moschee nel paese. La comunit\u00e0 ortodossa ed islamica hanno scuole superiori religiose a Skopje. Esiste un college teologico ortodosso nella capitale. \nMadre Teresa, una delle icone del XX secolo, nacque a Skopje ma di origine Albanese.\nDati.\nAlcuni dati provengono dai risultati del censimento del 2002, mentre i restanti sono stime dalle pubblicazioni del CIA World Factbook.\n\"Redistribuzione secondo fasce d'et\u00e0\"\n\"Tasso di crescita\"\n\"Tasso di migrazione\"\n\"Divisione per genere\"\n\"Mortalit\u00e0 infantile\"\n\"Speranza di vita\"\n\"Tasso di fertilit\u00e0\""}
{"id": "414089", "revid": "2060716", "url": "https://it.wikipedia.org/wiki?curid=414089", "title": "Soggetto Oggetto Verbo", "text": "In tipologia linguistica, si dice che una lingua \u00e8 SOV quando le frasi seguono generalmente un ordine Soggetto Oggetto Verbo.\nQuesto tipo di sintassi \u00e8 la pi\u00f9 comune tra le lingue naturali ed \u00e8 utilizzata nel siciliano, turco, giapponese, coreano, ungherese, mancese, mongolo, ainu, nivkh, yukaghir, itelmen, persiano, pashtu, curdo, burushaski, basco, latino, antico greco, birmano, tibetano, amarico, tigrino, abcaso, abaza, adyghe, avaro, cabardino, sumero, accadico, elamitico, ittita, navajo, hopi, aymara, quechua, p\u0101li, nepalese, cingalese, armeno, azero e in gran parte delle lingue indiane. Anche la lingua dei segni italiana, una lingua visivo-gestuale, presenta i segni (le parole) delle frasi affermative in ordine SOV mentre la lingua dei segni americana \u00e8 SVO.\nIl tedesco e l'olandese sono considerate lingue SVO nella tipologia convenzionale e SOV per quanto riguarda la grammatica generativa (vedi sintassi V2). Il francese, il portoghese, lo spagnolo e l'italiano sono SVO, ma usano la sintassi SOV quando un pronome \u00e8 usato (direttamente o indirettamente) al posto dell'oggetto: ad esempio, \"\"Mario a mang\u00e9 des oranges\", \"Mario comeu laranjas\", \"Mario comi\u00f3 naranjas\" o \"Mario ha mangiato delle arance\" pu\u00f2 diventare \"Mario les a mang\u00e9es\", \"Mario as comeu\", \"Mario las comi\u00f3\" o \"Mario le ha mangiate\"\". Questo genere di sintassi \u00e8 usata raramente anche in inglese sotto licenza poetica, specialmente nelle opere di William Shakespeare.\nLe lingue SOV hanno una forte tendenza ad usare posposizioni anzich\u00e9 preposizioni, a porre i verbi ausiliari dopo il verbo principale, a porre il complemento di specificazione (o il nome in genitivo) prima del nome del posseduto, e a porre i subordinatori alla fine delle proposizioni subordinate. Quando il pronome relativo precede il nome a cui si riferisce ci si trova in genere di fronte a una lingua SOV, ma non vale il contrario: nelle lingue SOV \u00e8 ugualmente comune che il pronome relativo si trovi prima o dopo il nome. Alcune hanno alcune particelle speciali per distinguere tra soggetto e oggetto, come i giapponesi \"ga\" e \"o\". Si osserva inoltre come le lingue SOV abbiano la tendenza a preferire un ordine Tempo Modo Luogo (ad esempio \"oggi vado con la macchina a Roma\" invece di \"oggi vado a Roma con la macchina\"). In Eurasia le lingue SOV spesso pongono gli aggettivi prima dei nomi che specificano, e questa \u00e8 spesso citata come una tendenza universale delle lingue SOV; tuttavia, al di fuori dell'Eurasia le lingue SOV generalmente pongono l'aggettivo dopo il nome che specificano."}
{"id": "414097", "revid": "339392", "url": "https://it.wikipedia.org/wiki?curid=414097", "title": "Vespe (Aristofane)", "text": ""}
{"id": "414099", "revid": "23390", "url": "https://it.wikipedia.org/wiki?curid=414099", "title": "Gay friendly", "text": ""}
{"id": "414103", "revid": "1632387", "url": "https://it.wikipedia.org/wiki?curid=414103", "title": "Millencolin", "text": "I Millencolin sono un gruppo punk rock formatosi nel 1992 a \u00d6rebro, Svezia.\nStoria.\nGli inizi.\nErik Ohlsson, Mathias F\u00e4rm e Nikola Sarcevic formano la band in \u00d6rebro in Svezia. Prima di questo momento suonavano in altre band (punk) svedesi. Erik era la chitarra nei \"Charles Harfager\"; Nikola e Mathias avevano un loro gruppo, i \"Seigmenn\".\nL'87 li vede alle prime armi con lo skate. Decidono quindi di formare una loro \"skate-rock\" band. Il loro nome deriva da un trick dello skate, il melancholy (meglio conosciuto come \"sad air\"); il nome fu cambiato nell'attuale per renderlo pi\u00f9 sonoro.\nRegistrarono una demo su cassetta di 10 brani nel lontano \u201893 chiamata \"Goofy\". Poco dopo Larzon incominci\u00f2 a far parte della band, prima faceva parte dei \"Kung Punk\". Frederik Larzon prese il posto del batterista improvvisato che divenne il secondo chitarrista.\nLa band era composta da quella che \u00e8 anche l'attuale composizione dei Millencolin:\nNell'estate del '93 fecero un'altra demo su cassetta sempre di 10 pezzi: \"Melack\". Le canzoni racchiuse in questa demo sono racchiuse ora in altre compilation.\nLa demo fu mandata presso la \"Burning Heart Records\" che in risposta propose al gruppo la creazione di un CD singolo. Nel novembre del 93 fu registrato un cd di sei singoli dal nome \"Use Your Nose\", tra le canzoni si ricordano una nuova versione di \"Pain\" tratta da \"Goofy\" e \"Melack\" da \"Melack\".\nI singoli piacquero subito e i Millencolin incominciarono a suonare le loro canzoni anche fuori dalla loro citt\u00e0 natale, \u00d6rebro.\nLa \"Burning Heart Records\" si defin\u00ec molto soddisfatta e propose ai Millencolin di produrre un disco sotto la loro etichetta. Cinque mesi dopo fu prodotto il secondo cd di singoli \"Skauch\" che era in realt\u00e0 un anticipo del nuovo album; solo due tra le sei canzoni che lo componevano erano loro creazioni, le altre quattro erano cover.\nIl primo disco.\nIn agosto del '94 si recarono presso gli Unisound Studios dove registrarono il loro primo disco, \"Tiny Tunes\", di cui vengono ricordate \"mr. Clean\", \"da Strike\" e \"Leona\".\n\"Da strike\" entra nelle classifiche svedesi e viene creato un videoclip e prodotto un disco singolo solo per questa canzone. Nel \u201894 i Millencolin prendono parte a pi\u00f9 di 100 esibizioni nella sola Svezia.\nNel \u201895 sia gli studi della \"Burning Heart Records\" sia quelli della \"Unisound\" si spostarono ad \u00d6rebro. Nell'agosto dello stesso anno fu inciso il loro secondo album \"Life on a Plate\" che venne per\u00f2 commercializzato ad ottobre. si ricordano da questo disco \"Bullion\", \"The Story of My Life\" da cui fu tratto un videoclip insieme a \"Move Your Car\", \"Friends Till' The End\". Queste sono solo 4 delle 14 canzoni totali del disco.\nParteciparono a molti festival (24) tra cui uno in Norvegia ed uno in Danimarca. Questo album arriv\u00f2 alla quarta posizione nella classifica nazionale.\nNel settembre del \u201895 incominciarono il loro primo tour all'infuori della Scandinavia. Fecero un tour di 10 date in Germania come supporter dei Pennywise.\nUn paio di settimane dopo incominciarono un piccolo tour europeo 'privato' in Svizzera, Francia, Inghilterra e Germania.\nAlla fine del \u201895 Brett Gurewitz, chitarrista dei Bad Religion e fondatore della Epitaph Records (la pi\u00f9 importante etichetta indipendente) contatt\u00f2 il gruppo per cercare di distribuire \"Life on a Plate\" e firmare un contratto per gli US. L'album fu distribuito nel \u201896. In quell'anno i Millencolin presero parte a diversi tour. in tutto si contano pi\u00f9 di 150 spettacoli; quasi uno ogni 3 giorni.\nLa Burning Heart Records ebbe molti problemi a causa del loro primo disco intitolato \"Tiny Tunes\" (come i cartoni animati della Warner Bros.) che venne cambiato in \"Same Old Tunes\", il contenuto rimase lo stesso.\nIl terzo album \"For Monkeys\" usc\u00ec il 21 agosto del '97, un anticipo del disco con 3 singoli si vide a marzo conteneva tre canzoni: \"Lozin Must\" , \"Vixen\" e una reinterpretazione dei Desmond Dekkers, \"Israelites\".\nIl tour per questo disco incominci\u00f2 nel maggio del \u201897 per concludersi dopo pi\u00f9 di un anno, nell'agosto del \u201898. Comprese tappe in Europa, Australia, Giappone, US, Canada, Brasile ed Argentina: in tutto fecero quasi 200 spettacoli.\nDopo pi\u00f9 di 500 esibizioni in 5 diversi continenti ed aver passato 3 anni su 5 dall'inizio dell'avventura Millencolin lontani da casa e dalle rispettive famiglie, il gruppo decise di prendere una pausa a tempo indeterminato.\nLa pausa: 1997-1999.\nIl '99 vede portati alla luce nuovi progetti. Un DVD dal titolo \"MILLENCOLIN &amp; the hi-8 Adventures\" altro non \u00e8 che un insieme di 23 brani in 76 minuti tratti da materiale live, video clip e video vari della storia dei Millencolin. Pi\u00f9 o meno in contemporanea fu fatto uscire \"The Melancholy Collection\" una raccolta dei primi 2\u00a0cd singoli ed altre canzoni provenienti da altre collezioni fuori dalle produzioni ufficiali a larga distribuzione; il prodotto finale fu una raccolta di 22 tra brani e cover dal 1993 al 1998.\nNel '99 le energie erano quindi tornate ed i Millencolin decisero che era il momento di scrivere un nuovo album. Contattarono Brett della Epitaph Records che accett\u00f2 di registrare e produrre il loro nuovo disco. Si recarono in quello che era, per loro, una leggenda, i \"Westbweach Studios\" ad Hollywood, California (USA). Partirono quindi verso Hollywood alla fine di luglio con l'obiettivo di registrare il loro quarto album. Appena arrivati sentirono che il cambio di atmosfera avrebbe giovato alla produzione. Incominci\u00f2 la produzione di quello che divenne \"Pennybridge Pioneers\" (traduzione letteraria della loro citt\u00e0 natale dallo svedese all'inglese- \u00d6re:Penny Bro:Bridge) che fu distribuito il 21 febbraio del 2000. Non aspettarono e partirono subito per il tour ed incomincio il \"Pennybridge Pioneers World Tour\" ai primi di febbraio a Wellington in Nuova Zelanda seguito poi da un tour australiano. In Nuova Zelanda ed Australia il cd venne distribuito con 2 settimane di anticipo.\nTornarono ad \u00d6rebro il giorno prima della distribuzione svedese per partecipare ad un party in loro onore organizzato dalla \"Burning Heart Records\" dove suonarono per i loro amici.\nQuindi parteciparono negli Stati Uniti a 2 puntate del \"Punk-O-Rama\" e il \"Warped Tour\" che li vide impegnati per sette settimane, 2 tour europei pi\u00f9 relativi festival nelle varie citt\u00e0 ed organizzarono un secondo tour australiano. si aggiunsero 115 show alla lista che sal\u00ec a pi\u00f9 di 600 esibizioni. Tra una pausa e l'altra di questa stagione musicale si recarono a Los Angeles dove registrarono 2 video per \"Penguins &amp; Polarbear\" e \"Fox\".\nDopo l'ultimo festival a cui parteciparono per il \"Pennybridge Pioneers World Tour\" al \"Livid festival\" a Brisbane, Australia nell'ottobre del 2000. Cominciarono a scrivere nuove canzoni. Questa volta decisero di tornare in Svezia per la produzione, gli venne raccomandato da alcuni amici alla \"Samian Record\" come produttore Lou Giordano che venne subito contattato ed incominci\u00f2 il lavoro con la band per il nuovo disco.\nPrima dell'inizio delle registrazione presero accordi con gli \"The Offspring\" come sostenitore per il loro Tour americano e qualche Festival estivo.\nL'11 settembre 2001 all'aeroporto Arlanda di Stoccolma ricevettero Lou che arrivava da NY. L'aereo di Lou fu l'ultimo aereo da Newark diretto in Svezia prima del disastro al World Trade Center. Questo episodio influenz\u00f2 la registrazione del disco poich\u00e9 fu molto sentito da tutti i componenti. Le prove vennero effettuate presso il \"Mathias' Soundlab Studios\" ad \u00d6rebro, mentre la registrazione fu effettuata presso il \"Little Big Room Studios\" ad Haninge un quartiere periferico di Stoccolma. Il disco \"Home From Home\" impieg\u00f2 un mese di registrazione e la canzone omonima era una riflessione sul fatto che la band era ormai diventata per loro una famiglia, una seconda casa.\nIl tour per questo disco riprese lo stile del passato, facendo uscire con un paio di settimane di anticipo in Australia e Nuova Zelanda il disco rispetto al resto del mondo e tornando in Svezia ad \u00d6rebro per l'uscita mondiale ed il party presso un club della citt\u00e0. Il tour segu\u00ec tappe in N. America ed Europa prendendo parte ad alcuni Festival estivi.\nIl decimo anniversario.\nL'ottobre del 2002 fu il 10\u00ba anniversario della band che fu celebrato presso il \"Club 700\" ad \u00d6rebro e l'inizio della competizione annuale di skateboard presso il loro \"park Br\u00e4dcentralen\" il \"Millencolin Open\". Quel WE \"Brett Gurewitz\" dei \"Bad Religion\" e proprietario della Epitaph Records partecip\u00f2 come terza chitarra per \"Fox\" ed interpretarono una canzone dei BR \"American Jesus\".\nQuindi l'\"Home From Home Tour\" continu\u00f2 nel gennaio del 2003 con il \"Big Day Out Festival\" in Nuova Zelanda, seguito da un tour in Gran Bretagna, un tour tutto Svedese ed uno nella costa ovest americana. Era in programma di far seguire un tour anche nella costa est, ma a causa di un tragico incidente ad un familiare di uno di loro il tour venne interrotto. Il tour nella costa est venne ripreso nel novembre del 2003.\nNel 2004 incominciarono a provare nuovi suoni e a scrivere nuove canzoni per il loro sesto album. Parteciparono ad altri festival estivi. Il 2005 vede distribuito il loro attuale ultimo album \"Kingwood\" che vede riprese alcune sonorit\u00e0 dei Millencolin del passato che trovano espressione in canzoni come \"Biftek Supernova\".\nIl 2005 ed il 2006 li vedono impegnati per il \"Kingwood World Tour\" che termina con il \"Leeds Festival\" in Gran Bretagna il 27 agosto del 2006.\nIl 2007 vede i Millencolin riunirsi per la registrazione di quello che sar\u00e0 il loro settimo disco, Machine 15. Le registrazioni iniziano venerd\u00ec 26 ottobre del 2007 presso il Sound Lab Studios ad \u00d6rebro. Ancora una volta decidono di lavorare con Lou Giordano (produttore anche per l'album Home From Home). Il mix audio inizia il 28 novembre a Berlino sotto la supervisione di Lou e Michael Ilbert presso l'Hansa Studios. Il 15 dicembre inizia il mastering del disco presso lo Sterling Sound a New York da George Marino.\nLa data di uscita dell'album \u00e8 il 7 aprile 2008 in Europa.\nIn Australia come gi\u00e0 successo in passato l'album viene commercializzato con qualche settimana in anticipo rispetto al mercato Europeo ovvero il 22 marzo 2008, nel mercato USA il 6 maggio 2008 mentre in Giappone l'album \u00e8 venduto a partire dal 21 maggio 2008.\n2012 a oggi.\nIl 2012 \u00e8 stato festeggiato come il 20\u00ba anniversario della band. Il tour che segu\u00ec (in Europa, Americhe, Oceania), comprese nella scaletta solamente i brani tratti dall'album \"Pennybridge Pioneers\". Nello stesso anno esce il DVD \"The Melancholy Connection\"\", \"contenente interviste e filmati riguardanti la registrazione di Pennybridge Pioneers.\nIl 16 febbraio 2015 annunciano l'uscita dell'ottavo album studio \"True Brew\" edito da Epitaph Records. L'album riprender\u00e0 le sonorit\u00e0 che hanno caratterizzato la band dal loro inizio. Nella stessa data \u00e8 stato pubblicato il singolo Sense &amp; Sensibility."}
{"id": "414108", "revid": "124487421", "url": "https://it.wikipedia.org/wiki?curid=414108", "title": "A-Style", "text": "A-Style \u00e8 un marchio italiano, nato commercialmente nel 1999 da un'idea di Marco Bruns.\nStoria.\nIl logo A-style nasce da un'idea di Marco Bruns a met\u00e0 degli anni '90.\nIl logo \u00e8 costituito da una \"A\" affiancata da due punti che pu\u00f2 anche rappresentare l'immagine stilizzata di due persone nell'atto sessuale.\nNel 1999 il logo viene stampato da Marco Bruns su degli adesivi gialli che vengono da lui stesso incollati sui pali dei semafori della citt\u00e0 di Milano. Questa azione si dimostrer\u00e0 un'efficace operazione di marketing a bassissimo costo che verr\u00e0 poi definita dai media \"guerrilla marketing\".\nNei primi anni del 2000 il logo si trasforma in marchio e viene stampato da Marco Bruns su T-shirt e felpe. Si tratta di un raro caso in cui il marchio nasce e diventa popolare molto prima del prodotto che identifica. Grazie alle campagne di marketing originali ed innovative ideate da Marco Bruns, il marchio si diffonde rapidamente prima in Italia e poi all'estero vendendo milioni di pezzi.\nA-style ha un insolito primato: \u00e8 il marchio pi\u00f9 conosciuto (e contraffatto) in rapporto a quanto sia mai stato distribuito. Raccoglie fans in Sudamerica, USA, Asia, paesi in cui non \u00e8 mai stato n\u00e9 commercializzato n\u00e9 promosso.\nA-style \u00e8 stato protagonista di importanti operazioni di marketing convenzionale internazionali, come main sponsor del Motomondiale o del calciatore argentino Lionel Messi oltre ad innumerevoli eventi ai quali ha partecipato.\nA-style \u00e9 stato ritirato dal mercato da Marco Bruns nel 2015."}
{"id": "414121", "revid": "767487", "url": "https://it.wikipedia.org/wiki?curid=414121", "title": "Donots", "text": "I Donots sono un gruppo pop punk formato nel 1993 a Ibbenb\u00fcren in Germania."}
{"id": "414133", "revid": "121222091", "url": "https://it.wikipedia.org/wiki?curid=414133", "title": "Sant'Elena (Marsciano)", "text": "Sant'Elena \u00e8 una frazione del comune di Marsciano (PG).\nIl paese \u00e8 adagiato in cima ad una collina (304 ) in prossimit\u00e0 della strada statale 317 \"Marscianese\", che collega Marsciano a Perugia, tra i paesi di San Valentino della Collina e Cerqueto. \u00c8 abitato da 39 residenti.\nStoria.\nAnticamente noto con il nome di \"Sant'Ellera\" (nel dialetto locale, \"ellera\" significa edera) forse per via di una storpiatura linguistica, il paese viene menzionato per la prima volta in un documento del 1280. In esso si parlava della concessione di alcuni beni dal Comune di Perugia ai monaci silvestrini, che si stabilirono nel territorio di Marsciano.\nL'esercito imperiale di Enrico VII, nel 1312, sottopose a scorrerie l'intero territorio di Perugia e il Castello di S. Elena non venne risparmiato.\nNel 1492 venne finanziata dal Comune di Perugia la costruzione di un pozzo all'interno del castello, per diminuire le fatiche degli abitanti per l'approvvigionamento di acqua potabile.\nIn una notte di novembre del 1639 croll\u00f2 una grande parte delle mura del castello, non sottoposte a continui restauri.\nI signori del luogo fino dal XV secolo furono i Sansoni, il cui stemma (un leone rampante sormontato da tre mezze lune) appare ancora in molti luoghi, oggetti e documenti.\nEconomia.\nL'agricoltura e l\u2019allevamento, costituiscono la fonte di reddito principale, in particolare la coltivazione della vite, tanto che negli anni passati ogni settembre veniva organizzata la \"Festa dell'Uva\"."}
{"id": "414153", "revid": "4711", "url": "https://it.wikipedia.org/wiki?curid=414153", "title": "Isole Solomone", "text": ""}
{"id": "414157", "revid": "22828", "url": "https://it.wikipedia.org/wiki?curid=414157", "title": "Soggetto verbo oggetto", "text": ""}
{"id": "414199", "revid": "2108263", "url": "https://it.wikipedia.org/wiki?curid=414199", "title": "Cristoforo di Baviera", "text": "Biografia.\nCristoforo era figlio del conte Giovanni del Palatinato-Neumarkt e di Caterina Vratislava, sorella di Eric di Pomerania. Il conte Giovanni era figlio di Re Ruprecht del Palatinato. Nel 1445 spos\u00f2 Dorotea di Brandeburgo (1430-25 novembre 1495).\nIn quanto nipote di Eric di Pomerania, Cristoforo, che pure era poco familiare con le condizioni della Scandinavia, venne scelto dalla nobilt\u00e0 danese come successore dello zio, prima come reggente dal 1439, e quindi come re dal 1440. Probabilmente doveva essere solo un fantoccio, comunque riusc\u00ec a mantenere una qualche autonomia. Nel complesso il suo regno, secondo le politiche della nobilt\u00e0 e della sua successione, pu\u00f2 essere considerato l'inizio del lungo periodo di equilibrio tra l potere reale e la nobilt\u00e0, che dur\u00f2 fino al 1660. Per concessione venne successivamente riconosciuto re anche in Svezia e Norvegia.\nNel 1441 Cristoforo represse una grande rivolta contadina nello Jutland Settentrionale (uno degli eventi interni centrali del suo breve regno) e complessivamente il suo regno signific\u00f2 una crescente soppressione dei contadini, in particolare nella Danimarca Orientale. D'altra parte egli cerc\u00f2 di appoggiare le citt\u00e0 e i loro mercanti, nei limiti di quanto la nobilt\u00e0 e le citt\u00e0 anseatiche gli permisero. Durante il suo regno Copenaghen pot\u00e9 finalmente dirsi diventata la capitale della Danimarca (statuto municipale del 1443).\nCristoforo port\u00f2 avanti una incerta politica di guerra e negoziati nei confronti di suo zio esiliato nel Gotland, probabilmente allo scopo di indebolire l'insoddisfazione della Svezia e della Lega Anseatica. I risultati di questa politica di equilibrio non erano ancora stati raggiunti quando mor\u00ec improvvisamente, come gli ultimi due discendenti di Valdemaro IV di Danimarca.\nCristofor\u00f2 mor\u00ec il 6 gennaio 1448 e il 28 ottobre 1449, Dorotea si rispos\u00f2 con Cristiano I. Re Cristoforo \u00e8 sepolto nella Cattedrale di Roskilde. Nel 1654, la sua famiglia (i Wittelsbach) ritornarono al potere in Svezia."}
{"id": "414202", "revid": "9", "url": "https://it.wikipedia.org/wiki?curid=414202", "title": "Cristoforo III di Danimarca", "text": ""}
{"id": "414204", "revid": "819238", "url": "https://it.wikipedia.org/wiki?curid=414204", "title": "Rotaia Vignoles", "text": "La rotaia Vignoles \u00e8 il tipo di rotaia maggiormente usato nella costruzione di linee ferroviarie.\nTale tipo di rotaia ha progressivamente sostituito a partire dal 1831 i precedenti tipi, \u00e8 divenuta di uso comune su tutte le strade ferrate, ed \u00e8 tuttora in uso. Deve il suo nome all'ingegnere inglese Charles Vignoles, che la introdusse in Europa nel 1836, dopo averla notata negli Stati Uniti d'America dov'era impiegata da alcuni anni dall'inventore Robert Livingston Stevens.\nLa forma della rotaia, ormai classica, \u00e8 quella di un profilato a doppio \"T\", dalla base pi\u00f9 larga con lo stelo alto su cui posa e si allarga il piano di rotolamento dalla forma a fungo. Infatti la parte superiore si chiama \"fungo\", quella centrale pi\u00f9 stretta \"anima\" e la base a forma di T rovesciata \"suola\".\nLe caratteristiche delle rotaie si sono evolute nel tempo sia come aumento della qualit\u00e0 dell'acciaio sia per le misure del profilo, e sono solitamente indicate con una data impressa su ogni segmento, e da un codice UIC composto dalla sigla UIC seguita dal peso in kilogrammi di un metro di rotaia. Agli inizi vennero usate rotaie da 18, 25 o 27\u00a0kg/m. In seguito divennero assai diffuse le rotaie da 36\u00a0kg/m per le ferrovie meno importanti e da 46 o 48\u00a0kg/m per quelle principali. A partire dagli anni sessanta anche in Italia si \u00e8 cominciato a sostituire in occasione delle manutenzioni e degli ammodernamenti le varie tipologie di rotaia con quelle unificate \"UIC 50\" e \"UIC 60\" (che pesano quindi rispettivamente cinque e sei tonnellate per 100 metri). Maggiore il peso lineare, maggiori le prestazioni.\nLa norma UNI relativa alle rotaie Vignoles \u00e8 la UNI 3141.\nStoria.\nIn principio il tipo di rotaia pi\u00f9 usato era quello in legno, con una fascia metallica sul piano superiore. Tuttavia queste rotaie resistevano molto male alle sollecitazioni e al clima, per cui il colonnello Robert L. Stevens, presidente della Camden and Amboy Railroad pens\u00f2 di sostituire il legno con binari interamente in ferro.\nAllora la tecnologia americana era ancora arretrata rispetto a quella europea, per cui si rivolse agli inglesi, gli unici a poter produrre un tipo di rotaia con profilo a T. Nel Regno Unito era abbastanza diffuso un tipo di rotaia simile, gi\u00e0 in produzione per l'uso nelle ferriere.\nNel maggio del 1831 furono consegnate a Filadelfia le prime 500 rotaie, ognuna delle quali lunga 4,5 m e dal peso di 16\u00a0kg al metro. In seguito, si diffusero rapidamente negli Stati Uniti ed in Europa. Originariamente il materiale era piuttosto duttile, ma col tempo migliori leghe resero le rotaie Vignoles sicure ed affidabili.\nTecnica.\nPer fissare la rotaia alle traversine il colonnello Stevens invent\u00f2 un sistema basato su chiodi piegati, che infilati nella traversa trattenevano la piastra inferiore del binario.\nIl sistema, pratico ma poco affidabile, venne in seguito sostituito da bulloni a testa larga avvitati direttamente nel legno della traversa. Il sistema venne perfezionato interponendo delle piastre in ferro, avvitate nel legno, e avvitando le rotaie con bulloni alla piastra.\nLe traverse sono appoggiate su uno strato di pietrisco detto massicciata, e parzialmente ricoperte, e ci\u00f2 garantisce stabilit\u00e0 e drenaggio.\nLa giuntura tra i due segmenti di rotaia \u00e8 il punto pi\u00f9 debole di un binario. Nelle prime ferrovie in ferro i tratti (molto pi\u00f9 corti rispetto agli attuali, 5 metri contro i 36 di oggi) erano uniti da una semplice piastra di metallo rivettata allo stelo della rotaia.\nQuesto tipo di sistema \u00e8 stato perfezionato nel tempo, passando alla bullonatura prima e alla saldatura poi. Il progresso tecnologico ha permesso di ridurre notevolmente le vibrazioni e le scosse trasferite ai veicoli dalle giunture dei binari. Oggi le traverse in legno sono in corso di abbandono, sostituite da quelle in cemento. Di recente anche i sistemi di fissaggio alla traversa sono stati migliorati, sostituiti da fissaggi di tipo elastico (Pandrol) che assorbono meglio le vibrazioni del treno in corsa e sono di pi\u00f9 semplice installazione."}
{"id": "414206", "revid": "9", "url": "https://it.wikipedia.org/wiki?curid=414206", "title": "Cristoforo di Svezia", "text": ""}
{"id": "414239", "revid": "28592", "url": "https://it.wikipedia.org/wiki?curid=414239", "title": "Don Franco Barbero", "text": ""}
{"id": "414261", "revid": "16953", "url": "https://it.wikipedia.org/wiki?curid=414261", "title": "Nina", "text": ""}
{"id": "414301", "revid": "1543377", "url": "https://it.wikipedia.org/wiki?curid=414301", "title": "Teorema di Earnshaw", "text": "Il teorema di Earnshaw afferma che una collezione di cariche puntiformi non pu\u00f2 essere mantenuta in una configurazione di equilibrio stabile dalla sola interazione elettrostatica delle cariche. Questo risultato fu dimostrato per la prima volta dal matematico inglese Samuel Earnshaw nel 1842. Malgrado venga solitamente riferito a campi magnetici, esso faceva in origine riferimento a campi elettrostatici. Il teorema si applica alle forze classiche caratterizzate dalla legge del \"quadrato dell'inverso della distanza\" (elettrica e gravitazionale) e anche alle forze magnetiche dei magneti permanenti e dei materiali paramagnetici, o di loro combinazioni (ma non ai materiali diamagnetici).\nSpiegazione.\nInformalmente, il caso di una carica puntiforme in un arbitrario campo elettrostatico \u00e8 una semplice conseguenza della legge di Gauss. Affinch\u00e9 una particella si trovi in equilibrio stabile, piccole perturbazioni (\"spinte\") sulla particella verso qualunque direzione non dovrebbero rompere tale equilibrio; la particella dovrebbe sempre \"ricadere\" nella sua posizione precedente. Ci\u00f2 significa che le linee del campo di forza attorno alla posizione di equilibrio della particella dovrebbero puntare tutte verso l'interno, ossia verso tale posizione. Se tutte le linee di campo circostanti puntano verso il punto di equilibrio, allora la divergenza del campo in quel particolare punto deve essere negativa (ossia, quel punto agisce da \"pozzo\"). D'altronde, la legge di Gauss stabilisce che in uno spazio vuoto qualunque campo di forza elettrica formula_1 derivante da un potenziale formula_2 sia indivergente, ovvero che la sua divergenza sia zero in ogni punto:\nPertanto, non possono esistere minimi o massimi locali nel potenziale di campo in uno spazio vuoto, ma solo punti di sella. Un equilibrio stabile della particella non pu\u00f2 esistere, e deve esserci instabilit\u00e0 in almeno una direzione.\nPer essere del tutto rigorosi, in senso stretto, l'esistenza di un punto stabile non richiede che tutti i vettori forza circostanti puntino esattamente verso il punto di equilibrio; i vettori forza potrebbero avvicinarsi a spirale verso tale punto, ad esempio. Un modo per trattare questo fatto \u00e8 ricordare che, oltre alla divergenza, anche il rotore di ogni campo di forza elettrica nel vuoto \u00e8 nullo (si noti che questo \u00e8 pi\u00f9 o meno equivalente alla conservazione dell'energia).\nQuesto teorema asserisce anche che non esiste nessuna possibile configurazione statica di ferromagneti in grado di far levitare stabilmente un oggetto contro la gravit\u00e0, nemmeno quando le forze magnetiche siano pi\u00f9 forti di quelle gravitazionali.\nIl teorema di Earnshaw \u00e8 stato dimostrato anche nel caso di corpi estesi, e questo vale anche qualora essi siano flessibili e conduttori, purch\u00e9 essi non siano diamagnetici, in quanto il diamagnetismo provoca una (piccola) forza repulsiva, ma nessuna attrazione.\nCi sono, ad ogni modo, diverse eccezioni alle assunzioni di tale teorema, le quali permettono la levitazione magnetica.\nScappatoie.\nIl teorema di Earnshaw non presenta eccezioni per ferromagneti permanenti immobili. Tuttavia, ferromagneti in movimento, alcuni sistemi elettromagnetici, la pseudo-levitazione e i materiali diamagnetici rappresentano aree su cui il teorema di Earnshaw non si applica, e perci\u00f2 possono essere viste come eccezioni, bench\u00e9 in realt\u00e0 esse sfruttino le limitazioni del teorema.\nFerromagneti in rotazione (come il Levitron) possono causare levitazione grazie soltanto a ferromagneti permanenti. Questi sono ovviamente ferromagneti \"in movimento\", e non \"immobili\", come richiesto dal teorema.\nInvertire la polarit\u00e0 di elettromagneti permette di mantenere un sistema in levitazione attraverso un continuo dispendio di energia. Un esempio di questo sono i treni a levitazione magnetica (o \"maglev\").\nLa pseudo-levitazione limita il movimento dei magneti, solitamente per mezzo di alcuni tipi di guide o vincoli. Questo funziona perch\u00e9 il teorema evidenzia soltanto che c'\u00e8 qualche direzione in cui vi sar\u00e0 instabilit\u00e0: limitare i movimenti in quella particolare direzione permette la levitazione in meno delle tre direzioni consentite per il movimento (si noti che il teorema \u00e8 dimostrato nelle tre dimensioni, non in due o in una).\nI materiali diamagnetici sono esclusi dal teorema perch\u00e9 esibiscono solo repulsione nei confronti del campo magnetico, mentre il teorema contempla materiali che manifestano sia repulsione sia attrazione. Un divertente esempio di questo \u00e8 quello della rana che levita (\"vedi alla voce\" levitazione magnetica).\nConseguenze fisiche.\nIl teorema di Earnshaw, unitamente al fatto che configurazioni di particelle cariche orbitanti l'una attorno all'altra sono altrettanto instabili a causa della radiazione elettromagnetica, indica che persino i sistemi dinamici di cariche sono instabili, a lungo termine. Questo port\u00f2 per lungo tempo a domandarsi perch\u00e9 la materia non si disgreghi, dato che era stato provato che essa \u00e8 tenuta insieme da forze elettromagnetiche.\nQuesti interrogativi portarono infine alle spiegazioni quantomeccaniche della struttura atomica, e risult\u00f2 che \u00e8 il principio di esclusione di Pauli a mantenere la materia in una forma stabile.\nDimostrazioni per dipoli magnetici.\nIntroduzione.\nBench\u00e9 esista una dimostrazione pi\u00f9 generale, vengono qui considerati tre casi specifici. Il primo caso \u00e8 quello di un dipolo magnetico di intensit\u00e0 costante e orientazione fissa. Il secondo e il terzo caso riguardano invece dipoli magnetici dove l'orientazione cambia per rimanere allineata o parallelamente o antiparallelamente alle linee di campo del campo esterno. Nei materiali paramagnetici e diamagnetici i dipoli sono allineati, rispettivamente, parallelamente e antiparallelamente alle linee di campo.\nPremessa.\nLe prove qui considerate si basano sui seguenti princip\u00ee.\nL'energia formula_4 di un dipolo magnetico con un momento magnetico formula_5 in un campo magnetico esterno formula_6 \u00e8 data da\nIl dipolo leviter\u00e0 in maniera stabile solamente in punti dove l'energia \u00e8 minima. L'energia pu\u00f2 presentare minimi solo in punti dove il laplaciano dell'energia \u00e8 maggiore di zero; ossia, dove\nInfine, poich\u00e9 sia la divergenza sia il rotore di un campo magnetico sono zero (in assenza di una corrente o di un campo elettrico variabile), i laplaciani delle singole componenti di un campo magnetico sono zero; ossia,\nQuesto verr\u00e0 dimostrato alla fine dell'articolo, poich\u00e9 \u00e8 centrale per capire l'intera dimostrazione.\nSommario delle dimostrazioni.\nPer un dipolo magnetico di orientazione fissa (e intensit\u00e0 costante), l'energia sar\u00e0 data da\ndove formula_11, formula_12 e formula_13 sono costanti. In questo caso il laplaciano dell'energia \u00e8 sempre zero:\ncosicch\u00e9 il dipolo non pu\u00f2 avere n\u00e9 un minimo n\u00e9 un massimo di energia. Ossia, non vi sono punti nel vuoto in cui il dipolo possa essere stabile, o instabile, in \"tutte\" le direzioni.\nDipoli magnetici allineati parallelamente o antiparallelamente a un campo esterno, con l'intensit\u00e0 del dipolo proporzionale al campo esterno, corrispondono a materiali rispettivamente paramagnetici e diamagnetici. In questi casi l'energia sar\u00e0 data da\ndove \"k\" \u00e8 una costante maggiore di zero per i materiali paramagnetici, e minore di zero per quelli diamagnetici.\nIn questo caso, si dimostrer\u00e0 che \nil che, assieme alla costante \"k\", mostra che i materiali paramagnetici possono avere massimi di energia, ma non minimi, mentre i materiali diamagnetici possono avere minimi di energia, ma non massimi. Questo significa che i materiali paramagnetici \"possono\" essere \"instabili\" (ma non stabili) \"in tutte le direzioni\", mentre i materiali diamagnetici possono essere \"stabili\" (ma non instabili) \"in tutte le direzioni\". Ovviamente, entrambi possono avere punti di sella. \nInfine, il dipolo magnetico di un materiale ferromagnetico (un magnete permanente), allineato parallelamente o antiparallelamente a un campo magnetico, \u00e8 dato da\ne la sua energia \u00e8 pertanto\nma questo \u00e8 semplicemente la radice quadrata dell'energia per il caso paramagnetico e diamagnetico sopra visti e, dato che la funzione radice quadrata \u00e8 monotona crescente, qualunque minimo o massimo nel caso paramagnetico e diamagnetico saranno un minimo o un massimo anche in questo caso.\nNon esistono, tuttavia, configurazioni note di ferromagneti in grado di dare levitazione stabile, perci\u00f2 potrebbero esserci altre ragioni (che non verranno discusse qui) perch\u00e9 non sia possibile mantenere magneti permanenti in orientazione (anti) parallela a un campo esterno (almeno, non senza farli roteare).\nDimostrazione dettagliata.\nIl teorema di Earnshaw fu originariamente formulato per l'elettrostatica (cariche puntiformi) per dimostrare che non esistono configurazioni stabili di una collezione di particelle cariche. Le dimostrazioni sopra presentate per singoli dipoli si dovrebbero poter generalizzare a collezioni di dipoli magnetici, perch\u00e9 sono formulate in termini di energia, che \u00e8 additiva. Un trattamento rigoroso di questo argomento, ad ogni modo, trascende lo scopo di questo articolo.\nPrima dimostrazione: Dipolo magnetico a orientazione fissa.\nVerr\u00e0 dimostrato che, in tutti i punti di uno spazio vuoto,\nL'energia formula_4 del dipolo magnetico formula_5 nel campo magnetico esterno formula_6 \u00e8 data da \nIl suo laplaciano sar\u00e0\nEspandendo e riarrangiando i termini (e notando che il dipolo formula_25 \u00e8 costante), otteniamo\nma i laplaciani delle singole componenti di un campo magnetico sono nulli nel vuoto (non considerando la radiazione elettromagnetica), perci\u00f2\nil che completa la dimostrazione.\nSeconda e terza dimostrazione: Dipolo magnetico allineato alle linee di campo esterno.\nVerr\u00e0 per prima cosa considerato il caso di un dipolo paramagnetico o diamagnetico. L'energia \u00e8 data da\nEspandendo e riarrangiando i termini, \nma dato che i laplaciani delle singole componenti del campo magnetico sono nulli, \ne poich\u00e9 il quadrato di un'intensit\u00e0 \u00e8 sempre positivo,\nCome detto sopra, ci\u00f2 significa che il laplaciano dell'energia di un materiale paramagnetico non pu\u00f2 mai essere positiva (niente levitazione stabile), e il laplaciano dell'energia di un materiale diamagnetico non pu\u00f2 mai essere negativo (niente instabilit\u00e0 in ogni direzione).\nIn pi\u00f9, poich\u00e9 l'energia nel caso di un dipolo di una data intensit\u00e0 (ferromagnetico) allineato al campo esterno \u00e8 pari alla radice quadrata della suddetta energia, vi si applica la medesima analisi.\nLaplaciani delle singole componenti di un campo magnetico.\nVerr\u00e0 qui dimostrato che il laplaciano di ogni singola componente di un campo magnetico \u00e8 zero. Questo fa capire la necessit\u00e0 di invocare le propriet\u00e0 dei campi magnetici per cui la divergenza di un campo magnetico \u00e8 sempre zero, e il rotore \u00e8 zero nel vuoto (ossia, in assenza i correnti o di campi elettrici variabili). Per una discussione pi\u00f9 approfondita di queste propriet\u00e0 dei campi magnetici, si vedano le equazioni di Maxwell.\nSi consideri il laplaciano della componente formula_32 del campo magnetico:\nPoich\u00e9 il rotore di formula_6 \u00e8 nullo, formula_35 e formula_36 perci\u00f2 abbiamo\nMa, dato che formula_38 \u00e8 continuo, l'ordine di differenziazione non ha importanza, il che d\u00e0\nLa divergenza di formula_6 \u00e8 nulla, formula_41, quindi\nIl laplaciano della componente formula_43 formula_44 e il laplaciano della componente formula_45 formula_46 si calcolano analogamente. In alternativa, si pu\u00f2 usare l'identit\u00e0 formula_47, dove entrambi i termini tra parentesi scompaiono."}
{"id": "414317", "revid": "1543377", "url": "https://it.wikipedia.org/wiki?curid=414317", "title": "Ut res magis valeat quam pereat", "text": "In diritto, il brocardo ut res magis valeat quam pereat, o actus interpretandus est potius ut valeat quam ut pereat (Digesto, 45, I, 80), esprime il principio in base al quale l'interpretazione del contratto deve essere orientata nel senso in cui il suo testo possa avere qualche effetto anzich\u00e9 in quello in cui non ne avrebbe avuto alcuno, ci\u00f2 valendo anche per ciascuna delle sue clausole. \nIl principio punta alla preservazione dei vincoli giuridici, tendendo quindi a salvare il patto negoziato ed evitando che si dissolva. La rubrica, ad esempio del relativo art. 1367 del codice civile italiano, parla espressamente di \"Conservazione del contratto\". Il codice civile francese all'art. 1157 presenta praticamente il medesimo contenuto, sebbene senza rubrica.\nIl principio \u00e8 consolidato anche nelle elaborazioni di diritto privato comparato"}
{"id": "414333", "revid": "339392", "url": "https://it.wikipedia.org/wiki?curid=414333", "title": "Goodbye, Lenin!", "text": ""}
{"id": "414336", "revid": "339392", "url": "https://it.wikipedia.org/wiki?curid=414336", "title": "Goodbye Lenin", "text": ""}
{"id": "414360", "revid": "765341", "url": "https://it.wikipedia.org/wiki?curid=414360", "title": "KJS (JavaScript)", "text": "KJS \u00e8 l'interprete \"JavaScript\" di KDE inizialmente sviluppato nel 2000 per il browser web Konqueror da Harri Porten.\nIl 13 giugno 2002, Maciej Stachowiak ha annunciato sulla mailing list degli sviluppatori di KDE che Apple aveva prodotto JavaScriptCore, un framework per macOS basato su KJS . I due progetti procedono ora indipendentemente."}
{"id": "414378", "revid": "124590236", "url": "https://it.wikipedia.org/wiki?curid=414378", "title": "Regolamento", "text": "Un regolamento, in diritto, viene usato per designare atti normativi emanati da organi dello Stato, enti pubblici, enti locali, organizzazioni internazionali e anche enti privati per disciplinare determinate materie o il proprio funzionamento.\nNel mondo.\nItalia.\nNell'ordinamento italiano, la categoria dei regolamenti come fonte del diritto indica:\nVi sono poi regolamenti interni ad altri organi costituzionali, come la Corte Costituzionale e il Consiglio Superiore della Magistratura, la cui qualificazione in termini di fonte del diritto \u00e8 dubbia, trattandosi esclusivamente di regolamenti di organizzazione interna.\nI regolamenti amministrativi sono subordinati alla legge, a norma degli artt. 3 e 4 delle disposizioni sulla legge in generale premesse al codice civile. Perci\u00f2 i regolamenti illegittimi devono essere disapplicati dall'autorit\u00e0 giudiziaria, anche dal giudice amministrativo.\nRispetto alle altre fonti del diritto si distinguono le seguenti principali tipologie: regolamenti per l'esecuzione di leggi o decreti legislativi, ovvero per l'attuazione e integrazione delle norme di principio in essi contenute, regolamenti in sostituzione di leggi o di atti aventi forza di legge, purch\u00e9 nell'ambito di materie la cui potest\u00e0 legislativa non sia riservata dalla Costituzione o da leggi ordinarie al ricorso allo strumento legislativo; regolamenti per l'organizzazione il funzionamento della pubblica amministrazione in conformit\u00e0 alle leggi vigenti e alle fonti di diritto comune (es. CNNL del pubblico impiego).\nUnione europea.\nNel diritto dell'Unione europea, il regolamento \u00e8 una fonte secondaria rispetto ai trattati dell'Unione europea, ma costituisce una fonte primaria all'interno dei singoli ordinamenti nazionali. Per quanto riguarda in particolare l'Italia, il regolamento prevale in ogni caso sulla legge ordinaria."}
{"id": "414385", "revid": "1791", "url": "https://it.wikipedia.org/wiki?curid=414385", "title": "Adroni", "text": ""}
{"id": "414391", "revid": "599013", "url": "https://it.wikipedia.org/wiki?curid=414391", "title": "Marco Ingrao", "text": "Carriera.\nHa iniziato la carriera nel , nel 1999. Per i tre campionati successivi, data anche la giovane et\u00e0, non colleziona molte presenze. Nella stagione 2002-2003, acquisita maggiore esperienza, si ritaglia un posto nella squadra belga, con la quale colleziona 18 presenze ed un gol in campionato, e debutta in Coppa UEFA. Nella stagione seguente, sempre con il Genk, gioca 21 partite, segnando una rete.\nPassato al Mons, sempre nella massima divisione belga, colleziona 21 presenze ed un gol, ma la non brillante stagione della squadra coincide con la retrocessione in Division 2/Tweede Klasse, la seconda categoria calcistica belga.\nDopo aver collezionato 8 presenze nella prima parte della stagione 2005-2006, a gennaio arriva in prestito al , dove gioca una sola partita.\nRientrato in patria, trova un contratto con il Lierse per la stagione 2006-2007.\nNell'ottobre 2007 passa allo Standard Liegi."}
{"id": "414392", "revid": "767487", "url": "https://it.wikipedia.org/wiki?curid=414392", "title": "Monsieur Verdoux", "text": "Monsieur Verdoux \u00e8 un film del 1947 scritto, diretto, interpretato e prodotto da Charlie Chaplin.\nTrama.\nNella Francia del primo dopoguerra, la crisi economica provoca la disoccupazione e mette in difficolt\u00e0 le classi sociali pi\u00f9 deboli.\nHenri Verdoux, impiegato bancario, viene licenziato dopo trent'anni di collaborazione e cos\u00ec, pur di mantenere la moglie inferma e un bimbo piccolo e assicurar loro una casa e una vita dignitosa, finisce per darsi al delitto, uccidendo sia ricche vedove (da lui sposate sotto falso nome) sia vecchie zitelle, a cui fa prelevare tutti i liquidi dalle banche in vista di una presunta ed imminente crisi bancaria, cos\u00ec da assicurarsene l'intero patrimonio, che poi investe in borsa in attivit\u00e0 speculative. Il tutto dietro la copertura di un'attivit\u00e0 di antiquario.\nLa famiglia Couvais si insospettisce quando Thelma Couvais ritira tutti i suoi soldi e scompare due settimane dopo aver sposato un uomo di nome \"Varnay\", che conoscono solo attraverso una fotografia. Mentre Verdoux si prepara a vendere la casa di Thelma Couvais, la vedova Marie Grosnay fa visita per acquistare la casa. Verdoux la vede come un'altra opportunit\u00e0 di \"affari\" e cerca di affascinarla, ma lei rifiuta. Verdoux non desiste e nelle settimane seguenti fa mandare fiori a Madame Grosnay da una fioraia.\nVerdoux, per\u00f2, ha bisogno di soldi e, nei panni di Monsieur Floray, fa visita a Lydia Floray e la convince che lui \u00e8 il suo marito assente. Si lamenta che il suo lavoro di ingegnere lo abbia tenuto lontano troppo a lungo ma quella stessa notte la uccide per i suoi soldi.\nVerdoux \u00e8 giunto a un punto in cui non pu\u00f2 pi\u00f9 sottrarsi al gioco sporco in cui s'\u00e8 cacciato, e la conquista di nuove possibili ricche vittime richiede sempre maggiore abilit\u00e0 e fantasia.\nA una cena con la sua vera moglie e il loro amico farmacista, Verdoux gli chiede del farmaco che ha sviluppato per sterminare gli animali in modo indolore. Il chimico spiega la formula e che ha dovuto smettere di lavorarci dopo che il consiglio farmaceutico locale l'ha vietata in quanto non lascia traccia dopo la morte. Verdoux dice che potrebbe testare il farmaco usandolo su un vagabondo fuori strada. Pi\u00f9 tardi, nel suo ufficio di arredamento, cerca di ricreare il farmaco. Per sperimentarlo avvicina una giovane ragazza emarginata e disillusa appena uscita di carcere, ma la risparmia dopo aver ascoltato la sua storia e in virt\u00f9 di un animo sensibile che tuttora convive nella sua duplice personalit\u00e0, aiutandola in seguito anche economicamente.\nLa famiglia Couvaus, intatto, allerta la polizia perch\u00e9 insospettita dalla mancanza di Thelma. Un detective, messosi da solo sulle sue tracce, lo pedina per settimane e arriva al suo negozio di antiquario per arrestarlo, ma Verdoux con un astuto inganno riesce ad avvelenare l'agente e a sfuggire alle autorit\u00e0.\nVerdoux prova poi a uccidere Annabella Bonheur, che crede che Verdoux sia Bonheur, un capitano di mare che \u00e8 spesso lontano; la donna ha una fortuna sfacciata che non solo l'ha resa ricca con vincite alla lotteria, ma le consente anche di sfuggire ripetutamente ai tranelli di Verdoux senza nemmeno rendersene conto mentre, allo stesso tempo, mette lo stesso Verdoux in pericolo.\nMadame Grosnay si ammorbidisce per i continui fiori di Verdoux e lo invita a casa sua. Lui la convince a sposarlo e gli amici di Grosnay organizzano un grande matrimonio pubblico con disapprovazione di Verdoux. Inaspettatamente, Madame Bonheur si presenta al matrimonio e Verdoux, in preda al panico, si d\u00e0 alla fuga dopo aver finto di essere stato colpito da un crampo per evitare di essere visto.\nGli alibi di Verdoux iniziano a cadere e la polizia sospetta che Monsieur Varnay sia in realt\u00e0 un nome fittizio usato da Verdoux per le sue trame.\nIntanto sopraggiunge il crollo delle borse mondiali; la crisi economica e i venti di guerra travolgono Monsieur Verdoux e la sua famiglia. La perdita della moglie e del figlio e il volatilizzarsi del suo patrimonio inducono il suo risveglio dalla \"trance\" affaristica e omicida nella quale era caduto, rivelandogli la sua miserevole condizione.\nIl destino vuole che sia la giovane che un tempo aveva soccorso, ora mantenuta da un commerciante d'armi, a proporsi di ricambiare il suo antico sostegno economico, ma Verdoux decide di consegnarsi alla giustizia.\nDistribuzione e accoglienza.\nIl film fu proiettato la prima volta l'11 aprile 1947.\nDifficoltoso fu anche il superamento delle difficolt\u00e0 che il pudibondo ufficio addetto alla censura frappose inizialmente, bollando il film come socialmente pericoloso e dunque irrealizzabile, salvo poi accontentarsi del taglio della scena in cui i coniugi si coricano nel letto matrimoniale e della disposizione di trasformare l'attivit\u00e0 di prostituta della ragazza, che Verdoux soccorrer\u00e0 nella notte piovosa, in una non ben definita occupazione meno disdicevole.\nLe reazioni successive alla proiezione saranno ancora pi\u00f9 violente ed imperniate sul presunto antipatriottismo di Chaplin."}
{"id": "414394", "revid": "10929", "url": "https://it.wikipedia.org/wiki?curid=414394", "title": "Ab assuetis passio non fit", "text": ""}
{"id": "414404", "revid": "169529", "url": "https://it.wikipedia.org/wiki?curid=414404", "title": "Legge Cirami", "text": ""}
{"id": "414418", "revid": "1564499", "url": "https://it.wikipedia.org/wiki?curid=414418", "title": "Pollino", "text": ""}
{"id": "414453", "revid": "339392", "url": "https://it.wikipedia.org/wiki?curid=414453", "title": "Morgan Katarn", "text": ""}
{"id": "414462", "revid": "1305772", "url": "https://it.wikipedia.org/wiki?curid=414462", "title": "Devoto", "text": ""}
{"id": "414466", "revid": "287204", "url": "https://it.wikipedia.org/wiki?curid=414466", "title": "Giulio Valente Liciniano", "text": "Biografia.\nLiciniano, che era un senatore, aveva il supporto del Senato romano e di parte della popolazione quando scaten\u00f2 una rivolta contro l'imperatore Decio, che stava combattendo contro i Goti. Comunque, Valeriano, cui Decio aveva affidato i poteri su Roma in sua assenza, soffoc\u00f2 rapidamente la ribellione.\n\u00c8 probabile che Liciniano sia il Valente Tessalonico elencato dagli autori della \"Historia Augusta\" tra i Trenta Tiranni, e che si sarebbe ribellato in Illiria (forse una confusione tra Giulio Valente e Giulio Prisco)."}
{"id": "414474", "revid": "339392", "url": "https://it.wikipedia.org/wiki?curid=414474", "title": "Movimento omosessuale", "text": ""}
{"id": "414476", "revid": "709406", "url": "https://it.wikipedia.org/wiki?curid=414476", "title": "Movimento di liberazione omosessuale", "text": ""}
{"id": "414486", "revid": "182396", "url": "https://it.wikipedia.org/wiki?curid=414486", "title": "Lucio Seio Sallustio", "text": "Sallustio era prefetto del pretorio di Alessandro Severo. Fu elevato al rango di cesare, probabilmente quando la figlia Sallustia Orbiana fu data in sposa ad Alessandro nel 225. Attent\u00f2 alla vita del genero e, come conseguenza, fu giustiziato (227). La figlia venne esiliata in Libia.\nSecondo Erodiano, la caduta di Sallustio fu causata dalla madre dell'imperatore, Giulia Mamea. Alessandro amava la moglie e viveva con lei, ma Sallustia fu allontanata dal palazzo da Mamea, che era gelosa del titolo di augusta ottenuto dalla nuora; indispettito dall'arroganza di Mamea ma in debito con Alessandro per i favori da lui concessigli, Sallustio decise di ritirarsi presso il campo dei Pretoriani, ma Mamea lo mand\u00f2 ad arrestare e mettere a morte, esiliando la nuora; il tutto sarebbe avvenuto, secondo Erodiano, contro il volere di Alessandro, il quale per\u00f2 non ebbe il coraggio di opporsi alla propria madre."}
{"id": "414495", "revid": "76963", "url": "https://it.wikipedia.org/wiki?curid=414495", "title": "Tera Patrick", "text": "Biografia.\nTera Patrick \u00e8 figlia di madre thailandese e padre inglese di origine ebraica. La famiglia si \u00e8 presto trasferita a San Francisco, California, dove Tera \u00e8 stata cresciuta dal padre, poich\u00e9 la madre \u00e8 tornata poco dopo al proprio paese d'origine. All'et\u00e0 di 13 anni Tera \u00e8 individuata da un talent scout mentre va a spasso indossando una maglietta di Ozzy Osbourne. Presto Tera firmer\u00e0 un contratto con la Ford Modeling Agency lavorando per i cinque anni successivi come modella, nonostante incontrasse molte difficolt\u00e0 nel trovare lavoro a causa dei propri tratti somatici eurasiatici.\nPosto termine alla propria carriera di modella, Tera si dedica anima e corpo agli studi di microbiologia. Dopo il diploma lavora come infermiera. Abbandonato il nuovo lavoro, Tera torna a posare, questa volta nuda, e ci\u00f2 la porta ad approdare all'industria dell'hard. Nel 1999 Tera \u00e8 la protagonista della pellicola di Andrew Blake \"Aroused\". Nasce cos\u00ec la sua fama grazie alla quale compare sulle riviste di Playboy e Penthouse dove diventa \"Pet of the month\" e viene selezionata come \"Pet of the year\".\nTera \u00e8 tentata dall'idea di abbandonare l'industria nel 2000, ma l'offerta di un contratto in esclusiva con \"Digital Playground\" la induce a rimandare la decisione di abbandonare. Il primo lavoro sotto il nuovo contratto \u00e8 il DVD interattivo \"Virtual Sex with Tera Patrick\". Nel 2005 Tera Patrick e Evan Seinfeld, ex cantante della band alternative metal Biohazard con cui si \u00e8 sposata nel 2004, aprono la casa di produzione TeraVision. Nel 2007 lancia la propria linea di \"lingerie\" Mistress Coture. Dopo aver divorziato nel 2013, Tera ha ripreso a lavorare per la casa di produzione \"Vivid\"."}
{"id": "414507", "revid": "124552673", "url": "https://it.wikipedia.org/wiki?curid=414507", "title": "Penthouse", "text": "Penthouse \u00e8 una rivista erotica fondata da Bob Guccione nel 1965. Assieme a \"Playboy\" e \"Hustler\", si contende lo scettro di rivista maschile pi\u00f9 famosa nel mondo.\nStoria.\nVenne fondata nel Regno Unito nel 1965 dall'editore statunitense Bob Guccione, che scelse il nome del tipo di abitazione di lusso (in inglese \"penthouse\" significa \"attico\") poich\u00e9 evocativa di un alto livello sociale. Questo intento era sottolineato dallo slogan stesso della rivista: \"Life on top\".\nInizialmente si trattava di una rivista nella quale, accanto ad articoli sulla vita di citt\u00e0, venivano proposte immagini di ragazze senza vestiti, ma sempre molto soft.\nFinanziata dall'editore italo-americano Bob Guccione, nel 1969 la rivista arriv\u00f2 negli Stati Uniti iniziando a fare concorrenza al pi\u00f9 noto \"Playboy\". La rivalit\u00e0 fra le due riviste port\u00f2 entrambe a pubblicare immagini sempre pi\u00f9 esplicite per aumentare le rispettive quote di mercato e fu definita da Hugh Hefner con il nome scherzoso di \"guerre pubiche\". La figura della Penthouse Pet corrisponde a quella della Playmate.\nNegli anni novanta avvenne per\u00f2 una svolta radicale nei contenuti che divennero pi\u00f9 spinti ed espliciti.\nNel 2013 la societ\u00e0 che gestisce la rivista ha dichiarato fallimento per il motivo che molte persone preferiscono il porno e riviste hard piuttosto che l'erotico soft."}
{"id": "414509", "revid": "122479373", "url": "https://it.wikipedia.org/wiki?curid=414509", "title": "Ctesifonte", "text": "Ctesifonte \u00e8 stata una delle principali citt\u00e0 dell'antica Mesopotamia, capitale dell'Impero partico prima e sasanide poi. Si suppone che nel VI secolo sia stata la citt\u00e0 pi\u00f9 popolata al mondo.\nStoria.\nEpoca persiana.\nCtesifonte (in lingua persiana \u062a\u06cc\u0633\u0641\u0648\u0646, \"T\u012bsif\u016bn\"), in origine campo militare partico, venne fondata sulla riva sinistra del fiume Tigri intorno alla seconda met\u00e0 del II secolo a.C., esattamente di fronte alla gi\u00e0 esistente Seleucia, dall'imperatore Mitridate I di Partia della dinastia degli Arsacidi e scelta dai sovrani partici come residenza invernale, mentre la residenza estiva era la citt\u00e0 di Ecbatana, nella regione persiana della Media, la cui data di fondazione \u00e8 anteriore a quella di Ctesifonte. La sua collocazione corrisponde a quella dell'attuale localit\u00e0 di Mad\u0101\u02bein, ad una trentina di chilometri dalla capitale dell'Iraq, Baghdad. Aveva un impianto urbanistico rotondo ed era chiamata \"la citt\u00e0 bianca\". Fu, inoltre, la sede del patriarca (\"katholik\u00f2s\") della chiesa nestoriana, ormai diffusa in Persia in opposizione alla chiesa di Bisanzio e quindi a capo di tutti i cristiani dell'Impero sasanide.\nCampagne militari romane.\nA partire dalla sua fondazione, la citt\u00e0, fu spesso mira delle conquiste dei Romani che, tuttavia, riuscirono a tenerla per un tempo piuttosto breve, senza continuit\u00e0 temporale tra una presa e l'altra, a volte limitandosi al saccheggio.Nel 116 fu conquistata da Traiano (campagne partiche di Traiano), dopodich\u00e9 fu ripresa da Lucio Vero nel 165 (campagne partiche di Lucio Vero). Nel 198 fu nuovamente conquistata e distrutta da Settimio Severo, le cui vicende sono illustrate nell'omonimo arco, assumendo cos\u00ec il titolo di \"\"Parthicus Maximus\" \"\"\" (campagne partiche di Settimio Severo).\nDivenuta la capitale del nuovo Impero sasanide, Gordiano III tent\u00f2 di catturarla, ma senza riuscirci. Il re dei re di Palmira, Settimio Odenato, lanci\u00f2 una campagna militare per difendere i confini orientali dell'Impero romano, riuscendo ad assediare Ctesifonte per ben due volte, ottenendo il titolo di \"corrector totius Orientis\" e ponendo fine alle mire espansionistiche di Sapore I. L'imperatore Marco Aurelio Caro la conquist\u00f2 nel 283, ma per\u00ec subito dopo (campagne sasanidi di Caro e Numeriano); fu Galerio a riconquistarla con una nuova spedizione nel 298. Infine, nel 363, Giuliano tent\u00f2 invano la sua conquista, sconfiggendo l'esercito sasanide proprio davanti alla capitale (battaglia di Ctesifonte) che per\u00f2 non cadde, nella spedizione militare in cui egli stesso perse la vita (campagne sasanidi di Giuliano).\nPer la sua posizione su una delle direttrici dell'antica Via della Seta, Ctesifonte fu teatro di battaglie anche in seguito alla caduta dell'Impero romano d'Occidente, venendo contesa tra l'Impero Bizantino e i Sasanidi. L'Imperatore romano d'oriente Eraclio, durante la guerra romano-sasanide, risparmi\u00f2 la citt\u00e0 da un assedio, sapendo che la conquista sarebbe stata inutile, poich\u00e9 il vero fulcro del potere persiano era l'altopiano iranico.\nEpoca araba.\nNel 637 la citt\u00e0 venne conquistata, su ordine del califfo \u02bfUmar ibn al-Kha\u1e6d\u1e6d\u0101b, dall'esercito arabo-musulmano di Sa\u02bfd ibn Ab\u012b Waqq\u0101\u1e63, in particolare da Zuhra ibn al-Hawiyya al-Tamimi e da Al-Muthanna ibn \u1e24\u0101ritha, capo della trib\u00f9 Ban\u016b Bakr ibn W\u0101\u02beil, finendo per essere inglobata nel nascente Califfato dei Rashidun. Quando il califfo abbaside al-Man\u1e63\u016br decise di fondare Baghdad nel 762 si avvi\u00f2 definitivamente il declino di Ctesifonte che si ridusse, nei secoli, alle dimensioni di un villaggio.\nNell'attuale sito archeologico, numerosi sono i resti visibili e risalenti alle diverse epoche. Ricordiamo, tra questi, quelli del grande palazzo imperiale di Cosroe I (\"T\u0101q-i Kisr\u0101\").\nGalleria d'immagini.\nCtesifonte"}
{"id": "414511", "revid": "767487", "url": "https://it.wikipedia.org/wiki?curid=414511", "title": "Ponte all'Indiano", "text": "Il ponte all'Indiano \u00e8 un ponte di Firenze che unisce i quartieri di Peretola (a nord dell'Arno) e dell'Isolotto (a sud dell'Arno) tramite una strada a scorrimento veloce a carreggiate separate con 2 corsie per senso di marcia, superando il fiume Arno subito dopo la confluenza del torrente Mugnone.\nStoria e descrizione.\nIl ponte fu realizzato tra il 1972 e il 1978 ed inaugurato il 10 marzo di quell'anno dalla societ\u00e0 Costruzioni Metalliche Finsider di Guasticce (vicino a Livorno) su progetto degli architetti Adriano Montemagni, Paolo Sica, e dell'ingegner Fabrizio de Miranda. Il progetto che aveva vinto il concorso nazionale di progettazione indetto dal Comune di Firenze nel 1968 attir\u00f2 subito l'attenzione anche perch\u00e9 prevedeva una sottostante passerella pedonale pensile non richiesta dal bando di concorso. Per le caratteristiche strutturali dell'opera, Fabrizio de Miranda ha ricevuto ad Helsinki nel 1978 il premio europeo ECCS-CECM (Convenzione europea della costruzione metallica). Infatti \u00e8 il primo ponte strallato di grande luce ancorato a terra realizzato nel mondo ed \u00e8 uno tra i pi\u00f9 grandi ponti strallati in Italia del XX secolo.\nPer accedere al ponte all'Indiano \u00e8 stato realizzato un viadotto di accesso (e di raccordo con la viabilit\u00e0 esistente a nord ed a sud dell'Arno), della lunghezza complessiva di circa 3\u00a0km, progettato dagli stessi progettisti del ponte e chiamato \"viadotto all'Indiano\". Negli anni novanta il tratto a sud \u00e8 stato prolungato verso il ponte a Greve e poi collegato con la superstrada Firenze-Pisa-Livorno, portando la lunghezza complessiva dell'intera infrastruttura viaria ad oltre 4\u00a0km.\nNei pressi dell'incontro dei due fiumi sopraccitati si trova il \"mausoleo dell'Indiano\", che d\u00e0 il nome al giardino terminale del parco delle Cascine e, per estensione, anche alla nuova struttura.\nPonte strallato unico al mondo nell'ambito della sua tipologia strutturale e comportamento statico, ha una campata principale sorretta da stralli, cio\u00e8 cavi di acciaio ad alta resistenza, con una luce di 206\u00a0m e impalcato in lamiera di acciaio irrigidita costituito da 2 travi a cassone trapezio collegate da traversoni e controventi orizzontali."}
{"id": "414527", "revid": "30610", "url": "https://it.wikipedia.org/wiki?curid=414527", "title": "Andrew Blake", "text": "Biografia.\nIl suo primo film fu \"Night Trips\" del 1989 e fu premiato con la medaglia d'argento al WorldFest-Houston International Film Festival.\n\u00c8 membro della \"Adult Video News\" (AVN)."}
{"id": "414538", "revid": "1833487", "url": "https://it.wikipedia.org/wiki?curid=414538", "title": "Savanna Samson", "text": "Biografia.\nLa Samson ha studiato balletto durante l'infanzia e l'adolescenza trascorse a Watertown. Divenne quindi una ballerina allo Scores Gentlemen's Club di New York a met\u00e0 degli anni novanta. Ben presto inizi\u00f2 ad apparire regolarmente negli show di Howard Stern alla radio e alla tv via cavo E!.\nLa fantasia del suo ragazzo era di sposare una pornostar, cos\u00ec la Samson fece un film porno con Rocco Siffredi nel 2000 e regal\u00f2 la cassetta al marito durante la prima notte di nozze. Il film, assieme alle apparizioni da Howard Stern, attirarono l'attenzione della Vivid Entertainment. Nel 2002, la Samson sigl\u00f2 un contratto d'esclusiva con la Vivid, divenendo una \"Vivid Girl\". \n \u00e8 diventata scrittrice, scrivendo capitoli del libro \"How To Have A XXX Sex Life\" (Edizioni Regan Books) con la collega Sunrise Adams. Nel 2006 ha aperto un'azienda vinicola, la Savanna Wines. Il primo prodotto ha nome \"Always Savanna Vino Rosso\".\nIl 3 febbraio 2006, Savanna, Jenna Jameson, McKenzie Lee e altre \"Vivid Girls\" e \"Clubjenna Girls\" organizzarono il premio \"Vivid Club Jenna Super Bowl Party\" allo Zoo Club di Detroit (Michigan) in contemporanea al superbowl. Con un biglietto d'ingresso di 1000 dollari, gli spettatori poterono assistere ad una \"sfilata-spettacolo\" di modelle in lingerie, ma non ci furono n\u00e9 nudit\u00e0 n\u00e9 sesso. Una volta annunciato, l'evento provoc\u00f2 un certo imbarazzo all'NFL, la quale precis\u00f2 che questo spettacolo non era in alcun modo affiliato al superbowl.\nVita privata.\nLa Samson ha quattro sorelle e un figlio, nato poco prima che firmasse con la Vivid. Nonostante il suo lavoro e lo stile di vita, l'attrice dice di essere una cattolica praticante. \nSposa in seconde nozze il maltese Louis Carey Camilleri ex amministratore delegato della Ferrari e della Philip Morris International.\nDopo aver lasciato l'attivit\u00e0 pornografica ha avviato un'azienda di produzione di Brunello di Montalcino.\nPremi.\nGrazie alle sue prestazioni ha ottenuto numerosi riconoscimenti."}
{"id": "414547", "revid": "30472", "url": "https://it.wikipedia.org/wiki?curid=414547", "title": "Bosoni di Gauge", "text": ""}
{"id": "414550", "revid": "117020745", "url": "https://it.wikipedia.org/wiki?curid=414550", "title": "Devon (attrice)", "text": "Biografia.\nDevon \u00e8 cresciuta nel New Jersey e ad Allentown, in Pennsylvania. Ha una sorella maggiore e due fratelli pi\u00f9 giovani.\nFino a 15 anni ha praticato la ginnastica e la danza jazz.\nTerminate le superiori, inizi\u00f2 a lavorare come cameriera. In seguito, fece la ballerina in un club di Reading in Pennsylvania.\nCarriera.\nNel 1998 apparve per la prima volta in un film per adulti, \"New Breed\". Poco dopo, divenne molto famosa e firm\u00f2 un contratto di esclusiva con la Vivid Entertainment.\nNel 1999, Devon partecip\u00f2 all\"'Howard Stern Show\" e fece diversi servizi per riviste pornografiche. Fu sulla copertina di \"Club\" e divenne una \"Penthouse\" Pet of the Month nel gennaio 2001.\nNel gennaio 2002, Devon ricevette il primo riconoscimento: il premio Adult Video News per il miglior DVD interattivo.\nNel 2004 appare nel primo film porno su WMV-HD DVD mai realizzato, \"Island Fever 3\", filmato a Tahiti e Bora Bora e nel 2005 gira la sua prima scena anale in \"Intoxicated\".\n31 luglio 2005, Devon ha fatto la sua comparsa nel anniversire episodio felice (ti amo troppo, stagione 2, episodio 17) serie in onda su HBO rete. Lei interpreta il suo ruolo. Nello stesso anno ha co-protagonista del film di Pirati e compare nel programma Pimp My Ride Francia in onda su MTV.\nDevon lascia la Digital Playground nel settembre 2005 e firma nel mese di gennaio 2006 con una societ\u00e0 di recente costituzione Ecstasy Mobile. Si trova nel marzo 2006, sotto contratto con i Black Kat Productions studi per il quale non ha mai lavorato prima dopo i quali ha fondato la sua societ\u00e0 di produzione.\nNel mese di ottobre 2006, ha firmato un contratto per apparire nel mondo di Shane, una serie TV porno in stile reality-show. Ha iniziato la sua carriera come regista per il Mondiale di Shane nel mese di aprile 2007 con il titolo di Devon Does Baja, ma ha concluso la sua partnership con Shane dopo aver accusato della cattiva condotta di uno degli attori nei suoi riguardi durante le riprese."}
{"id": "414555", "revid": "416175", "url": "https://it.wikipedia.org/wiki?curid=414555", "title": "Via dei Calzaiuoli", "text": "Via dei Calzaiuoli \u00e8 la via pi\u00f9 centrale e tra le pi\u00f9 note di Firenze, meta costante di un intenso traffico pedonale. La strada, lunga circa quattrocento metri, \u00e8 priva di marciapiedi, visto che si trova oramai da moltissimi anni in zona pedonale e lungo i suoi lati si trovano molti negozi eleganti, per quanto la grande moda si sia da tempo spostata in via Tornabuoni.\nStoria.\nFu ampliata una prima volta nel XV secolo, quando fu dedicata alle numerose botteghe di abbigliamento e calzature che vi avevano la sede. Collegamento naturale tra il potere religioso e quello politico (cio\u00e8 tra piazza del Duomo e piazza della Signoria), prima di allora era divisa in piccoli segmenti pi\u00f9 stretti, ai quali si erano alternati vari nomi: via dei Cacioli (venditori di formaggio), via de' Banderai, via dei Farsettai, via de' Bonaguisi (famiglia mercantile dei quali resta ancora il palazzo con stemma in angolo con via della Condotta), il corso dei Pittori o di San Bartolo (vedi sezione successiva), via dei Brigliai e il Corso degli Adimari (vedi sezioni successive).\nA parte la presenza di due nomi di famiglie, tutti questi nomi sottolineano come fosse radicata la vocazione commerciale della strada. Tra le botteghe di artisti, qui avevano i loro laboratori Donatello e Michelozzo.\nNel Trecento sulla via sorsero due importanti chiese: Orsanmichele e San Carlo dei Lombardi, oltre a qualche altra chiesetta oggi scomparsa (come Santa Maria Nepotecosa). In particolare nelle nicchie di Orsanmichele si allineano (oggi in copia) alcune famose statue rinascimentali, ciascuna commissionata da un'Arte e dedicate ai rispettivi santi protettori. Le opere di grandi scultori come Donatello, Verrocchio, Lorenzo Ghiberti, Giambologna e Nanni di Banco oggi sono sostituita da copie.\nIn via dei Calzaiuoli si riun\u00ec anche la Compagnia dei Santi Antonio e Francesco dei Bicchierai e Vetrai. \nSi inizi\u00f2 a parlare di un nuovo allargamento a partire dall'inizio dell'Ottocento, con un primo progetto dell'architetto Giuseppe Del Rosso, incaricato di creare una nuova arteria commerciale in citt\u00e0. Il progetto rimase nel cassetto e nel 1826 venne avanzata una nuova ipotesi di costruire dei portici su entrambi i lati (su progetto dell'architetto Luigi de Cambray-Digny), ma essi non furono mai realizzati per problemi amministrativi legati agli espropri.\nEra in via Calzaiuoli gi\u00e0 dal 1834 il Bazar Bonajuti, primo vero bazar di Firenze, realizzato come enorme piazza al coperto su due piani, dove dal 1907 fino al 1988 era presente \"Duilio 48\", famoso precursore dei grandi magazzini e ben conosciuto da tutti i vecchi fiorentini (oggi quegli stessi locali, ristrutturati e ammodernati, sono usati dalla rivendita \"Coin\").\nI progetti di ampliamento si succedettero a pi\u00f9 riprese senza mai giungere all'attuazione fino al 1842 quando venne dato l'avvio ai lavori. Per arrivare ai 14 metri di larghezza attuali si dovette demolire e ridimensionare un gran numero di edifici, come una torre ben conservata proprio all'angolo con piazza Duomo. Non vennero realizzati i portici lasciando cos\u00ec la via ampia e ben disposta al traffico pedonale.\nIl Corso degli Adimari.\nTutta la zona vicino a Piazza del Duomo era dunque il quartier generale degli Adimari; infatti questo tratto si chiamava \"Corso degli Adimari\".\nAd un angolo tra via de' Calzaiuoli e via delle Oche si trovava una loggia familiare appartenente agli Adimari. Queste logge erano molto frequenti in citt\u00e0 (oggi un esempio ben restaurato \u00e8 la Loggia Rucellai in Via della Vigna Nuova) ed erano un motivo di orgoglio per le famiglie che le possedevano ed erano usate per ricorrenze, matrimoni, feste, affari pubblici e privati di rilievo, esibendo il proprio rango e talvolta con lo scopo di impressionare gli avversari e le \"plebe\". La loggia Adimari per\u00f2 era tristemente famosa come luogo di ozio di sfaccendati e perdigiorno tanto da essere nota come \"Neghittosa\" (dal latino \"neglectus\", cio\u00e8 svogliato, pigro). Questo angolo cittadino si chiama ancora \"Canto alla Neghittosa\", e vi si riuniva anche una delle \"potenze festeggianti\", quella del \"Re Piccinino alla Neghittosa\".\nOltre alla gi\u00e0 citata loggia, erano presenti una casa-torre, demolita nell'Ottocento, un tempo posta in angolo alla testata della via, accanto al palazzo della Venerabile Arciconfraternita della Misericordia; nell'autorimessa della Arciconfraternita esisteva una chiesetta dal nome di San Cristoforo degli Adimari, della quale restano solo gli stemmi di famiglia. Anche la chiesetta di Santa Maria Nepotecosa, all'angolo con l'attuale via del Corso era patronata dagli Adimari.\nAl posto della Loggia del Bigallo esisteva invece un tempo la cosiddetta Torre del Guardamorto, sempre degli Adimari, che venne distrutta nel 1248 dopo la cacciata dei loro proprietari, poich\u00e9 guelfi. Due sono le torri degli Adimari superstiti: una ad angolo con il vicolo degli Adimari, incorporata in un palazzo pi\u00f9 tardo, e una, meglio conservata, all'angolo con via dei Tosinghi.\nIl Corso San Bartolo dei Pittori.\nIl tratto di fra il Vicolo del Giglio e Orsanmichele, si chiamava Corso San Bartolo, o dei Pittori, perch\u00e9 molti artisti vi avevano le loro botteghe che servivano da studio e da galleria per l'esposizione delle opere d'arte.\nQui c'era la chiesa di San Bartolomeo, protettore dei pittori, che aveva un porticato di marmi policromi, di stile romanico-toscano ed era sotto il patronato dei Macci.\nIn questo corso aveva la sua bottega anche il celebre fabbro Niccol\u00f2 Grosso detto il Caparra, che visse negli ultimi anni del Quattrocento e il cui nome era dovuto all'uso che questo artista aveva di chiedere l'acconto (o \"caparra\") per ogni lavoro che gli veniva commissionato. Il suo capolavoro sono le lanterne agli angoli di Palazzo Strozzi. Sulla sua bottega aveva un'insegna in ferro battuto e verniciato a vivi colori, rappresentante un mucchio di registri che bruciavano su un rogo, per far sapere che egli odiava le registrazioni. La sua maestria fu tale che Giorgio Vasari lo menzion\u00f2 nelle sue \"Vite\".\nDi fronte al Corso San Bartolo dei Pittori c'\u00e8 il vicolo dell'Onest\u00e0, che conduce nella piazzetta dei Tre Re, dove risiedeva il Magistrato dell'Onest\u00e0, incaricato di provvedere alla vigilanza dei costumi. Su questa piazzetta c'erano anche la loggia e la torre dei Macci, proprietari delle case fra la piazzetta e la via Calzaiuoli.\nUltimo tratto.\nIl tratto tra via della Condotta e piazza della Signoria \u00e8 l'unico ad aver mantenuto l'aspetto antico perch\u00e9 aveva la larghezza attuale fin dal 1383. L'edificio ai numeri 2-12 rosso \u00e8 l'antico palazzo Bombicci, seguito, oltre via della Condotta, dal palazzo dei Buonaguisi, mentre sul lato opposto, numerato come piazza della Signoria 4a, si trova l'antico palazzo dell'Arte dei Mercatanti o di Calimala.\nOltre l'incrocio di via di Porta Rossa si trova il palazzo dei Cavalcanti, con un antico scudo, e attiguamente la sede della Compagnia di Orsanmichele o dei Laudesi, con la sigla OSM scolpita.\nLapidi.\nTutta la strada \u00e8 ricca di targhe commemorative. Al numero 10 una targa ricorda il ritrovamento delle fondamenta della cerchia romana di mura avvenuto all'epoca dello sventramento della strada.\nAl numero 11 rosso, sul palazzo dei Cavalcanti, si trova una targa dantesca che ricorda i versi dedicati a Guido in un passo dell\"'Inferno\" (X, 58-63).\nAi numeri 56-58 una targa ricorda la chiesa di San Bartolomeo, sconsacrata nel 1768 e poi demolita. Un'altra chiesa che ebbe sorte analoga, Santa Maria Nepotecosa, \u00e8 ricordata al numero 72 rosso.\nAl numero 83 rosso, sul muro di una casa, \u00e8 presente lo stemma di Gualtieri VI di Brienne, l'odiato Duca di Atene che tiranneggi\u00f2 la citt\u00e0 tra il 1342 e il 1343. Fu posto da un suo sostenitore, Cerrettieri Visdomini, e una targa ricorda questa sua sciagurata scelta, indicando come \"di mala ambizione tratto, le sue case in onta alla citt\u00e0 oppressa, non impunemente contaminava\".\nAl 97 rosso un'altra targa ricorda il laboratorio di Donatello e Michelozzo, che lavorarono \"come fratelli\". Al 105 rosso una lapide rettangolare tramanda il ricordo del Corso degli Adimari e delle case della famiglia. Infine ai numeri 122-124 rosso si trova una grande lapide marmorea che ricorda l'ampliamento della strada tra il 1842 e il 1844 sotto Leopoldo II di Lorena."}
{"id": "414559", "revid": "119337772", "url": "https://it.wikipedia.org/wiki?curid=414559", "title": "Briana Banks", "text": "Biografia.\nNata a Monaco di Baviera da padre tedesco e madre italoamericana, Briana si trasfer\u00ec negli Stati Uniti quando aveva sette anni. Scelse la cittadinanza statunitense a 18 anni. Prima di iniziare la carriera nell'intrattenimento per adulti lavor\u00f2 in un negozio di arte, come segretaria e come archivista.\nBriana inizi\u00f2 la sua carriera nel 1999 posando nuda in molte riviste per soli uomini.\nIl suo primo film pornografico fu \"University Coeds 18\", in una scena con Brandon Iron. Inizi\u00f2 la sua carriera con il nome \"Mirage\", ma nel 2000 dopo il primo dei suoi due interventi chirurgici al seno cambi\u00f2 il suo nome in \"Briana Banks\".\nLa sua prima apparizione col nome \"Briana Banks\" fu nel film \"Decadent Divas 9\".\nBriana \u00e8 sotto contratto con la Vivid Entertainment.\nNel 2003 ha sposato il pornoattore Bobby Vitale. Sul suo sito su \"My Space\", Briana ha pubblicato la notizia della separazione.\nNel 2004 Briana \u00e8 stata uno degli autori del libro \"How To Have a XXX Sex Life: The Ultimate Vivid Guide\". Nel libro lei ed altre attrici della Vivid davano consigli sul sesso e raccontavano aneddoti sulla loro vita sessuale privata.\nTemporaneamente ritirata nel 2011, nel 2016 ha ripreso la sua carriera, nel film \"True MILF 3\"."}
{"id": "414562", "revid": "14214", "url": "https://it.wikipedia.org/wiki?curid=414562", "title": "Sale interno", "text": ""}
{"id": "414563", "revid": "14214", "url": "https://it.wikipedia.org/wiki?curid=414563", "title": "Doppio ione", "text": ""}
{"id": "414564", "revid": "14214", "url": "https://it.wikipedia.org/wiki?curid=414564", "title": "Ione doppio", "text": ""}
{"id": "414565", "revid": "55841", "url": "https://it.wikipedia.org/wiki?curid=414565", "title": "Fujimura Shinichi", "text": ""}
{"id": "414567", "revid": "1573940", "url": "https://it.wikipedia.org/wiki?curid=414567", "title": "Paul Oswald Ahnert", "text": "Divenne famoso nel suo paese per la pubblicazione del \"Kalender f\u00fcr Sternenfreunde\", un calendario annuale di eventi astronomici. \nDurante la prima guerra mondiale fu soldato semplice nell'esercito tedesco. Dopo la guerra divenne membro del Partito Socialdemocratico di Germania, SPD, opponendosi alla nascita del militarismo e al sentimento di rivalsa sostenuto dalla destra tedesca. Tra il 1919 e il 1933 lavor\u00f2 come maestro elementare. Inoltre fu un notevole astronomo amatoriale, e nel 1923 pubblic\u00f2 il suo primo articolo nella rivista scientifica \"Astronomische Nachrichten\", riguardante le variabili a lungo periodo che aveva studiato dal suo osservatorio privato. \nQuando Hitler divenne Cancelliere nel 1933, il regime nazista rimosse Ahnert dal suo incarico. Fu arrestato ed imprigionato per alcuni mesi in un campo di concentramento. Dopo il rilascio, dovette guadagnarsi da vivere con lavori occasionali. Nel 1938 ebbe un colpo di fortuna; infatti Cuno Hoffmeister lo invit\u00f2 all'Osservatorio Sonneberg, dove lavor\u00f2 durante la seconda guerra mondiale come assistente osservatore in una ricerca a lungo termine e a un programma di osservazioni di campo. \nDopo la guerra incontr\u00f2 l'astronoma Eva Rohlfs a Sonneberg, e la spos\u00f2 nel 1952. Il matrimonio dur\u00f2 soltanto due anni, perch\u00e9 Eva mor\u00ec nel 1954 a 41 anni. Durante gli anni cinquanta Ahnert divenne un astronomo di fama internazionale, e fece importanti osservazioni sulle stelle variabili e sull'attivit\u00e0 solare. \nRicevette un dottorato onorario in astrofisica all'Universit\u00e0 di Jena nel 1957. Il suo nome divenne noto in Germania quando inizi\u00f2 a pubblicare il calendario astronomico, il cui primo volume fu stampato nel 1949, e che continu\u00f2 ad uscire per oltre 40 anni, fino a che Anhert non si ritir\u00f2, ormai novantenne, lasciando il lavoro in mani pi\u00f9 giovani. Mor\u00ec a 91 anni. \nL'asteroide 3181 Ahnert porta il suo nome."}
{"id": "414568", "revid": "55841", "url": "https://it.wikipedia.org/wiki?curid=414568", "title": "Shinichi Fujimura", "text": ""}
{"id": "414569", "revid": "30610", "url": "https://it.wikipedia.org/wiki?curid=414569", "title": "Didelphidae", "text": "I Didelfidi (Didelphidae) sono una famiglia di mammiferi marsupiali americani; unici rappresentanti dell'ordine dei Didelfimorfi. Le specie, arboricole e con coda prensile, sono chiamate comunemente hopossum (opossum o opossi al plurale), o anche sar\u00ecga.\nSpecie.\nNe esistono 75 specie, distribuite in 11 generi. Le pi\u00f9 comuni sono l'Opossum Comune e l'opossum della Virginia.\nSe tenuti in cattivit\u00e0, sono molto esigenti in quanto soffrono in piccoli spazi ma soprattutto patiscono la luce.\nPossiamo trovarli nella zona compresa tra il sud degli Stati Uniti ed il nord dell'Argentina.\nLa maggior parte degli opossum sono arboricoli. Possiedono piedi prensili provvisti di robuste unghie. Sono predatori di rettili, uccelli e piccoli mammiferi. Si cibano tuttavia anche di foglie e frutti. \nLa gestazione dura da 8 a 14 giorni. Successivamente i cuccioli, del tutto immaturi, vivono per pi\u00f9 di 100 giorni nel marsupio della madre.\nClassificazione.\nAltri taxon non pi\u00f9 considerati validi sono:\nDerorhynchinae Marshall 1987, Didelphina Gray 1825, Dryolestes tenax Marsh 1889, Marmosopsini Kirsch and Palma 1995, Peramelina Gray 1825, Phascolomina Gray 1825.\nNei media.\nNei film di animazione \"L'era glaciale 2\", \"L'era glaciale 3\" e \"L'era glaciale 4\", ci sono due opossum, Crash e Eddie. Anche nel film di animazione \"La gang del bosco\" (Over the edge) del 2006 compaiono due opossum: Ozzy e sua figlia Heather, doppiati rispettivamente, nella versione originale, da William Shatner e da Avril Lavigne. Un opossum compare anche nel lungometraggio in stop motion \"Fantastic Mr. Fox\" di Wes Anderson. La Echo Creek Academy, l'immaginaria scuola frequentata dai protagonisti della serie animata \"Marco e Star contro le forze del male\", ha come mascotte un opossum chiamato Otis."}
{"id": "414570", "revid": "55841", "url": "https://it.wikipedia.org/wiki?curid=414570", "title": "Fujimura Shin'ichi", "text": ""}
{"id": "414573", "revid": "729019", "url": "https://it.wikipedia.org/wiki?curid=414573", "title": "Julia Bond", "text": "Biografia.\nFa il suo esordio nel 2005 a 18 anni. Molti dei suoi film contengono delle scene interrazziali. \u00c8 stata considerata come \"box cover queen\" durante l'estate dello stesso anno, per essere apparsa su numerose copertine di DVD. \u00c8 stata protagonista di numerosi film.\nHa una figlia, Kaitlynn Rhenea.\nJulia Bond ha diversi tatuaggi, tra cui:\nIl 18 marzo 2005 fu intervistata dal noto conduttore americano Jay Leno e alla domanda se avesse mai posato nuda, Julia rispose mostrando il paginone centrale di una rivista per adulti.\n\u00c8 apparsa al \"Jerry Springer Show\" il 26 luglio 2006 rivelando a sua madre la realizzazione di 45/50 film porno in un anno .\nHa lavorato per: Evil Angel, New Sensations, Zero Tolerance Entertainment, Elegant angel, Digital sin, 3rd Degree, Shane's World, DVSX, VCA Pictures, Naughty America."}
{"id": "414576", "revid": "114089426", "url": "https://it.wikipedia.org/wiki?curid=414576", "title": "Quark charm", "text": "Il quark charm (solitamente abbreviato in \"quark c\") \u00e8 un quark di seconda generazione con una carica elettrica positiva di + e. Con 1,3 GeV (poco pi\u00f9 della massa del protone) \u00e8 il terzo per massa tra tutti i quark.\nLa sua esistenza fu ipotizzata nel 1964 da Bjorken e Glashow, ed inserita nel modello standard delle interazioni deboli nel 1970 dallo stesso Sheldon Glashow, da John Iliopoulos e Luciano Maiani.\nFu osservato per la prima volta nel 1974 con la scoperta del mesone incanto J/\u03c8, contemporaneamente da un gruppo guidato da Burton Richter allo SLAC e da un gruppo guidato da Samuel C.C. Ting al Brookhaven National Laboratory (BNL).\nAdroni che contengono quark charm.\nTra gli adroni che contengono quark charm, si includono:"}
{"id": "414578", "revid": "2166030", "url": "https://it.wikipedia.org/wiki?curid=414578", "title": "Cristiano I di Danimarca", "text": "In Svezia il suo breve regno fu preceduto dai reggenti, J\u00f6ns Bengtsson Oxenstierna e Erik Axelsson Tott e succeduto dal reggente Kettil Karlsson Vasa. Fu anche duca di Schleswig e Holstein (1460-1481).\nBiografia.\nSuo padre era il conte Dietrich di Oldenburg (morto nel 1444) cui successe come conte di Oldenburg e Delmenhorst. Sua madre, Edvige di Schleswig e Holstein (Edvige di Schauenburg), morta nel 1436, era la seconda moglie del padre. Cristiano aveva due fratelli, il conte Maurizio V di Delmenhorst (1428-1464) e il conte Gerardo VI di Oldenburg e Delmenhorst (1430-1500), e una sorella, Adelaide.\nNel 1448 Cristiano venne eletto al trono vacante danese, in quanto discendente di re Eric V di Danimarca. Il trono venne inizialmente offerto dallo \"Statsraad\" al pi\u00f9 importante signore feudale danese, ovvero il duca Adolfo VIII di Schleswig-Holstein, il quale, essendo relativamente anziano e senza figli, declin\u00f2 l'offerta e raccomand\u00f2 il nipote.\nNel 1450 Cristiano venne riconosciuto anche per la successione al trono ereditario di Norvegia, come discendente di re Haakon V di Norvegia. Il trono era stato originariamente lasciato vacante alla morte del predecessore di Cristiano, Cristoforo di Norvegia, ma era stato per breve tempo occupato nel 1449 da un rivale svedese, Karl Knutsson (Carlo I di Norvegia). Knutsson non era un parente di sangue dei re norvegesi e venne deposto dal trono nel 1450. All'epoca, la Norvegia era l'unico regno scandinavo ad essere ereditario. Comunque, a partire dal XIV secolo era diventato cos\u00ec debole che la sua successione ereditaria tese a seguire le elezioni monarchiche in Danimarca e Svezia.\nKarl Knutsson era stato eletto re di Svezia nel 1448, ma divenne sempre pi\u00f9 impopolare e fu costretto all'esilio nel 1457. Cristiano venne infine eletto nella parte svedese dell'Unione di Kalmar, ricevendo il potere dai temporanei reggenti svedesi, l'arcivescovo J\u00f6ns Bengtsson Oxenstierna e il signore Erik Axelsson Tott. Comunque, essendo gli svedesi divisi in fazioni (i benefici dell'unione erano contro i benefici nazionalistici), il suo regno in Svezia fin\u00ec nel 1464, quando il vescovo Kettil Karlsson Vasa venne instaurato come nuovo reggente. Karl Knutsson venne richiamato come re di Svezia, fu esiliato per una seconda volta, richiamato nuovamente, per morire infine durante il suo terzo mandato come re. Il tentativo finale di Cristiano di riottenere la Svezia si concluse con un totale fallimento militare a Brunkeberg (fuori Stoccolma) nell'ottobre 1471, dove fu sconfitto dal reggente svedese Sten Sture il Vecchio appoggiato dal clan di nobili danesi-svedesi della famiglia Thott. Cristiano mantenne le sue pretese al trono svedese fino alla sua morte nel 1481.\nNel 1460 re Cristiano divenne anche duca di Schleswig e conte di Holstein (nel 1474 l'Holstein fu elevato a Ducato dall'Imperatore del Sacro Romano Impero). Cristiano eredit\u00f2 lo Schleswig-Holstein dopo un breve interregno, in quanto primogenito della sorella di Adolfo VIII, duca di Schleswig (Jutland Meridionale) e conte di Holstein, del clan dei principi Schauenburg, morto senza eredi il 4 dicembre 1459. C'erano diversi pretendenti genealogici all'Holstein, ma Cristiano era nipote del regnante in carica, il parente pi\u00f9 prossimo del ramo pi\u00f9 longevo e in possesso di pi\u00f9 feudi. La successione di Cristiano venne confermata dalla nobilt\u00e0 e dai rappresentanti di queste province a Ribe, il 5 marzo 1460.\nI possedimenti personali di Cristiano giunsero alla massima estensione nel 1460-64, prima della perdita della Svezia. Comunque, molte parti del suo regno volevano governarsi localmente, e ci furono lotte costanti. La Danimarca era il suo centro di potere pi\u00f9 importante. Il Regno ereditario di Norvegia si rivel\u00f2 un baluardo per i suoi eredi, richiedendo alle altre monarchie elettive di sceglierli come sovrani, allo scopo di preservare l'unione.\nNel 1474 Cristiano intraprese un viaggio in Italia che lo port\u00f2 nel mese di aprile a Milano (il suo soggiorno in Lombardia \u00e8 celebrato da affreschi del Romanino nel Castello di Malpaga), poi a Firenze (ospite di Lorenzo il Magnifico) e infine a Roma, dove incontr\u00f2 papa Sisto IV. In quell'occasione, la moglie ricevette dal papa l'autorizzazione a fondare una universit\u00e0 a Copenaghen, che sarebbe stata creata nel 1478 o 1479. In visita alla citt\u00e0 di Mantova, Cristiano insign\u00ec il marchese Ludovico Gonzaga, suo cognato, dell'onorificenza dell'Ordine dell'Elefante. La sua presenza a Mantova venne poi immortalata da Andrea Mantegna che lo inser\u00ec tra i personaggi raffigurati nel ciclo affrescato della Camera degli sposi nel Castello di San Giorgio, parte integrale del Palazzo Ducale di Mantova.\nNell'autunno dello stesso anno visit\u00f2 Carlo I di Borgogna, in qualit\u00e0 di intermediario tra lui e il re dei Romani Massimiliano I. Rimase in Borgogna per diversi mesi, prima di passare in Olanda agli inizi del 1475.\nCristiano mor\u00ec a Copenaghen il 21 maggio 1481, all'et\u00e0 di 55 anni. \u00c8 sepolto nella Cattedrale di Roskilde.\nLa dinastia da lui fondata, il casato di Oldenburg, \u00e8 rimasta sul trono di Danimarca, ed \u00e8 stata sul trono di Norvegia fino al 1814 e di nuovo dal 1905.\nMatrimonio ed eredi.\nCristiano spos\u00f2 Dorotea di Brandeburgo (1430 - 25 novembre 1495), vedova del suo predecessore, re Cristoforo III di Danimarca il 28 ottobre 1449 a Copenaghen. Dorotea e Cristiano ebbero cinque figli:\nAlbero genealogico.\nLa madre di Cristiano, Edvige di Schauenburg, era una discendente e erede di Ingeborg di Meclemburgo (Contessa consorte di Holstein e Schauenburg), una figlia di Eufemia di Svezia (Duchessa consorte di Meclemburgo), ella stessa unica figlia di Ingeborg di Norvegia, Duchessa consorte di Sudermannia, che era l'unica figlia e unica sopravvissuta della prole di Haakon V di Norvegia ed Eufemia di Rugen.\nEufemia di Svezia era la sorella di re Magnus II di Svezia (re Magnus Eriksson) e figlia del duca Eric di Sudermannia, secondo figlio di Magnus III di Svezia (re Magnus Ladislaus Birgersson). In aggiunta alle famiglie di Holstein, Lauenburg, Wolgast, e Meclemburgo, Cristiano di Oldenburg era uno dei pochi discendenti sopravvissuti degli antichi re svedesi.\nTramite i suoi quarto e quintogenito rispettivamente, fu progenitore di Giacomo I d'Inghilterra e Scozia e di sua moglie Anna di Danimarca. \u00c8 quindi un progenitore dell'attuale famiglia reale britannica, compresa Elisabetta II del Regno Unito. Tramite il maggiore dei suoi figli sopravvissuti, \u00e8 progenitore dei duchi di Lorena (in seguito imperatori d'Austria) e anche degli elettori del Brandeburgo-Prussia. Tramite il figlio minore, \u00e8 progenitore dei re di Danimarca, Grecia, Norvegia e di alcuni re svedesi, oltre che degli zar di Russia.\nSuo nipote fu Cristiano II di Danimarca, altro grande re di questa penisola."}
{"id": "414581", "revid": "628767", "url": "https://it.wikipedia.org/wiki?curid=414581", "title": "Andrea d'Ungheria", "text": "A sei anni venne fatto sposare alla lontana parente Giovanna, nipote e unica discendente di Roberto d'Angi\u00f2, re di Napoli. Le nozze avrebbero dovuto riunire i due rami del casato angioino, per mettere fine alla contesa dinastica sulla Corona di Napoli. Andrea crebbe alla corte napoletana allevato dalla sua cerchia e mal si adatt\u00f2 agli usi e costumi del Regno, estraniandosi dalla moglie.\nNel 1343, Roberto d'Angi\u00f2 lasci\u00f2 solamente alla nipote Giovanna la Corona del \u00abRegno\u00bb, nonostante le recriminazioni degli ungheresi. A quel punto iniziarono varie congiure famigliari, tra i vari discendenti della dinastia angioina, con il coinvolgimento della Santa Sede, di cui il Regno di Napoli era vassallo, per far riconoscere o meno il titolo di \u00abRe\u00bb ad Andrea. \nNel 1345, Papa Clemente VI giunse alla conclusione di far incoronare come sovrani entrambi gli sposi, ma che per Andrea il titolo fosse puramente onorifico, dato che il potere di governo sarebbe rimasto nelle mani della regina Giovanna I. Poco prima che la decisione fosse risaputa, Andrea rimase ucciso in una congiura di palazzo, nella notte tra il 18 e il 19 settembre 1345.\nBiografia.\nInfanzia e fidanzamento.\nSecondo la cronaca di Johannes de Thurocz, il secondogenito di Carlo I d'Ungheria e Elisabetta di Polonia nacque il giorno di Sant'Andrea, il 30 novembre 1327 e per questo venne battezzato Andrea.\nProbabilmente trascorse la sua infanzia a Visegr\u00e1d assieme al fratello maggiore Luigi. Assieme a lui ricevette un'educazione da Mikl\u00f3s Drugeth e Mikl\u00f3s Kenesich, i quali rimasero feriti mortalmente durante il fallito attentato di Feliciano Zach contro la famiglia reale (17 aprile 1330).\nNel 1333, all'et\u00e0 di appena sette anni, divenne parte integrante nella contesa famigliare sulla Corona del Regno di Napoli, che gli angioini d'Ungheria reclamavano per diritto di primogenitura. Nel 1295, alla morte di Carlo Martello d'Angi\u00f2 primogenito di Carlo II di Napoli, quest'ultimo decise assieme a Papa Bonifacio VIII che la Corona napoletana fosse destinata al terzogenito Roberto d'Angi\u00f2 (dopo che il secondogenito Ludovico, poi divenuto santo, aveva scelto la vita ecclesiastica). Al figlio di Carlo Martello, Carlo, il padre di Andrea, sarebbe spettato reclamare il trono d'Ungheria, grazie alla parentela materna.\nLa discendenza di Carlo Martello si era sempre lamentata di essere stata defraudata del trono di Napoli, ma la Santa Sede, di cui il Regno di Napoli era stato vassallo, non aveva mai accolto questi reclami. Quando re Roberto rimase con solo due nipoti femmine come eredi dirette solo due nipoti, Carlo I d'Ungheria propose al pontefice di acconsentire alle nozze tra uno dei suoi figli e l'erede di Roberto, la piccola Giovanna. Per placare la situazione, Papa Giovanni XX approv\u00f2 il matrimonio tra i due rami della dinastia, in modo da far concludere la diatriba e spron\u00f2 il sovrano di Napoli ad accettare.\nInizialmente il re d'Ungheria aveva designato il suo primogenito Luigi come marito di Giovanna, mentre Andrea gli sarebbe subentrato in caso di sua morte prematura. Durante le trattative tuttavia, il sovrano cambi\u00f2 idea e decise che sarebbe stato Andrea a sposare Giovanna. A Napoli, l'unione venne avversata soprattutto da Caterina di Valois, principessa di Taranto, che sperava di far sposare i suoi figli alle nipoti di re Roberto. Nel gennaio 1333, il pontefice eman\u00f2 una bolla in cui ordinava che Giovanna e Maria venissero fidanzate ai figli del sovrano ungherese. \nNell'estate 1333, Carlo I d'Ungheria venne a Napoli di persona per trattare con lo zio Roberto il futuro matrimonio dinastico. Infine si accordarono che Andrea e Giovanna si sarebbero fidanzati, ma se lei fosse morta prematuramente Andrea avrebbe sposato Maria; in caso contrario, Giovanna avrebbe sposato uno degli altri principi ungheresi: Luigi o Stefano. Il fidanzamento ufficiale venne concluso in gran pompa il 26 settembre 1333. \nIl 27 settembre, Roberto nomin\u00f2 Andrea duca di Calabria e principe di Salerno. Il novembre successivo, il pontefice concesse le dispense necessarie per le nozze poter celebrare le nozze fra consanguinei. \nAndrea e Giovanna avevano caratteri completamente diversi e quasi incompatibili. La futura regina era cresciuta nello splendore e nella magnificenza della corte di Roberto, immersa nel clima culturalmente vivace e raffinato di cui il sovrano, grande mecenate, amava circondarsi. Andrea aveva invece un carattere molto pi\u00f9 rozzo e incolto, essendo allevato secondo principi militareschi e di spregiudicata risolutezza. L'unione fra i due cugini fu infatti molto infelice, ma l'alto valore politico che essa sostanziava costrinse entrambi ad accettare e tollerare l'insofferenza verso l'altro.\nL'ascesa al trono di Giovanna.\nIl 16 gennaio 1343 \"Roberto il Saggio\" mor\u00ec e Giovanna fu chiamata alla successione. Ma all'atto di accedere alla propria eredit\u00e0, la nuova regina si rifiut\u00f2 di condividere col marito la sovranit\u00e0 sul regno: spalleggiata da una buona parte della nobilt\u00e0 napoletana, Giovanna si oppose fermamente al rispetto delle volont\u00e0 testamentarie del nonno, provocando l'intervento del papa Clemente VI, titolare della signoria feudale sul reame. Il pontefice dispose l'annullamento del testamento di Roberto e, convocata Giovanna a Roma, la incoron\u00f2 unica sovrana di Napoli, concedendo al marito Andrea il solo titolo di duca di Calabria.\nLa mossa di Giovanna, avallata dal pontefice, irrit\u00f2 profondamente il principe Andrea, incapace tuttavia di pretendere il rispetto dei propri diritti ereditari e delle volont\u00e0 del defunto Roberto. Il marito della regina era circondato dai nemici e qualsiasi sua reazione avrebbe potuto scatenare tragiche conseguenze. Temendo per la propria vita, Andrea scrisse alla madre Elisabetta di Polonia, esprimendole il desiderio di lasciare al pi\u00f9 presto il reame napoletano. La vedova di Carlo Roberto decise di intervenire e si rec\u00f2 alla corte di Napoli mascherando la sua venuta dietro le parvenze di una visita di Stato. Prima di rientrare in Ungheria, Elisabetta pretese da papa Clemente VI il ritiro delle sue disposizioni e l'autorizzazione all'incoronazione di Andrea. Pare inoltre che Elisabetta avesse lasciato a suo figlio un anello, che avrebbe dovuto proteggerlo dai pericoli di morte per avvelenamento o per arma da taglio.\nLa congiura contro Andrea.\nMentre il pontefice procedeva alla revisione delle proprie decisioni, un folto gruppo di nobili napoletani pianific\u00f2 l'unico stratagemma che avrebbe consentito di evitare l'ascesa al trono di Andrea. La notte del 18 settembre 1345, dopo una lunga battuta di caccia, il principe fu aggredito dai congiurati mentre si allontanava dalla propria stanza del castello di Aversa (l'antico maniero angioino, che divenne poi monastero dei padri celestini, l'attuale chiesa della Madonna di Casaluce). I cospiratori riuscirono a strangolarlo con una corda e a scaraventare il suo corpo gi\u00f9 dalla finestra, mentre le sue urla disperate, almeno cos\u00ec si racconta, furono del tutto ignorate dalla regina Giovanna.\nL'epilogo.\nLa sovranit\u00e0 assoluta di Giovanna sul regno di Napoli era salva, ma l'assassinio di Andrea segn\u00f2 l'inizio di un lungo e tormentato periodo di guerre che avrebbe sconvolto il meridione d'Italia per molti anni. Il delitto provoc\u00f2 infatti la reazione incollerita di Luigi I d'Ungheria, fratello di Andrea, che per ben due volte avrebbe invaso il regno mettendo in serio pericolo la permanenza di Giovanna sul trono napoletano. La responsabilit\u00e0 diretta della sovrana nella morte di Andrea non fu mai provata. Il processo istituito a suo carico dalla corte pontificia di Avignone dichiar\u00f2 la sua completa innocenza ed estraneit\u00e0 alla congiura, ma la sentenza fu evidentemente barattata con la cessione da parte di Giovanna alla Chiesa del dominio della citt\u00e0 francese. L'assassinio di Andrea fu vendicato solo trentasette anni dopo, il 12 maggio 1382, quando i sicari inviati da Carlo di Durazzo raggiunsero Giovanna nella fortezza di Muro Lucano, dov'era stata rinchiusa, e la uccisero.\nDiscendenza.\nAndrea ebbe da Giovanna un solo figlio postumo, morto ancora bambino presso la corte d'Ungheria:"}
{"id": "414582", "revid": "119997076", "url": "https://it.wikipedia.org/wiki?curid=414582", "title": "Geografia della Macedonia del Nord", "text": "La Macedonia del Nord \u00e8 un paese senza sbocchi sul mare, localizzato nell'entroterra della parte meridionale della Penisola balcanica. Il paese \u00e8 solo una parte della regione pi\u00f9 ampia chiamata Macedonia, le cui parti rimanenti appartengono ai paesi vicini, la Grecia (con pi\u00f9 della met\u00e0 del totale), la Bulgaria (con meno di un decimo), e l'Albania.\nDati generali.\nConfini.\nLa Macedonia del Nord confina a ovest con l'Albania per un totale di 151\u00a0km, a est con la Bulgaria per 148\u00a0km, a sud con la Grecia per 228\u00a0km e a nord con la Serbia per 221\u00a0km.\nIl paese non ha sbocchi sul mare.\nSuperficie.\nLa superficie totale \u00e8 pari a 25.333\u00a0km\u00b2 (poco pi\u00f9 grande del Piemonte) di cui 477\u00a0km\u00b2 sono acque interne.\nMorfologia.\nIl terreno della Macedonia del Nord \u00e8 prevalentemente aspro e accidentato, soprattutto nella parte settentrionale e occidentale del paese dove i rilievi superano i 2.500 m s.l.m. (catena del \u0160ar-planina e poco a sud-ovest il monte Korab 2.764 m s.l.m.) ed i Monti Rodopi intorno alla valle del fiume Vardar.\nLa Macedonia del Nord ha anche montagne scenografiche. Esse appartengono a due differenti catene montuose: la Catena Dinara e la Rodopska. Le montagne della Catena Dinara sono pi\u00f9 antiche con segni di prolungata erosione; la Catena Rodopska \u00e8 pi\u00f9 giovane, pi\u00f9 accidentata con scenari alpini.\nMuovendosi verso sud le vallate fluviali si fanno pi\u00f9 ampie e diminuiscono gradualmente di altezza prestandosi a diverse tipologia di colture che hanno avuto un recente rilancio con la massiccia immigrazione di popolazione dalla Serbia e dal Montenegro. Le colture che meglio si adattano al regime delle piogge sono il cotone e il tabacco, molto diffusi sono anche i pascoli sfruttati stagionalmente nella transumanza.\nLe dieci montagne pi\u00f9 alte della Macedonia del Nord sono:\nIdrografia.\nTre grandi laghi, il Lago di Ocrida, il Lago Prespa ed il Lago Dojran si trovano sui confini meridionali della Repubblica, tagliati dalle frontiere con l'Albania e la Grecia. La regione \u00e8 sismicamente attiva ed \u00e8 stata luogo in passato di terremoti distruttivi, il pi\u00f9 recente nel 1963 quando Skopje venne gravemente danneggiata da un evento sismico distruttivo, che caus\u00f2 rotture e distruzioni di opere d'arte.\nClima.\nCaldo, estati ed autunni secchi, ed inverni relativamenti freddi con pesanti nevicate\nTerreno:\nterritorio montuoso con valli e bacini profondi; tre grandi laghi, tutti divisi dalla linea di frontiera; il paese \u00e8 diviso in due dal fiume Vardar.\nEstremit\u00e0 in elevazione:\n\"punto pi\u00f9 basso:\"\nFiume Vardar al confine con la Grecia: 50 m\"punto pi\u00f9 alto:\"\nMonte Korab (Maja e Korabit): 2,753 m\nRisorse naturali:\ncromo, piombo, zinco, manganese, tungsteno, nickel, ferro, zolfo, terra coltivabile\nUso della terra:\n\"terra coltivabile:\"\n24%\n\"terra a raccolta permanente:\"\n2%\n\"terra a pascolo permanente:\"\n25%\n\"foreste e boschi:\"\n39%\n\"altro:\"\n10% (stima 1993)\nTerra irrigata:\n830\u00a0km\u00b2 (stima 1999)\nRischi naturali:\nalto rischio sismico\nAmbiente - problemi attuali:\ninquinamento dell'aria a causa di impianti metallurgici"}
{"id": "414585", "revid": "2217068", "url": "https://it.wikipedia.org/wiki?curid=414585", "title": "Tory Lane", "text": "Biografia.\nInizia a 6 anni con la danza classica e dopo il diploma di scuola superiore si \u00e8 laureata in economia al Broward Community College. Ha lavorato in vari locali coma barista e cameriera e poi come spogliarellista in vari club della Florida.\nLa sua carriera pornografica comincia nel 2004 a seguito di un diverbio con la propria famiglia, portandola ad andarsene di casa, e dopo aver partecipato ad alcuni video porno amatoriali, firma con la casa di produzione Bang Bros. Nel 2010 vince l'AVN Award for Best Group Sex Scene (film).\n\u00c8 stata poi scoperta dalla \"LA direct models\", societ\u00e0 di talenti dell'industria pornografica.\nLa sua prima scena avviene nel film: \"The Young &amp; The Raunchy\". Nel 2014 ha partecipato alla prima edizione del talent show Brazzers House, dove ha raggiunto la finale.\nRiconoscimenti.\nAVN Award"}
{"id": "414586", "revid": "31101", "url": "https://it.wikipedia.org/wiki?curid=414586", "title": "Abies pectinata", "text": ""}
{"id": "414587", "revid": "9", "url": "https://it.wikipedia.org/wiki?curid=414587", "title": "Cristiano I di Svezia", "text": ""}
{"id": "414588", "revid": "767487", "url": "https://it.wikipedia.org/wiki?curid=414588", "title": "Mick Abrahams", "text": "Michael Timothy Abrahams fu il primo chitarrista dei Jethro Tull, band con la quale registr\u00f2 il primo album, \"This Was\", nel 1968. A causa di contrasti con Ian Anderson dovuti a differenze di opinioni circa lo stile musicale che avrebbe dovuto perseguire il gruppo, decise di abbandonare la band nel novembre dello stesso anno, sostituito momentaneamente da Tony Iommi e definitivamente da Martin Barre.\nFu cos\u00ec che Abrahams ebbe occasione di formare i Blodwyn Pig nel 1969 registrando due album, ma nel 1970 decise di abbandonare il gruppo e formare \"The Mick Abrahams Band\", con la quale incise due album per la Chrysalis Records: \"A musical Evening with Mick Abrahams\" e \"At Last\". A seguito della mediocre accoglienza dei due album, Abrahams decise di lasciare il mondo della musica per dedicarsi in pieno al suo lavoro di venditore di automobili, salvo poi ritornare sui suoi passi nel 1987 quando ricominci\u00f2 a registrare sia come solista sia con i vecchi membri dei Blodwyn Pig.\nA fine anni novanta Abrahams form\u00f2 una nuova band chiamata This Was, proprio come l'album d'esordio dei Jethro Tull, nella quale figurano alcuni dei vecchi membri del gruppo, escluso ovviamente Ian Anderson, e con cui si \u00e8 esibito con le canzoni di quell'album. Questo ha causato malumori da parte di molti fan dei Jethro Tull anche se lo stesso Anderson non sembra essersela presa pi\u00f9 di tanto se si pensa che quest'ultimo ha contribuito recentemente alla registrazione di alcuni pezzi di Abrahams comparendo anche in alcuni suoi \"tour\".\nNel 1975 Abrahams intraprese inoltre la carriera solista; nei suoi album collabora spesso con musicisti di primo piano, tra cui Phil Manzanera (Roxy Music), Robby Steinhardt (Kansas), Ian McDonald (King Crimson) e Clive Bunker, suo ex compagno nei Jethro Tull."}
{"id": "414592", "revid": "204012", "url": "https://it.wikipedia.org/wiki?curid=414592", "title": "Assonometria cavaliera", "text": ""}
{"id": "414616", "revid": "1234826", "url": "https://it.wikipedia.org/wiki?curid=414616", "title": "Roronoa Zoro", "text": " \u00e8 uno dei protagonisti del manga \"One Piece\", scritto e disegnato da Eiichir\u014d Oda, e delle sue opere derivate.\nEntra a far parte della ciurma di Cappello di paglia come primo membro dopo che Monkey D. Rufy lo salva dall'esecuzione da parte del capitano della Marina Morgan. Nativo del Villaggio di Shimotsuki nel Mare Orientale, Zoro si \u00e8 allenato fin dall'infanzia all'uso della spada, sviluppando un peculiare stile di combattimento a tre spade, reggendone una con la bocca. Il suo sogno \u00e8 di diventare il pi\u00f9 grande spadaccino del mondo.\nCreazione e sviluppo.\nInizialmente Zoro doveva essere un membro della ciurma di Bagy, ma ad Oda piaceva l'idea di uno spadaccino con uno stile a tre spade e lo fece diventare un membro della ciurma di Cappello di paglia, con il ruolo di guerriero. Inoltre, non ricopriva il grado di vicecapitano: tale ruolo apparteneva infatti a colui che sarebbe diventato Usop. Il suo cognome \u00e8 ispirato al pirata Fran\u00e7ois l'Olonese.\n\u00c8 uno dei personaggi che hanno subito meno modifiche stilistiche nel corso della creazione: l'aspetto fisico \u00e8 rimasto pressoch\u00e9 invariato in tutti gli schizzi originari mantenendosi quasi completamente inalterato anche nel corso dell'opera. Tra i pochi cambiamenti fisici uno tra i pi\u00f9 vistosi \u00e8 la perdita dell'occhio sinistro avvenuta durante il timeskip. Nonostante sia stata mostrata solo nel volume 60 Oda durante un'intervista ha rivelato di averla ideata sin dall'inizio dell'opera.\nBiografia del personaggio.\nL'infanzia, il Mare Orientale e la prima met\u00e0 della Rotta Maggiore.\nRoronoa Zoro \u00e8 nato nel villaggio Shimotsuki nel Mare Orientale: qui inizia sin da bambino ad allenarsi nel combattimento con le spade assieme all'amica Kuina, usando due spade contemporaneamente. I due giurano che in futuro uno di loro sarebbe diventato il miglior spadaccino del mondo, ma la ragazza muore qualche tempo dopo cadendo dalle scale: il padre di Kuina regala quindi a Zoro la spada della figlia, la Wado Ichimonji, e da quel momento il ragazzo inizia a specializzarsi nella tecnica a tre spade. Crescendo diventa il cacciatore di taglie pi\u00f9 temuto del Mare Orientale, conoscendo nel mentre i fratelli Yosaku e Johnny e ricevendo una lettera di reclutamento nella Baroque Works, che per\u00f2 rifiuta.\nAnni dopo Zoro viene catturato dalla Marina a Sheltz Town dal capitano Morgan, avendo ucciso il lupo domestico del figlio di quest'ultimo, Hermeppo, che stava per aggredire una bambina. Viene liberato da Kobi e da Monkey D. Rufy, unendosi poi a quest'ultimo diventando cos\u00ec il primo membro della futura ciurma di Cappello di paglia. Nel loro viaggio nel Mare Orientale affrontano e sconfiggono la ciurma di Bagy e quella di Kuro, reclutando la ladra e navigatrice Nami e il cecchino Usop; giunti al ristorante Baratie Zoro incontra Drakul Mihawk, membro della Flotta dei Sette e miglior spadaccino del mondo, provando ad affrontarlo ma venendo rapidamente sconfitto e perdendo due delle tre spade: Mihawk tuttavia si rende conto delle sue potenzialit\u00e0 e della sua determinazione e lo sprona a diventare pi\u00f9 forte, dicendogli che lo attender\u00e0 per sfidarsi nuovamente. Dopo gli scontri ad Arlong Park, dove lo spadaccino affronta e sconfigge Hacchan, la ciurma, cui si \u00e8 unito il cuoco Sanji, si dirige a Rogue Town, dove Zoro sostituisce le spade rotte con le leggendarie Yubashiri e Sandai Kitetsu, grazie anche all'aiuto della marine Tashigi. \nEntrati nella Rotta Maggiore la ciurma conosce la principessa di Alabasta Nefertari Bibi ed entra in conflitto con la Baroque Works; nel mentre reclutano il medico di bordo TonyTony Chopper. Ad Alabasta Zoro affronta e sconfigge Mr. 1, facendosi notare dalla Marina che gli mette una taglia sulla testa, e fa la conoscenza con l'archeologa Nico Robin, unitasi alla ciurma dopo aver abbandonato la Baroque Works. Giunti all'isola nel cielo Zoro affronta il sacerdote di Ener Ohm; tornati a terra, dopo il conflitto con Foxy, prova ad affrontare assieme a Rufy e Sanji l'ammiraglio della Marina Aokiji, che per\u00f2 lo neutralizza rapidamente. Arrivati a Water Seven Robin viene rapita dalla CP9, e la ciurma si dirige a Enies Lobby per salvarla assieme al cyborg Franky, conosciuto nel mentre. Qui Zoro affronta e sconfigge Kaku, ma perde la Yubashiri nei successivi scontri con i marines. Salpati da Water Seven giungono a Thriller Bark, dove conoscono lo scheletro musicista Brook e dove si imbattono nel membro della Flotta dei Sette Gekko Moria: Zoro affronta lo zombie del leggendario samurai Ryuma, il quale gli dona la sua spada Shusui dopo essere stato sconfitto. Dopo la sconfitta di Moria si presenta sul luogo Orso Bartholomew, incaricato di catturare Rufy: questi neutralizza tutti i presenti eccetto Zoro, che decide di sacrificarsi per difendere il suo capitano: Bartholomew trasferisce su Zoro tutti i danni subiti da Rufy nello scontro con Moria, portando lo spadaccino in fin di vita ma lasciando poi fuggire tutti i presenti. Giunti all'arcipelago Sabaody la ciurma conosce la sirena Kayme e il vicecapitano dei pirati di Roger Silvers Rayleigh; qui, a causa dell'aggressione di Rufy ai danni di un Nobile mondiale, vengono attaccati dall'ammiraglio Kizaru e nuovamente da Bartolomew, che spedisce i membri della ciurma in varie parti del mondo. Zoro atterra a Kuraigana, dove incontra l'ex sottoposta di Moria Perona e dove apprende i fatti della battaglia di Marineford da Mihawk, che abita su quell'isola. Quando riceve il messaggio di Rufy, che comunica alla ciurma che si sarebbero incontrati nuovamente solo dopo due anni, chiede a Mihawk di allenarlo e questi accetta.\nIl Nuovo Mondo.\nRiunitasi dopo due anni, la ciurma salpa verso l'isola degli uomini-pesce, dove affrontano e sconfiggono i nuovi pirati uomini-pesce capitanati da Hody Jones. Giunti nel Nuovo Mondo sbarcano a Punk Hazard, dove Rufy stringe un'alleanza con il pirata Trafalgar Law per abbattere l'Imperatore Kaido; sull'isola Zoro aiuta il samurai Kin'emon a ritrovare il giovane Momonosuke, affrontando anche Mone assieme a Tashigi, presente anch'essa sull'isola. Giunti a Dressrosa la ciurma si scontra contro il clan di Donquijote, organizzazione comandata dal membro della Flotta Donquijote Do Flamingo: Zoro elimina Pica, uno dei generali del clan, per poi fuggire assieme agli altri dall'assalto dell'ammiraglio Fujitora. Giunti a Zo scoprono che Sanji, separatosi da loro a Dressrosa assieme a Nami, Brook e Chopper, \u00e8 stato rapito dall'imperatrice Big Mom: mentre Rufy, accompagnato da Nami, Brook, Chopper e dai visoni Pedro e Carrot, si dirige a salvare il cuoco, il resto della ciurma si dirige con Law e i samurai Kin'emon, Kanjuro e Raizo al paese di Wa, per preparare l'offensiva contro Kaido. \nArrivati al Paese, Zoro, divenuto involontariamente un ricercato, scopre la verit\u00e0 su Kin'emon e sui suoi compagni, apprendendo inoltre la storia di Kozuki Oden; fa inoltre la conoscenza di Shimotsuki Yasuie, precedente \"daimy\u014d\" del paese ucciso poi dallo shogun Kurozumi Orochi, e di Hiyori, figlia di Oden e sorella di Momonosuke, che gli offre la spada del padre, la Enma, in cambio della restituzione della Shusui al paese. Durante l'assalto a Onigashima affronta brevemente Scratchmen Apoo, neutralizzandolo, e giunge assieme a Rufy, Law, Eustass Kidd e Killer dinanzi a Kaido e Big Mom, arrivata nel mentre sull'isola.\nDescrizione.\nAspetto fisico.\nZoro \u00e8 descritto come un ragazzo muscoloso con i capelli verdi; ha una cicatrice sul torace che parte dalla spalla sinistra e lo attraversa diagonalmente, ottenuta nello scontro con Mihawk al Baratie, e due sulle caviglie, causate dall'incontro con Mr. 3. Dopo i due anni di allenamento presenta un'ulteriore cicatrice sull'occhio sinistro, che tiene costantemente chiuso. \u00c8 solito indossare una panciera verde e una bandana legata al braccio sinistro, che si mette in testa durante i combattimenti pi\u00f9 impegnativi; inoltre, porta le spade appese al fianco destro. Alla prima apparizione ha 19 anni.\nPersonalit\u00e0.\nPatrizio Prata, doppiatore italiano di Zoro, afferma che \"[a] volte \u00e8 maldestro, altre pigro. Ma al tempo stesso [...] \u00e8 molto tenace\". Zoro \u00e8 un personaggio che tiene in gran conto l'onore e la lealt\u00e0 verso il capitano, anche se talvolta \u00e8 costretto a riprendere Rufy e a ricordargli le sue responsabilit\u00e0. Sebbene segua i principi del \"bushido\", \u00e8 disposto a mettere da parte l'onore personale quando si tratta di difendere i compagni, arrivando a inchinarsi e a chiedere aiuto a Drakul Mihawk, nonostante intenda sconfiggerlo: il suo sogno \u00e8 infatti diventare il miglior spadaccino del mondo, per tener fede alla promessa fatta a Kuina. Prima di unirsi alla ciurma era un cacciatore di taglie, cosa che lo ha fatto diventare noto con il soprannome di .\nZoro \u00e8 ritenuto da molti personaggi il braccio destro di Rufy e, in generale, \u00e8 da ritenersi una sorta di vicecapitano della ciurma: la sua lealt\u00e0 verso il capitano lo ha portato a decidere di sacrificarsi durante il combattimento contro Bartolomew a Thriller Bark. In generale ha un buon rapporto con tutti i membri della ciurma eccetto Sanji: la rivalit\u00e0 tra i due esiste sin dal loro primo incontro, ed \u00e8 dimostrata dal fatto che lo spadaccino non ha mai usato il nome di Sanji nel riferirsi a lui, affibbiandogli spesso e volentieri nomignoli.\nNon sono tuttavia pochi i momenti in cui Zoro assume connotazioni comiche: dalle sue frequenti dormite a bordo della nave alla messa in mostra del suo inesistente senso dell'orientamento, tale da costringere i suoi compagni a impedirgli di andare in giro da solo.\nTaglia.\nLa prima taglia di Zoro, assegnatagli dopo i fatti di Alabasta, \u00e8 di 60 milioni di berry. Dopo l'assalto a Enies Lobby la sua taglia viene raddoppiata raggiungendo cos\u00ec i 120 milioni, che lo rende assieme al capitano una delle undici Supernove. A seguito dei fatti di Dressrosa, la sua taglia viene portata a 320 milioni.\nStile di combattimento.\nZoro \u00e8 uno spadaccino inventore e sviluppatore della , con la quale impugna due spade e ne tiene una tra i denti. Sebbene preferisca usare tutte e tre le sue spade, \u00e8 in grado di combattere anche con stili a e a spada. \u00c8 poi capace di generare un'illusione che lo fa apparire come un'asura, demone a tre teste e sei braccia, aumentando il numero di spade impugnate a nove e diventando cos\u00ec in grado di usare uno stile a . Durante l'allenamento con Mihawk impara a usare l'ambizione della percezione e dell'armatura, specializzandosi nell'utilizzo di quest'ultima; inoltre, secondo Kaido, possiede anche l'ambizione del re conquistatore: sebbene lo spadaccino affermi di non esserne consapevole \u00e8 in grado di utilizzarla inconsciamente gi\u00e0 a livelli elevati.\nSpade.\nDopo la morte di Kuina Zoro riceve in dono la spada appartenuta a quest'ultima, l'owazamono , iniziando cos\u00ec a usare tre spade nei combattimenti. All'inizio della trama la usava assieme a due spade dal nome ignoto, distrutte durante il combattimento con Drakul Mihawk. Per sostituirle riesce a procurarsi a Rogue Town due spade leggendarie: la wazamono maledetta e la ryowazamono , regalategli dal commerciante dopo essere riuscito a vincere la maledizione della prima. La Yubashiri viene distrutta negli scontri a Enies Lobby: viene sostituita a Thriller Bark dalla , owazamono nera appartenuta al leggendario samurai Ryuma, che gli viene regalata dallo zombie del samurai stesso. A Wa, Hiyori chiede a Zoro di restituire la Shusui al paese, essendo stata trafugata assieme al corpo del samurai anni prima da Gekko Moria, in cambio di una delle spade di Oden, l'owazamono .\nAccoglienza.\nIn tutti i sondaggi di popolarit\u00e0 Zoro risulta essere il secondo personaggio pi\u00f9 amato dopo Monkey D. Rufy tranne che in quello del 2014 dove risulta terzo dietro a Trafalgar Law. Nel sondaggio del 2017 ritorna ad essere al secondo posto e anche in quello del 2021.\nIn un sondaggio del 2007 di Oricon, Zoro \u00e8 risultato essere il quarto personaggio di manga di cui i lettori desidererebbero uno spinoff, mentre in un sondaggio condotto da Animeclick Zoro \u00e8 risultato essere il membro della ciurma preferito dagli utenti del sito con il 25,15% dei voti. DVD Talk loda lo \"spassoso\" stile di combattimento a tre spade di Zoro come un grande esempio del senso dell'umorismo dello show. Holly Ellingwood di Activeanime ha lodato la lotta di Zoro contro Luffy, elogiando le scene d'azione. Carl Kimlinger di Anime News Network ritiene che i flashback di Zoro e di Sanji siano \u201cdavvero strappalacrime, anche se sono eseguiti con meno grazia\".\nApparizioni in altri media.\nZoro compare come uno dei rappresentanti del manga nel videogioco \"Jump Force\".\nNella cultura di massa.\nNello speciale \"La paura fa novanta XXV\" della serie \"I Simpson\", durante uno degli sketch, compaiono i protagonisti della serie vestiti come i personaggi di vari manga ed anime, tra cui Homer Simpson vestito da Zoro. Nel 2019, in occasione del ventiduesimo anniversario del manga, il mangaka Boichi, autore di \"Sun Ken Rock\" e \"Dr. Stone\", ha pubblicato su \"Shonen Jump\" uno \"one-shot\" intitolato incentrato sullo scontro tra Zoro e Drakul Mihawk. Zoro \u00e8 stato poi ritratto in una statua di bronzo posta nella prefettura di Kumamoto, citt\u00e0 natale dell'autore Eiichiro Oda, come ringraziamento per il suo supporto dopo il terremoto del 2016. La statua, appartenente a una serie raffigurante i membri della ciurma di Cappello di paglia, \u00e8 stata inaugurata il 22 gennaio 2022.\nMerchandise.\nIl marchio di borse spagnolo \"Mis zapatos\", in collaborazione con il manga di \"One Piece\", ha messo in vendita dei modelli di borse e zaini raffiguranti Rufy e Zoro. Nel settembre 2020 sono state realizzate delle illustrazioni raffiguranti Rufy e Zoro indossanti dei capi firmati Gucci, in occasione di una collaborazione tra il marchio di moda e il franchise di Oda."}
{"id": "414681", "revid": "599013", "url": "https://it.wikipedia.org/wiki?curid=414681", "title": "Statistica di Bose-Einstein", "text": "La statistica di Bose-Einstein, anche detta distribuzione di Bose-Einstein o abbreviata in statistica B-E, determina la distribuzione statistica relativa agli stati energetici all'equilibrio termico di un sistema di bosoni, nell'ipotesi che siano identici e indistinguibili tra loro. Introdotta nel 1920 da Satyendra Nath Bose per i fotoni, ed estesa agli atomi da Albert Einstein nel 1924, rappresenta, insieme alla statistica di Fermi-Dirac per i fermioni, l'aggiornamento quantistico della classica statistica di Maxwell-Boltzmann.\n\u00c8 approssimata dalla statistica di Maxwell-Boltzmann nel caso in cui siano coinvolte alte temperature e relativamente basse densit\u00e0. Poich\u00e9 la densit\u00e0 di occupazione degli stati dipende dalla temperatura, quando questa \u00e8 molto alta la maggior parte dei sistemi si colloca entro i limiti classici, ovvero le differenze tra fermioni e bosoni sono trascurabili, a meno che essi abbiano una densit\u00e0 molto alta, come ad esempio in una stella nana bianca. La trattazione quantistica delle particelle si applica quando la distanza tra le particelle si avvicina alla loro lunghezza d'onda termica di de Broglie, cio\u00e8 quando le funzioni d'onda associate alle particelle si incontrano in zone nelle quali hanno valori non trascurabili, ma non si sovrappongono.\nI bosoni, non seguendo il principio di esclusione di Pauli, possono occupare in numero illimitato lo stesso stato energetico contemporaneamente, e a basse temperature tendono ad ammassarsi nello stesso livello di bassa energia formando un condensato di Bose-Einstein. La statistica di Bose-Einstein \u00e8 particolarmente utile nello studio dei gas e costituisce, con statistica di Fermi-Dirac, la base della teoria dei semiconduttori e dell'elettronica.\nStoria.\nAll'inizio del 1920 Satyendra Nath Bose si interess\u00f2 alla teoria di Einstein secondo la quale nelle onde elettromagnetiche l'energia \u00e8 distribuita in grumi discreti, poi chiamati fotoni. Bose voleva derivare da considerazioni statistiche la formula della radiazione del corpo nero, ottenuta da Planck mediante una congettura su basi empiriche. Infatti, nel 1900 egli aveva ottenuto la sua formula con una sorta di \"manipolazione\" delle espressioni per adeguarle ai dati sperimentali. \nVent'anni pi\u00f9 tardi Bose, utilizzando le particelle immaginate da Einstein per spiegare l'effetto fotoelettrico, fu in grado di derivare la formula della radiazione, sviluppando sistematicamente una statistica per particelle pi\u00f9 massive senza la costrizione della conservazione del numero di particelle. Bose deriv\u00f2 la legge di Planck relativa alla radiazione proponendo diversi stati per i fotoni. Invece dell'indipendenza statistica delle particelle, Bose consider\u00f2 le particelle come fossero all'interno di cellette e descrisse l'indipendenza statistica dello spazio delle fasi di tali cellette. Tali sistemi ammettono due stati di polarizzazione, e ad essi \u00e8 associata una funzione d'onda totalmente simmetrica.\nBose aveva ottenuto un risultato di rilievo individuando una legge statistica in grado di spiegare il comportamento dei fotoni. Tuttavia egli all'inizio non pot\u00e9 pubblicare il suo lavoro, perch\u00e9 nessuna rivista europea voleva accettare il suo articolo per incapacit\u00e0 di comprenderlo. Bose sped\u00ec allora i suoi scritti ad Einstein, il quale comprese la loro importanza ed utilizz\u00f2 la sua influenza per ottenerne la pubblicazione.\nDescrizione.\nLa distribuzione.\nLa distribuzione di Bose-Einstein \u00e8 descritta dall'espressione:\ncon formula_2 e dove:\nCi\u00f2 si riduce alla statistica di Maxwell-Boltzmann per energie formula_9.\nUna derivazione della distribuzione di Bose-Einstein.\nSupponiamo di avere un dato numero di livelli di energia, contraddistinti dall'indice formula_10, ciascuno avente energia formula_11 e contenente un totale di formula_3 particelle. Supponiamo inoltre che ciascun livello contenga formula_4 sottolivelli distinti, ma tutti con la stessa energia e distinguibili tra loro. Ad esempio, due particelle potrebbero avere momenti diversi e di conseguenza essere distinguibili, ma potrebbero avere la stessa energia. Il valore formula_4 all\u2019\"i\"-esimo livello \u00e8 chiamato degenerazione di quel livello di energia. Un qualsiasi numero di bosoni pu\u00f2 occupare lo stesso sottolivello.\nSia formula_15 il numero di modi di distribuire formula_16 particelle tra i formula_17 sottolivelli di un certo livello energetico. Esiste solo un modo di distribuire le formula_16 particelle in un solo sottolivello, per cui formula_19. \u00c8 semplice capire che esistono invece formula_20 modi di distribuire formula_16 particelle in due sottolivelli, quindi scriveremo:\nCon un semplice ragionamento si pu\u00f2 stabilire che il numero di modi di distribuire formula_16 particelle in tre sottolivelli \u00e8 formula_24, da cui:\nQui abbiamo utilizzato la seguente propriet\u00e0 riguardante i coefficienti binomiali:\nIterando questo procedimento, si pu\u00f2 mostrare che formula_15 \u00e8 dato da:\nGeneralizzando, il numero di modi di distribuire formula_29 particelle in formula_4 sottolivelli, al variare di formula_10, \u00e8 il prodotto dei modi in cui ogni livello di energia pu\u00f2 essere occupato: \nNella precedente approssimazione si assume che formula_33. Seguendo la stessa procedura utilizzata per ottenere la statistica di Maxwell-Boltzmann, si dovrebbe determinare un insieme di formula_3 che massimizza la funzione formula_35, sotto il vincolo che il sistema sia un insieme microcanonico, ossia costituito da un numero fissato di particelle e possieda un'energia fissata. I massimi delle funzioni formula_35 e formula_37 si hanno in corrispondenza del valore formula_38. In realt\u00e0 si massimizza la funzione scritta qui di seguito, perch\u00e9 questa richiesta equivalente \u00e8 matematicamente pi\u00f9 semplice da esplicitare. Utilizzando il metodo dei moltiplicatori di Lagrange, si costruisce la funzione:\nTenendo conto dell'approssimazione formula_40, dell'approssimazione di Stirling per i fattoriali, formula_41, derivando rispetto ad formula_3, uguagliando a zero e risolvendo rispetto a formula_3, si ottiene:\nSi pu\u00f2 dimostrare, per considerazioni di termodinamica, che:\nformula_45,\ndove:\nmentre formula_48,\ndove formula_6 \u00e8 il potenziale chimico.\nIn conclusione si ottiene:\nTalvolta questa formula viene scritta anche nella forma:\ndove formula_52 \u00e8 detta fugacit\u00e0, ovvero la probabilit\u00e0 di aggiungere particelle al sistema."}
{"id": "414697", "revid": "1003477", "url": "https://it.wikipedia.org/wiki?curid=414697", "title": "Rio Nero", "text": "Il rio Nero (\"Schwarzenbach\" in tedesco) nasce nei pressi del Passo di Oclini in Alto Adige. \u00c8 uno dei principali affluenti del fiume Adige nella Bassa Atesina. Il corso del fiume \u00e8 compreso nei comuni di Aldino, Trodena, Montagna e Ora, i principali centri bagnati dal fiume sono Fontanefredde (\"Kaltenbrunn\"), Aldino e Ora. Principali affluenti sono il rio Cosalba (\"Gsalberbach\") ed il rio Bletterbach."}
{"id": "414700", "revid": "154893", "url": "https://it.wikipedia.org/wiki?curid=414700", "title": "Sky HD", "text": ""}
{"id": "414705", "revid": "438678", "url": "https://it.wikipedia.org/wiki?curid=414705", "title": "Raddrizzatore di precisione", "text": "Il raddrizzatore di precisione, o superdiodo, \u00e8 un elemento circuitale che nella sua pi\u00f9 semplice espressione \u00e8 composto da un diodo e un amplificatore operazionale, allo scopo di ottenere un circuito funzionante da raddrizzatore o diodo ideale. Risulta particolarmente utile per l'elaborazione di segnali a precisione elevata.\nStruttura di base e principio di funzionamento.\nLa struttura di base di un raddrizzatore di precisione \u00e8 rappresentata in figura (formula_1 rappresenta un generico carico). \nQuando la tensione in ingresso \u00e8 negativa, se l'operazionale fosse in regione lineare (non saturo), allora la tensione sul carico sarebbe anch'essa negativa (a causa del cortocircuito virtuale all'ingresso) e la corrente sul diodo scorrerebbe dal catodo all'anodo, contrariamente al funzionamento del diodo; quindi l'operazionale non operer\u00e0 in regione lineare ma in saturazione negativa, la corrente sul diodo sar\u00e0 nulla e cos\u00ec la tensione sul carico. \nQuando la tensione in ingresso \u00e8 positiva, se l'operazionale fosse in zona lineare, la tensione sul carico sarebbe anch'essa positiva, cos\u00ec come la corrente entrante nel terminale positivo del carico e come la corrente dall'anodo al catodo del diodo; quindi l'operazionale sar\u00e0 in regione lineare e l'uscita sar\u00e0 uguale all'ingresso. \nDi fatto la tensione di soglia del superdiodo non \u00e8 esattamente zero, come dovrebbe esserlo per risultare simile a quella di un diodo ideale, ma \u00e8 pari alla tensione di soglia del diodo normale divisa per il guadagno dell'amplificatore operazionale, risultando quasi zero. \nProblematiche.\nIl raddrizzatore di precisione nella configurazione di base non viene comunemente usato in quanto ha un problema: quando il segnale d'ingresso diventa (anche leggermente) negativo, l'amplificatore operazionale funziona in anello aperto. Questo porta alla saturazione dei transistori dello stadio d'uscita dell'operazionale. Quando l'entrata torna ad essere positiva, l'amplificatore deve uscire dalla saturazione per riattivarsi. Questo passaggio richiede un certo tempo, riducendo fortemente la risposta in frequenza del circuito.\nConfigurazione alternativa.\nIn figura \u00e8 presentata una struttura alternativa che fornisce una soddisfacente risposta in frequenza.\nIn questo caso, quando la tensione in ingresso \u00e8 maggiore di zero, formula_2 \u00e8 attivo e formula_3 \u00e8 inattivo, cosicch\u00e9 l'uscita \u00e8 zero. Quando l'ingresso \u00e8 minore di zero, formula_2 \u00e8 inattivo e formula_3 \u00e8 attivo e l'uscita assume il valore dell'entrata moltiplicata per formula_6. La sua caratteristica di trasferimento \u00e8 la seguente:\nQuesta configurazione ha il vantaggio che l'amplificatore non va in saturazione, cosicch\u00e9 gli unici fattori che influenzano la sua risposta sono l'amplificazione stessa ed il prodotto guadagno-larghezza di banda.\nUlteriori applicazioni.\nCircuiti simili sono utilizzati, ad esempio, nei voltmetri elettronici per piccoli segnali in corrente alternata o comunque in circuiti raddrizzatori di misura in cui l'uso di un normale diodo al silicio con una tensione di polarizzazione diretta tipica di circa 0,6V altererebbe troppo la misura. Inoltre, con lievi modifiche, la struttura di base pu\u00f2 essere utilizzata come rivelatore di picco (utilizzando un sistema per memorizzare il picco come ad esempio la carica di un condensatore)."}
{"id": "414729", "revid": "789462", "url": "https://it.wikipedia.org/wiki?curid=414729", "title": "Regione di Tren\u010d\u00edn", "text": "La regione di Tren\u010d\u00edn (in slovacco: Tren\u010diansky kraj) \u00e8 una delle otto regioni amministrative (kraj) in cui \u00e8 divisa la Repubblica di Slovacchia. \u00c8 situata nella parte nord-occidentale della Slovacchia.\nLa regione confina a nord con la Repubblica Ceca, a ovest con la regione di Trnava, a est con la regione di \u017dilina, a sud con la regione di Nitra e la regione di Bansk\u00e1 Bystrica.\nSociet\u00e0.\nReligione.\nLa religione prevalente nella regione \u00e8 quella cattolica di rito romano.\nSuddivisione amministrativa.\nLa regione \u00e8 composta da 9 distretti:"}
{"id": "414732", "revid": "16157", "url": "https://it.wikipedia.org/wiki?curid=414732", "title": "Sant'Alberto di Butrio", "text": ""}
{"id": "414734", "revid": "16157", "url": "https://it.wikipedia.org/wiki?curid=414734", "title": "S. Alberto di Butrio", "text": ""}
{"id": "414735", "revid": "536103", "url": "https://it.wikipedia.org/wiki?curid=414735", "title": "Isola di Fraser", "text": "L'isola di Fraser (in lingua aborigena locale \"K'gari\", in inglese \"Fraser Island\") \u00e8 la pi\u00f9 grande isola di sabbia al mondo, con una superficie di 1.840\u00a0km\u00b2. Nel 1992 \u00e8 stata inserita tra i patrimoni dell'umanit\u00e0 dell'UNESCO. \u00c8 amministrata dal Fraser Coast Regional Council.\nL'isola si trova al largo della costa orientale dello Stato del Queensland, in Australia, a circa 300\u00a0km di distanza dalla citt\u00e0 di Brisbane. Insieme con l'isola di Cooloola forma la \"grande regione sabbiosa\", estesa per circa 175\u00a0km in direzione nord-sud con una larghezza massima di 25\u00a0km e un'altitudine mai superiore ai 260 metri sul livello del mare. L'area \u00e8 tutelata come parco nazionale e rientra nel Great Sandy National Park.\nAccesso e turismo.\nL'isola pu\u00f2 essere raggiunta tramite traghetto dalla baia di Hervey o tramite volo charter dal Sunshine Coast Airport. Come trasporti sono ammessi solo mezzi con quattro ruote motrici.\nCon l'eccezione di una minuscola striscia nell'insediamento di Eurong, sull'isola non esistono strade asfaltate. Per spostarsi si usano i sentieri sabbiosi dell'interno dell'isola e la spiaggia orientale, che funge da \"autostrada\" e anche da pista di atterraggio per piccoli aerei turistici. A causa delle forti maree, la spiaggia \u00e8 spesso coperta d'acqua e inaccessibile alle auto per lunghe ore.\nGeografia.\nL'isola di Fraser ha la seconda concentrazione di laghi in Australia dopo la Tasmania, contandone pi\u00f9 di cento.\nQuaranta di questi laghi sono \"laghi di duna\" (\"perched dune lakes\"), il che rappresenta la met\u00e0 di laghi di questo genere al mondo.\nIl lago Wabby \u00e8 il pi\u00f9 profondo dell'isola, formato dalla duna di Hammerstone che, con il suo avanzamento, lo sta lentamente facendo sparire. Nel complesso, i laghi dell'isola sono tra i pi\u00f9 puliti laghi di acqua dolce di tutto il mondo. Un'area molto turistica \u00e8 il lago McKenzie che si trova nell'entroterra del piccolo paese di Eurong. Si tratta di un lago formato grazie alla sabbia compatta e dai materiali vegetali a 100 m s.l.m. Il lago McKenzie ha una superficie di 150 ettari ed \u00e8 profondo poco pi\u00f9 di 5 metri. La spiaggia \u00e8 composta da silice quasi puro. I laghi hanno molto poche sostanze e un pH variabile.\nEli Creek \u00e8 il pi\u00f9 grande ruscello della costa orientale dell'isola con un flusso di 80 milioni di litri d'acqua al giorno. Vi \u00e8 una passerella in riva al mare per i turisti che desiderano risalire il suo corso e poi ridiscenderlo a nuoto.\nUn'altra popolare attrazione turistica \u00e8 Central Station. La zona \u00e8 circondata da piccoli sentieri per consentire il pieno apprezzamento della variet\u00e0 di piante che vivono sull'isola. Alcune delle pi\u00f9 rare felci crescono vicino alla foresta pluviale vicino alla stazione. Durante l'anno i venti provenienti da sud-est fanno muovere le dune di 1-2 metri rendendo cos\u00ec la sabbia estremamente ricca di sostanze nutritive.\nNonostante le dimensioni, sull'isola non esistono citt\u00e0 propriamente dette.\nStoria.\nOrigini del nome.\nIl nome \"K'gari\" \u00e8 in lingua butchulla e significa \"paradiso\". La comunit\u00e0 Butchulla non \u00e8 sopravvissuta alla colonizzazione europea.\nIl nome dell'isola Fraser proviene da Eliza Fraser e dalla sua storia di sopravvivenza da un naufragio sull'isola. Il capitano James Fraser e sua moglie, Eliza, giunsero sull'isola nel 1836 in seguito al naufragio della nave \"Stirling Castle\". Il capitano Fraser mor\u00ec mentre sua moglie, salvatasi, and\u00f2 in giro per l'Inghilterra e l'Australia a raccontare la storia in cambio di denaro. \u00c8 noto che ci sono varie differenti versioni della storia ma non si sa quale sia la pi\u00f9 esatta.\nAustraliani aborigeni.\nRicerche archeologiche ed elementi di prova dimostrano che gli australiani aborigeni hanno occupato l'isola da almeno 5000 anni fa. Vi era una popolazione permanente di 400-600 persone che crescevano fino a 2000-3000 nei mesi invernali per l'abbondanza cibo fornito dal mare. L'arrivo da parte dei coloni europei ebbe conseguenze disastrose per la popolazione Butchulla. I primi incidenti tra australiani aborigeni ed europei si verificarono in seguito al naufragio della \"Stirling Castle\". A partire dal 1840 gli insediamenti europei finirono col prevaricare la popolazione aborigena sopraffatta dalle armi da fuoco, dalle malattie e dalla mancanza di cibo. Nel 1890 gli aborigeni furono ridotti a soli 300 persone. La maggior parte degli aborigeni rimasti, la trib\u00f9 butchulla, furono trasportati nelle missioni a Yarrabah e a Durundur nel Queensland.\nColoni europei.\nI primi contatti europei con l'isola erano limitati a esploratori e naufraghi. Il primo europeo a far visita all'isola fu James Cook che pass\u00f2 lungo la costa dell'isola tra il 18 e il 20 maggio 1770. Matthew Flinders navig\u00f2 vicino all'isola nel 1799 e di nuovo nel 1802. Egli tracci\u00f2 carte del territorio ma non conferm\u00f2 che fosse separato dalla terraferma. Nel 1836, un certo numero di sopravvissuti dal naufragio dello 'Stirling Castle' vissero per circa sei settimane sull'isola prima di essere tratti in salvo.\nDisboscamento e industria mineraria.\nA Fraser gli alberi sono stati ampiamente tagliati per l'eccellente legname. Il taglio ha avuto luogo a partire dal 1863, da parte dell'americano Jack Piggott. La ferrovia \u00e8 stata costruita attraverso la foresta per facilitare l'accesso, ma in seguito \u00e8 stata rimossa. L'industria del legno ha continuato a funzionare fino al 1991 in seguito al fatto che riguarda l'inchiesta \"Fraser Island Fitzgerald\" condotta dal giudice Gerald Edward Fitzgerald. La ricchezza dell'isola si basa sui ricchi giacimenti di rutilo, Ilmenite, zircone e di monazite. Miniere di sabbia sono state concesse dal 1950 al 1977 dopo una battaglia ambientale.\nRelitto del Maheno.\nUn'importante pietra miliare dell'isola di Fraser \u00e8 il naufragio della S.S. Maheno. La Maheno \u00e8 stata originariamente costruita nel 1905 in Scozia come una nave passeggeri di lusso per il Mar di Tasman. Durante la prima guerra mondiale, la nave \u00e8 servita come nave ospedale sul Canale della Manica, prima di tornare a essere una nave di lusso. Nel 1935 la nave fu avviata alla demolizione e il 25 giugno, mentre stava venendo trainata da Melbourne, si scaten\u00f2 un forte ciclone. La nave and\u00f2 alla deriva e pochi giorni dopo, il 9 luglio, si aren\u00f2 sull'isola. Durante la seconda guerra mondiale la Maheno serv\u00ec come obbiettivo di addestramento per la Royal Australian Air Force. La nave da allora si \u00e8 arrugginita, con quasi tre piani e mezzo sepolti sotto la sabbia. L'arrampicata sul relitto non \u00e8 permessa.\nFauna.\nDingo.\nIl dingo \u00e8 molto comune sull'isola di Fraser, ma ora sono in diminuzione anche se rimangono ancora una minaccia per l'uomo. Sono alcuni degli ultimi dingo puri nell'Australia Orientale e per prevenire incroci, i cani non sono ammessi sull'isola. Non \u00e8 stato registrato nessun attacco all'uomo da parte dei dingo fino al 1995. Nel mese di aprile del 2001, un ragazzo \u00e8 scomparso dalla sua famiglia ed \u00e8 stato ritrovato morto con indicazione di un attacco dei dingo. Quaranta dingo sono stati uccisi dalle autorit\u00e0 a seguito dell'incidente. Il rapporto tra gli attacchi dei dingo sugli esseri umani sull'isola di Fraser \u00e8 stato documentato dal National Geographic. Attirare l'attenzione dei dingo rimane illegale. Il restante numero dei dingo sull'isola \u00e8 stimato da 120 a 150 esemplari e gli avvistamenti sono sempre pi\u00f9 rari.\nMammiferi.\nOltre ai dingo, ci sono anche piccoli canguri di palude, echidne, possum, petauro dello zucchero e volpi volanti. Non ci sono canguri sull'isola. Ci sono anche pochi cavalli selvatici.\nAnfibi e rettili.\nIguana, serpenti, lucertole e rane sono tutti i presenti sull'isola. Le specie delle rane si sono adattate alle acque acide dei laghi e delle paludi sull'isola, e sono opportunamente chiamate \"rane acide\".\nUccelli.\nCi sono pi\u00f9 di 350 diverse specie di uccelli sull'isola. I rapaci comprendono aquile di mare, il falco pellegrino, il falco pescatore e nibbi. Altri comuni uccelli sono pellicani, sternidi, passeri, gabbiani e cacatua."}
{"id": "414736", "revid": "1906976", "url": "https://it.wikipedia.org/wiki?curid=414736", "title": "Monumento al Marinaio di Taranto", "text": "Il monumento al Marinaio di Taranto \u00e8 uno dei monumenti del Borgo Nuovo della citt\u00e0. Dedicato ai marinai della Marina Militare Italiana, fu realizzato in bronzo sul corso Due Mari dallo scultore Vittorio Di Cobertaldo nel 1974, per volont\u00e0 dell'ammiraglio Angelo Iachino, comandante della flotta di stanza a Taranto durante la seconda guerra mondiale, che volle far dono dell'opera alla citt\u00e0 che fu teatro della famosa \"Notte di Taranto\".\nLa scultura, che \u00e8 alta circa sette metri e poggia su di un piedistallo, raffigura due marinai nell'atto di salutare le imbarcazioni che si accingono ad attraversare il canale navigabile che collega il Mar Grande con il Mar Piccolo, levando verso l'alto il tipico berretto con la mano destra. L'opera si integra con l'antica ringhiera del corso Due Mari sulla quale \u00e8 impressa una stella a cinque punte e lo stemma della Marina dei Savoia, e vuole esprimere il legame tra la citt\u00e0 e i marinai della Marina Militare. \nLo scultore che ha realizzato l'ingrandimento dal bozzetto dell'artista Di Cobertaldo, per la realizzazione della fusione in bronzo \u00e8 stato Paolo Bosio, il lavoro \u00e8 stato poi fuso nelle Fonderia Catani a Roma, prima di essere trasportato presso il porto di Taranto."}
{"id": "414739", "revid": "2149408", "url": "https://it.wikipedia.org/wiki?curid=414739", "title": "Mieres", "text": ""}
{"id": "414745", "revid": "767487", "url": "https://it.wikipedia.org/wiki?curid=414745", "title": "Fields of the Nephilim", "text": "I Fields of the Nephilim sono un gruppo musicale inglese, fra i maggiori esponenti del genere gothic rock di fine anni ottanta.\nStoria del gruppo.\nNata a Stevenage nel 1984, la formazione originaria comprendeva il cantante Carl McCoy, il sassofonista Gary Whisker, il bassista Tony Pettitt, il chitarrista Paul Wright e il fratello batterista Alexander \"Nod\" Wright. Subito dopo la pubblicazione dell'EP \"Burning the Fields\", avvenuta nel 1985, Whisker abbandona la band ed entra in formazione un secondo chitarrista: Peter Yates. Viene, quindi, la volta dell'altro EP \"Returning to Gehenna\" (1986).\nArrivano, poi, in successione tre album in studio pubblicati dalla Beggars Banquet: \"Dawnrazor\", \"The Nephilim\" e \"Elizium\". Dopo l'album dal vivo \"Earth Inferno\", uscito nel 1991, la band si scioglie. Il cantante Carl McCoy, successivamente, diede vita al progetto industrial/death/gothic metal Nefilim mentre, gli altri componenti formarono i Rubicon assieme a Andy Delany alla voce. Del \u201993 \u00e8 la compilation \"Revelations\", sempre per la Beggars Banquet.\nNel 1997 Pettitt e McCoy annunciarono che sarebbero tornati a lavorare insieme. Ma, dopo una vaga reunion, nel 2002 i due pubblicano il cosiddetto quarto album: \"Fallen\". A detta della stessa band, non proprio un disco autorizzato: contiene tutte le tracce del periodo \u201997/\u201901. Nei tre anni successivi il vocalist, insieme al polistrumentista John \"Capachino\" Carter, registra \"Mourning Sun\", verr\u00e0 pubblicato nel 2005. Il resto della formazione originaria si divise, invece, tra i Last Rites e gli NFD.\nNell'aprile del 2012 esce il doppio disco dal vivo \"Ceromonies\", incluso anche un DVD contenente una selezione di brani tratti dall'album. Le registrazioni risalgono ai concerti tenuti a Londra il 12 e 13 luglio del 2008 allo Shepherd's Bush Empire, con una formazione rinnovata ad affiancare il solo Carl McCoy.\nL'anno successivo vede il rientro dello storico bassista Tony Pettitt ad accompagnare la band nei vari tour celebrativi.\n\u00c8 il 17 marzo 2016 la data scelta per pubblicare via-digitale un nuovo inedito, intitolato \"Prophecy\"."}
{"id": "414746", "revid": "16157", "url": "https://it.wikipedia.org/wiki?curid=414746", "title": "Eremo di butrio", "text": ""}
{"id": "414764", "revid": "287204", "url": "https://it.wikipedia.org/wiki?curid=414764", "title": "Cuddhuraci", "text": ""}
{"id": "414774", "revid": "196390", "url": "https://it.wikipedia.org/wiki?curid=414774", "title": "Omosessualit\u00e0 e diritto", "text": ""}
{"id": "414777", "revid": "647919", "url": "https://it.wikipedia.org/wiki?curid=414777", "title": "Gute", "text": ""}
{"id": "414779", "revid": "647919", "url": "https://it.wikipedia.org/wiki?curid=414779", "title": "Sgute", "text": ""}
{"id": "414782", "revid": "124464626", "url": "https://it.wikipedia.org/wiki?curid=414782", "title": "Wolfsoniana", "text": "La Wolfsoniana \u00e8 una galleria d'arte moderna facente parte del polo museale del levante genovese, situata in via Serra Gropallo 4, nel quartiere di Nervi, annovera centinaia di opere d'arte nella sua mostra permanente, e accoglie ogni anno numerose mostre temporanee. Il museo venne aperto al pubblico nel 1999 e inserito nel \"Polo dei Musei e dei Parchi di Nervi\" su volont\u00e0 del suo fondatore Mitchell Wolfson Jr..\nIl Comune di Genova mise quindi a disposizione un edificio e le competenze professionali necessarie al suo restauro e rifunzionalizzazione, i contributi per i lavori arrivarono dalla Fondazione Cassa di Risparmio di Genova e Imperia e un ulteriore finanziamento della Regione Liguria consentirono gli interventi strutturali e tecnici necessari per l'allestimento museale della Wolfsoniana, inaugurata il 17 dicembre 2005.\nNel 2007 Micky Wolfson dona la collezione alla Fondazione Colombo, che nel 2008 viene trasformata in Fondazione Regionale per la Cultura e lo Spettacolo.\nLa collezione.\nLa collezione - corrispettivo italiano della Wolfsonian-FIU di Miami Beach (istituzione museale con sede nell'Art D\u00e9co District), presenta, fra l'altro, arredi completi, dipinti, sculture e suppellettili di vario genere. L'ordinamento, curato da Silvia Barisione, Matteo Fochessati e Gianni Franzone, segue un indirizzo cronologico-tematico, evidenziando i diversi movimenti culturali, le correnti artistiche e gli stili rappresentati. \nA grandi linee i principali temi del museo sono:\nFra i materiali esposti vi sono oggetti in vetro, ceramica, ferro battuto, argento, tessuto, ma anche progetti di architettura grafica, manifesti e materiali per la pubblicit\u00e0, bozzetti e disegni, libri e periodici.\nArt D\u00e9co, propaganda e design.\nOrientata ad illustrare le arti decorative di propaganda del periodo che va dal 1880 al 1945, la Wolfsoniana si sofferma particolarmente sul gusto per l'esotico che ha avuto diffusione in Italia intorno alla fine del XIX secolo. Sono cos\u00ec rappresentati artisti significativi dell'Art Nouveau, del Disegno industriale e dell'Art D\u00e9co attivi nel Novecento ed in linea con le correnti del Razionalismo e del Modernismo.\nSituato in via Serra Gropallo, nel cuore dei parchi di Nervi, il museo completa il \"percorso\" museale nerviese composto dalla Galleria d'Arte Moderna di Genova, dalle Raccolte Frugone e dal Museo Luxoro presentando una selezione della collezione di oltre diciottomila pezzi donata da Mitchell Wolfson Jr., collezionista e filantropo statunitense.\nIl museo interagisce con il proprio centro studi istituito a Palazzo Ducale.\nLa Scuola Romana e l'Art Nouveau di Rubino.\nFra gli artisti rappresentati vi sono esponenti della Scuola romana, da Duilio Cambellotti a Vittorio Grassi, da Melchiorre Melis a Ferruccio Ferrazzi.\nDi particolare interesse \u00e8 la sezione posta quasi al termine del percorso museale, dedicata al disegnatore simbolista e liberty - ma formatosi nell'ambito dell'Art Nouveau - Antonio Rubino di cui \u00e8 presente una stanza disegnata nel 1921 per un compagno d'arme. A colpire, in questo caso, \u00e8 la linearit\u00e0 dei mobili e la loro decorazione in uno stile unitario che raccorda i pannelli murali dipinti e gli elementi di arredo (incentrati sulla figura del quadrato), fra cui compaiono due piccole sedie strutturate in forma antropomorfa come un bimbo in posizione seduta.\nLo stile moresco.\nIl gusto per l'esotico - ed in particolare per il cosiddetto stile moresco - \u00e8 dato dalla monumentale stanza in stile neoegizio ideata intorno al 1890 dai due pittori orientalisti bolognesi, Fabio Fabbi e Alberto Fabbi, per il palazzo Gonzaga a Guastalla, presso Mantova. In medesima guisa, il mobiliere milanese Carlo Bugatti elabora un nuovo stile, riconosciuto a livello internazionale, reinterpretando l'arte propria della cultura dell'islam.\nIl fondatore.\nMitchell Wolfson Jr. \u00e8 nato a Miami nel 1939 e si \u00e8 laureato alla Princeton University specializzandosi poi presso la Johns Hopkins School for Advanced International Affairs a Washington e Bologna, citt\u00e0 nelle quali ha iniziato la sua attivit\u00e0 diplomatica prima di trasferirsi a Genova.\nNel 1986 ha fondato a Miami \"The Wolfsonian\", punto di raccolta delle opere collezionate durante decenni in ogni parte del mondo e tese a conservare, valorizzare ed illustrare opere delle arti decorative e di propaganda.\nNel 1993 Wolfson apre una sede della Wolfsonian anche a Genova, citt\u00e0 alla quale nel frattempo si \u00e8 affettivamente legato, e affida la collezione destinata al capoluogo ligure alla Fondazione regionale intitolata a Cristoforo Colombo, che diventa gestore e amministratore del museo con il contributo della Regione Liguria e del Comune di Genova. Nel 2007 dona definitivamente la collezione alla Fondazione, divenuta ora Fondazione Regionale per la Cultura e lo Spettacolo.\nA completamento dell'opera divulgativa, Wolfson ha fondato nel 1986 una pubblicazione unica nel suo genere, \"The Journal of Decorative and Propaganda Arts\" (DAPA), curata dalla Wolfsonian-FIUU, che - forte di numerosi numeri monografici - ha ottenuto riconoscimenti e premi a livello internazionale."}
{"id": "414784", "revid": "2519", "url": "https://it.wikipedia.org/wiki?curid=414784", "title": "Operazione Desert Storm", "text": ""}
{"id": "414798", "revid": "1543377", "url": "https://it.wikipedia.org/wiki?curid=414798", "title": "Matteo Carrara", "text": "Carriera.\nInizia a praticare ciclismo agonistico nel 1987. La prima squadra per la quale corre \u00e8 la Valoti Arredamenti di Nembro che dal 2004 \u00e8 diventata Cicloteam-Nembro (Vavassori Pulizie), successivamente passa da juniores nel Team Colpack e da dilettante alla UC Bergamasca 1902. Durante l'ultimo anno da dilettante viene convocato per disputare la prova in linea Under-23 al mondiale di Plouay; insieme a lui per l'Italia prendono parte alla corsa Lorenzo Bernucci, Gavazzi Nicola, Graziano Gasparre, Stefano Guerrini e Franco Pellizotti. Carrara chiuder\u00e0 la gara, vinta da Evgenij Petrov, al 78\u00ba posto.\nIl suo esordio nel mondo professionistico avviene nel 2001 con la squadra Colpack-Astro, che nel 2003 si fonde con la De Nardi a formare la De Nardi-Colpack. Sempre nel 2003 consegue quattro vittorie da professionista, prima di approdare l'anno dopo alla Lampre-Daikin e nel 2005 al Team Barloworld. Nel 2006 torna alla Lampre, squadra UCI ProTour, e pu\u00f2 cos\u00ec prendere parte a corse di grande livello: si classifica decimo alla Milano-Sanremo e sesto al Giro di Lombardia, partecipando inoltre alla Vuelta a Espa\u00f1a. Nella stagione successiva gareggia invece con la Unibet.com, formazione belga-svedese, ottenendo buoni risultati, tra i quali il quarto posto nella classifica finale del Giro di Svizzera (con lo stesso tempo del terzo classificato Stijn Devolder) e il terzo nel Brixia Tour.\nNel 2008 veste la maglia della Quick Step, squadra ProTour belga. Nel mese di giugno ottiene il decimo posto nella classifica generale del Giro del Delfinato, corsa a tappe francese, e il mese seguente partecipa per la prima volta in carriera al Tour de France; concluder\u00e0 in 36\u00aa posizione, dopo aver affrontato le prime due settimane di corsa tra i primi 20 della generale e aver ceduto terreno sulle tappe alpine.\nNel 2009 si trasferisce al team olandese Vacansoleil. L'avvio di stagione lo vede terminare al 25\u00ba posto la Tirreno-Adriatico e al 14\u00ba il Crit\u00e9rium International, corsa a tappe francese. Tra il 31 marzo ed il 5 aprile prende parte alla Settimana Ciclistica Lombarda: qui si mette in luce in salita e conclude al quinto posto in generale a 55 secondi dal vincitore Daniele Pietropolli. A maggio vince la classifica generale del Circuit de Lorraine, corsa a tappe in Lorena, tornando cos\u00ec al successo dopo sei anni.\nNel 2010 si aggiudica una tappa e la classifica generale del Giro del Lussemburgo, imponendosi su Fr\u00e4nk Schleck e Lance Armstrong; l'anno dopo conclude invece undicesimo alla Parigi-Nizza e diciassettesimo (prima partecipazione per lui) al Giro d'Italia.\nSi ritira al termine della stagione 2012."}
{"id": "414799", "revid": "1766026", "url": "https://it.wikipedia.org/wiki?curid=414799", "title": "Barcarola", "text": "La barcarola \u00e8 una composizione vocale o strumentale, usata da barcaioli e gondolieri, pi\u00f9 spesso come componimento vocale (Canzone da battello). In seguito il termine \u00e8 passato a indicare un brano che ricorda l'ambiente marinaresco con un ritmo uniforme della parte bassa, quasi ostinato, che sembra evocare il moto lento delle onde e l'ondeggiare dell'imbarcazione. \n\u00c8 caratterizzata da:\n\u00c8 utilizzata nella musica da camera e nell'opera, ma anche in composizioni per strumento solista come il pianoforte."}
{"id": "414801", "revid": "287204", "url": "https://it.wikipedia.org/wiki?curid=414801", "title": "Giulio Saturnino", "text": "Era di probabile origine africana; lo storico Zonara sostiene che fosse un moro e la \"Historia Augusta\" che fosse di origine gallica. Era amico dell'imperatore Marco Aurelio Probo.\nNel 279 circa era governatore della Siria; l'anno successivo Probo era ad Antiochia per controllare meglio la turbolenta frontiera orientale e i nemici persiani. Ma il deteriorarsi delle condizioni della frontiera occidentale dell'impero spinsero l'imperatore ad abbandonare l'Oriente e a tornare in Occidente. Nel 281, allora, Saturnino si ribell\u00f2 all'imperatore, forse in quanto risentito di essere stato abbandonato, e indoss\u00f2 la porpora. Probo non dovette per\u00f2 intervenire, perch\u00e9 dopo poco tempo furono gli stessi soldati a uccidere Saturnino, probabilmente ad Apamea.\nLa \"Historia Augusta\", un documento tardo-imperiale spesso considerato poco affidabile dagli storici moderni, racconta che fu l'imperatore Aureliano a porre Saturnino a capo delle province orientali, ordinandogli per\u00f2 di stare lontano dalla turbolenta provincia egiziana. Saturnino sarebbe andato comunque ad Alessandria d'Egitto, dove i cittadini l'avrebbero acclamato imperatore, ma il generale, temendo le conseguenze di tale gesto, sarebbe tornato di fretta in Palestina. Qui, per\u00f2, avrebbe cambiato idea, assumendo la porpora. Probo avrebbe mandato una lettera a Saturnino, promettendogli il perdono se si fosse sottomesso, ma i soldati di Saturnino lo convinsero a diffidare della promessa del suo vecchio amico. Secondo la versione della \"Historia\", Saturnino sarebbe stato catturato mentre si rifugiava in una roccaforte e ucciso da soldati mandati da Probo, ma contro il desiderio di Probo."}
{"id": "414807", "revid": "44403", "url": "https://it.wikipedia.org/wiki?curid=414807", "title": "Bipop Carire Reggio Emilia", "text": ""}
{"id": "414824", "revid": "1272592", "url": "https://it.wikipedia.org/wiki?curid=414824", "title": "Complesso di San Firenze", "text": "Il complesso di San Firenze, situato nell'omonima piazza, \u00e8 uno dei rari esempi di stile barocco nel centro di Firenze, il pi\u00f9 importante del periodo tardo di questo stile. \u00c8 stato a lungo occupato dal tribunale e dagli uffici giudiziari, tranne la chiesa di San Filippo Neri, sempre officiata. Dopo il trasferimento nel palazzo di Giustizia di Novoli, il complesso \u00e8 ritornato nella disponibilit\u00e0 del Comune in quanto proprietario, e alcuni spazi sono stati usati per occasionali eventi, nell'attesa di un restauro globale. Dal luglio 2017 ospita il Centro internazionale per le arti dello spettacolo Franco Zeffirelli, che raccoglie l'intero patrimonio artistico e culturale del maestro.\nStoria.\nNel 1640, i padri Filippini, venuti a Firenze da Roma, ricevettero in dono da papa Urbano VIII l'area che da piazza San Firenze si estende fra borgo dei Greci, via dell'Anguillara fino a via Filippina (che da essi prese poi il nome).\nTale zona comprendeva, oltre a case-torri e palazzetti, anche la chiesa di San Firenze (nome che deriva da san Fiorenzo), ricordata gi\u00e0 nel 1174. I filippini volevano creare un ampio complesso - comprendente convento, chiesa e oratorio - dedicato al fiorentino san Filippo Neri, fondatore dell'ordine e canonizzato nel 1622, che fu uno dei protagonisti della Controriforma.\nNel 1645 i padri affidarono l'incarico a Pietro da Cortona, uno dei protagonisti del fastoso periodo del barocco romano, ma si resero presto conto che il progetto presentato dal grande artista era troppo ambizioso per le loro possibilit\u00e0 economiche, pur avendo ricevuto un generoso lascito da Giuliano Serragli, morto nel 1648. Cos\u00ec la commissione, dopo vari tentativi di correzione e ridimensionamento, nel 1667 pass\u00f2 a Pier Francesco Silvani che progett\u00f2 la chiesa, dirigendone la costruzione.\nDopo la scomparsa del Silvani nel 1715, Ferdinando Ruggieri realizz\u00f2 la facciata in pietra forte, ispirandosi a quella di San Gaetano in piazza Antinori. La chiesetta originaria fu in un primo momento adibita a oratorio, che secondo l'uso dell'ordine doveva essere separato dalla chiesa. Tale edificio, lungo borgo dei Greci, venne per\u00f2 abbattuto nel 1772, per costruire al suo posto il nuovo oratorio sotto la direzione di Zanobi Del Rosso, concluso nel 1775 e raccordato con una porzione di facciata che replicava, simmetricmente, quella del Ruggieri.\nNel frattempo, Giovanni Filippo Ciocchi, con la collaborazione dello stesso Del Rosso aveva costruito fra il 1745 e il 1749 il convento che, estendendosi in tutto l'isolato, raccord\u00f2 anche chiesa e oratorio.\nFino al 2012 il complesso ha ospitato il Tribunale, spostatosi poi nella sede del nuovo palazzo di Giustizia di Novoli. L'immobile, di propriet\u00e0 del Comune, \u00e8 oggi sede del Museo Zeffirelli.\nDescrizione.\nDomina il complesso lo stemma del benefattore dei Filippini fiorentini, Giuliano Serragli (in copia, l'originale, per ragioni di sicurezza e di conservazione, \u00e8 in un loggiato del complesso delle Oblate). Opera di Pompilio Ticciati, mostra lo stemma familiare tra due angeli con trombe (allusive della resurrezione dei corpi, ma anche della Fama), che popolarmente erano chiamate le \"trombe della Befana\". \nSul portale della chiesa di San Filippi Neri si trovano le statue della \"Fede\" e della \"Speranza\", opere di Gioacchino Fortini (1715). Su quello dell'oratorio invece si trovano \"Orazione\" e \"Umilt\u00e0\" rispettivamente di Pompilio Ticciati e Giovanni Nobili (1775 circa).\nInterno.\nLa chiesa presenta un interno ornato e arredato, dopo la morte del Silvani, sotto la direzione di Gioacchino Fortini (1715): sue sono le architetture barocche dell'abside e degli altari, nonch\u00e9 le statue del presbiterio raffiguranti la \"Carit\u00e0\" e la \"Purezza\" e i primi due bassorilievi con episodi della vita di san Filippo. Marmi, sculture, rilievi, affreschi e tele (opere di Giuseppe Pinzani, Alessandro Gherardini, Antonio Puglieschi, Matteo Bonechi, Anton Domenico Gabbiani) rispondono a un disegno unitario, cos\u00ec da rendere la chiesa una sorta di galleria dell'arte fiorentina del Sei-Settecento.\nL'altare maggiore \u00e8 di Zanobi del Rosso, mentre due altari laterali sono di Antonio Montauti. Al centro del soffitto a cassettoni \u00e8 la tela di Giovanni Camillo Sagrestani, la \"Gloria di san Filippo Neri\" (1715). Nella semicupola dell'abside il grande affresco di Niccol\u00f2 Lapi raffigurante la \"Santissima Trinit\u00e0 con apostoli e santi fiorentini\". Nella cappella del Sacramento (di Zanobi del Rosso, 1776) si trova la tomba di Pietro Bini, sacerdote fiorentino, che istitu\u00ec la congregazione fiorentina dei Filippini. All'altare una madonnina di Carlo Maratta e una tavola attribuita a Giovanni Stradano; nella cupoletta affreschi di Luigi Sabatelli e figli.\nL'oratorio, a destra del complesso, gi\u00e0 utilizzato come aula del Tribunale (nel soffitto affresco con l\"Assunzione della Vergine\" di Giuliano Traballesi, del 1775), \u00e8 circondato all'interno da palchi nelle esedre e lungo le pareti laterali, sostenuti da eleganti colonne in stile ionico. Si tratta di cantorie che ricordano la principale funzione dell'ambiente, dove i padri Filippini si dedicavano soprattutto al canto delle laudi. L'oratorio era dunque una sorta di \"auditorium\" per la musica sacra che, secondo i precetti di san Filippo Neri, costituiva un'occupazione primaria dei padri, che per questo furono detti anche \"oratoriani\". Alludono a questa funzione gli \"Angeli musicanti\" dipinti in due riquadri ai lati della cantoria, opera di Filippo Burci. Al di sotto della canotira storie di san Filippo Neri di Gesualdo Ferri e, al centro, un tempo dietro l'altare principale, una tavola della \"Madonna col Bambino\" del XVI secolo, dall'antica chiesa di Sant'Apollinare.\nLapidi.\nSu Borgo dei Greci una targa ricorda la donazione da parte delle famiglie di Mancini e dei Magalotti di alcuni terreni per costruire il primitivo oratorio:\nTraduzione: \"I Magalotti e i Mancini donarono le torri gemelle della chiesa di San Fiorenzo affinch\u00e9 erette testimoniassero la devozione cos\u00ec come in rovina testimoniavano l'antichit\u00e0. Anno del Signore 1643 \".\nPoco pi\u00f9 avanti, di fronte al n. 45 rosso, si trova una lapide dei Signori Otto, oggi illeggibile, ma nota da trascrizioni:\nLa trascrizione in ligua corrente \u00e8: \"I Signori Otto probiscono che attorno alla chiesa di San Firenze a braccia 200 non si possa giocare a palla, pilotta e pallone grosso, e che intorno a questa chiesa non si facciano sporcizie e immondizie di alcun tipo, alla pena di due tratti di fune e della cattura per ognuno e ciascuna volta, come per decisione dei lor Signori, 9 novembre 1622\".\nUna lapide simile, a tutela del decoro e della tranquillit\u00e0 dei religiosi, si trova anche in via Filippina, oggi illeggibile, ma trascritta da Francesco Bigazzi:\nI SIG. OTTO PROIBI&lt;br&gt;SCONO CHE NON SI&lt;br&gt;FACCIA BRUTTURE DI&lt;br&gt; SORTA ALCUNA APPRESSO&lt;br&gt;A BRACCIA 20 SOTTO&lt;br&gt;PENA DI SCUDI 10 E&lt;br&gt;10 TRATTI DI CORDA\nSu via dell'Anguillara era presente anche un'iscrizione sulla buca delle elemosine che ancora esiste (oggi completamente abrasa):\nLIMOSINE PER IL LAVORIO&lt;br&gt;\nDEI POVERI DELLA CONGREGAZIONE&lt;br&gt;\nDI S. GIO . BATTISTA&lt;hr&gt;\nE.\u1e56 I LAVORI"}
{"id": "414825", "revid": "36426", "url": "https://it.wikipedia.org/wiki?curid=414825", "title": "Chiesa di San Filippo Neri (Firenze)", "text": ""}
{"id": "414826", "revid": "79227", "url": "https://it.wikipedia.org/wiki?curid=414826", "title": "Love", "text": ""}
{"id": "414832", "revid": "837392", "url": "https://it.wikipedia.org/wiki?curid=414832", "title": "Lucio Antonio Saturnino", "text": "Biografia.\nConsole suffetto nell'82, fu di seguito nominato legato della Germania superiore. Discendente, forse, del triumviro Marco Antonio, i suoi costumi erano poco onorevoli, ed era disprezzato dallo stesso Domiziano.\nLa ribellione.\nNell'autunno dell'88 matur\u00f2 la ribellione contro Domiziano, nel bel mezzo delle campagne daciche (che vedevano l'imperatore impegnato fin dall'85), col supporto delle due legioni della provincia, la XIIII \"Gemina\" e la XXI \"Rapax\", stanziate a \"Mogontiacum\" (l'attuale Magonza), facendosi nominare imperatore in questa citt\u00e0, precisamente il 1\u00ba gennaio dell'89. Senza indugiare, ricevuta la notizia, Domiziano lasci\u00f2 la capitale il 12 gennaio per raggiungere il confine dell'impero.\nLa ribellione venne soffocata tuttavia gi\u00e0 il 25 gennaio dell'89 rapidamente per l'intervento del governatore della vicina Germania inferiore, Aulo Bucio Lappio Massimo (inizialmente in accordi con Saturnino, ma poi passato dalla parte avversa) e del comandante della \"I Adiutrix\" (unica legione spagnola), il futuro imperatore Traiano risalito dalla Tarraconense; lo stratagemma utilizzato fu quello di concedere il \"perdono imperiale\" alle legioni, di modo che abbandonassero Saturnino. Si suppone che la rivolta potesse aver coinvolto gran parte delle legioni delle province occidentali, per un totale di dodici. Appio Massimo fece distruggere gli archivi dell'usurpatore perch\u00e9 non divenissero oggetto di ricatto verso s\u00e9 stesso. Saturnino, sconfitto forse presso Vindonissa, fu ucciso e la sua testa trasformata in trofeo. Sembra che Saturnino avesse stretto accordi con le popolazioni germaniche e galliche di oltre Reno, sennonch\u00e9 esse furono impossibilitate a presentarsi sul campo di battaglia a causa della piena del fiume oppure di un suo prematuro disgelo.\nLa Legio XXI per ritorsione fu mandata in Pannonia. Secondo Svetonio la rivolta di Saturnino fu resa possibile dalla disponibilit\u00e0 di risorse economiche, consentita dal fatto che fino ad allora, prima che Domiziano abolisse questa consuetudine (per punire la defezione di Appio Massimo), era lecito che ogni soldato potesse depositare pi\u00f9 di mille sesterzi presso le insegne (nelle casse della legione) come parte della propria paga e del patrimonio personale (queste ricchezze erano poi restituite alla fine del servizio). Sempre dopo questa rivolta l'imperatore viet\u00f2 che due legioni potessero accamparsi nello stesso forte."}
{"id": "414833", "revid": "4106", "url": "https://it.wikipedia.org/wiki?curid=414833", "title": "Mieres del Camino", "text": ""}
{"id": "414835", "revid": "228587", "url": "https://it.wikipedia.org/wiki?curid=414835", "title": "DVB-C", "text": "Il Digital Video Broadcasting - Cable (DVB-C) \u00e8 lo standard del consorzio europeo DVB per una modalit\u00e0 di trasmissione televisiva via cavo. Il sistema prevede la trasmissione di un flusso audio/video digitale della famiglia MPEG-2, utilizzando un sistema di modulazione QAM con codifica di canale.\nDescrizione tecnica del sistema di trasmissione.\nCon riferimento alla figura, descriviamo brevemente le caratteristiche e lo scopo di ciascun blocco di elaborazione.\nDescrizione tecnica del sistema di ricezione.\nIn ricezione, il set-top box contiene tutti i circuiti necessari ad effettuare la demodulazione la decodifica del segnale ricevuto, utilizzando tecniche duali a quelle descritte per la trasmissione."}
{"id": "414843", "revid": "37401", "url": "https://it.wikipedia.org/wiki?curid=414843", "title": "Achemenide", "text": ""}
{"id": "414844", "revid": "486946", "url": "https://it.wikipedia.org/wiki?curid=414844", "title": "Apple OneScanner", "text": ""}
{"id": "414846", "revid": "1711941", "url": "https://it.wikipedia.org/wiki?curid=414846", "title": "Re dei Regni Riuniti", "text": ""}
{"id": "414847", "revid": "767487", "url": "https://it.wikipedia.org/wiki?curid=414847", "title": "Koritnigite", "text": "La koritnigite \u00e8 un minerale appartenente al gruppo omonimo."}
{"id": "414852", "revid": "59975", "url": "https://it.wikipedia.org/wiki?curid=414852", "title": "Love (album dei Cult)", "text": ""}
{"id": "414853", "revid": "254401", "url": "https://it.wikipedia.org/wiki?curid=414853", "title": "Museo Giannettino Luxoro", "text": "Il Museo Giannettino Luxoro \u00e8 una struttura museale che fa parte del polo di Nervi. Ha sede a Villa Luxoro, in via Mafalda di Savoia 3, nel cuore del parco municipale della delegazione di Genova."}
{"id": "414857", "revid": "2109373", "url": "https://it.wikipedia.org/wiki?curid=414857", "title": "Settimio", "text": "Quando la minaccia di una imminente invasione gotica venne meno, la rivolta fin\u00ec e Settimio fu ucciso dalle sue truppe."}
{"id": "414862", "revid": "1907180", "url": "https://it.wikipedia.org/wiki?curid=414862", "title": "Raccolte Frugone", "text": "Raccolte Frugone \u00e8 una struttura museale che fa parte del polo di Nervi. Ha sede nella settecentesca Villa Grimaldi Fassio, in via Capolungo 9, all'interno del parco municipale della delegazione di Genova.\nDescrizione.\nLa raccolta comprende le collezioni che sono state donate dai fratelli Luigi e Lazzaro Gio Batta Frugone nel 1935 e nel 1953, composte da dipinti, disegni e sculture di numerosi artisti sia italiani che stranieri, attivi nel periodo compreso tra la seconda met\u00e0 del XIX secolo alla prima parte del XX secolo.\nDal 1993 il museo ha sede a Nervi, villa Grimaldi Fassio, acquistata dal Comune di Genova nel 1979.\nLe importanti collezioni di arte otto-novecentesca dei fratelli Frugone comprendono dipinti, sculture e disegni di alcuni fra i maggiori artisti italiani e stranieri attivi tra la seconda met\u00e0 dell'Ottocento e il primo Novecento, quali Mos\u00e8 Bianchi, Leonardo Bistolfi, Giovanni Boldini, Silvestro Lega, Guglielmo Ciardi, Luigi Conconi, Tranquillo Cremona, Lorenzo Delleani, Giuseppe De Nittis, Giovanni Fattori, Antonio Fontanesi, Emilio Gola, Giacomo Grosso, Antonio Mancini, Francesco Messina, Francesco Paolo Michetti, Alessandro Milesi, Richard Miller, Giuseppe e Filippo Palizzi, Edoardo Rubino, Giovanni Segantini, Telemaco Signorini, Joaquin Sorolla y Bastida, Ettore Tito, Paolo Troubetzkoy."}
{"id": "414882", "revid": "1656466", "url": "https://it.wikipedia.org/wiki?curid=414882", "title": "C\u00e9sar Brie", "text": "Biografia.\nC\u00e9sar Brie inizia a fare teatro a diciassette anni, studiando al Centro Dramatico di Buenos Aires. Nel 1972 questo diventa la Comuna Baires, di cui Brie \u00e8 il membro pi\u00f9 giovane del gruppo fondatore, recitando in pi\u00f9 produzioni, dirette da Renzo Casali e Liliana Duca. Nel 73 la Comuna Baires \u00e8 invitata al Festival mondiale di teatro di Nancy, diretto da Jack Lang. Dopo il Festival la Comuna viaggia e fa spettacoli in Francia, Germania e Italia. Tornano in Argentina il 24 dicembre 1973. Il gruppo \u00e8 costretto ad autoesiliarsi a Milano nel 1974 a causa delle persecuzioni operate dalla Tripla A, gruppo paramilitare agli ordini di Jos\u00e9 L\u00f3pez Rega, il segretario personale di Per\u00f3n. Un membro della Comuna Baires, Horacio Czertok, venne sequestrato e torturato.\nNel 1975 lascia definitivamente la Comuna Baires e insieme a Paolo Nalli, Dolly Albertin e Danio Manfredini fonda il Collettivo teatrale T\u00fapac Amaru presso il centro sociale Isola di Milano.\nNel 1980 incontra Iben Nagel Rasmussen, si trasferisce in Danimarca e partecipa alla fondazione del gruppo Farfa insieme a Pepe Robledo, Maria Consagra, Daniela Piccari e Dolly Albertin, definendo la possibilit\u00e0 di un confronto diretto con l'Odin Teatret ed Eugenio Barba. \nNel 1990, si separa da Iben, e lascia l'Odin, con l'idea di concludere l'esperienza europea per un nuovo progetto in America Latina. Nell'agosto del 1991, insieme a Naira Gonz\u00e1lez e a Giampaolo Nalli, fonda in Bolivia il Teatro de Los Andes. Insieme alla comunit\u00e0 Yotala, in un piccolo paese vicino a Sucre, crea una struttura che produce spettacoli di ricerca. Il gruppo, oltre a produrre spettacoli in Europa, lavora su una ricerca della memoria andina, ricollegandosi ai miti del luogo. \nNel 2010 C\u00e9sar Brie lascia il Teatro de los Andes e la Bolivia per diverse cause, tra le quali le minacce di morte ricevute dopo aver diffuso il suo documentario \u201cTahuamanu\" nel quale svela cosa \u00e8 realmente accaduto l'11 settembre 2008 in Bolivia, data in cui i campesinos, che difendevano il diritto alla terra, sono stati massacrati e uccisi da squadristi legati all'opposizione fascista. Le altre ragioni, furono una crisi famigliare e una crisi col suo gruppo, il Teatro de los Andes. C\u00e9sar Brie ha lavorato in Italia dal 2010 al 2016 e dal 2016 lavora tra l'Italia e soprattutto l'Argentina.\nSpettacoli con il gruppo Farfa e l'Odin Teatret (in Danimarca).\nNel 1982 \"Matrimonio\" con Dio regia Eugenio Barba (interpretazione)\nLa Canzone di Rose, (regia) di e con Maria Consagra., 1985.\nNel 1986 \"Il paese di Nod\" con Iben Nagel Rasmussen (testo, regia, interpretazione)\nCon l'Odin Teatret\nNel 1988 \"Ulven Denis\" (testo, regia)\nNel 1988 \"Talabot\" regia di Eugenio Barba (interpretazione e assistente alla regia)\nSpettacoli con il Teatro de los Andes (in Bolivia).\nNel 1992 \nNel 1993 \"Solo gli ingenui muoiono d'amore\" \"(S\u00f3lo los giles mueren de amor)\" (testo, regia, interpretazione)\nNel 1994 \"Ubu in Bolivia\" da Alfred Jarry (traduzione, adattamento e regia)\nNel 1995 \"I Sandali del Tempo\" \"(Las abarcas del tiempo)\" (testo, regia, interpretazione)\nNel 1998 \"Nella Tana del Lupo\" \"(En la cueva del lobo)\" (testo, regia)\nNel 1999 \"Graffiti\" (testo, regia)\nNel 2000 \"La Il\u00edada\" (testo, regia, interpretazione)\nNel 2002 \nNel 2004 \"Dentro un Sole Giallo\" \"(En un Sol Amarillo)\" ispirato al terremoto che ha sconvolto la Bolivia nel 1998 (testo, regia)\nNel 2006 \"(Otra vez Marcelo)\", ispirato a Marcelo Quiroga Santa Cruz (testo, regia, interpretazione)\nNel 2007 \"Indolore\" \"(\u00bfTe duele?)\" (testo, regia)\nNel 2008 \"La Odisea\" (testo, regia)\nNel 2010, dirige Tanja Watoro in \"Estrellas sin cielo\" Prima rappresentazione a Yotala, Bolivia. \nSpettacoli con il Teatro Presente (in Italia).\nNel 2012 \nNel 2013 \nSpettacoli prodotti in Italia.\nNel 1989 \"Il mare in tasca\" (testo, regia, interpretazione)\nNel 1991 \"Romeo e Giulietta\" da William Shakespeare in collaborazione con Naira Gonz\u00e1lez (testo, regia, interpretazione)\nNel 2004 \"Il Cielo degli Altri\" con gli attori del Teatro Setaccio. (testo, regia)\nNel 2007 \"Zio Vanja\" di Anton \u010cechov (testo C.Brie, regia C.Brie e Isadora Angelici)\nNel 2008 \"I Clienti: L'Aquila\" (testo C. Brie regia Giancarlo Gentilucci)\nNel 2010 \"Albero senza ombra\" (testo, regia, interpretazione)\nNel 2011 \"120 Chili di Jazz\" (testo, regia, interpretazione)\nNel 2013 \nNel 2015 \"La Volont\u00e0. Frammenti per Simone Weil\" (testo, regia, interpretazione)\nSpettacoli prodotti in Argentina.\nNel 2012 \nSpettacoli prodotti in Cile.\nNel 2007 \"Todos los ausentes\" con l'attore H\u00e9ctor Noguera del Teatro Camino testo e regia C\u00e9sar Brie\nOtra vez Marcelo.\nIl lavoro conclude una trilogia di spettacoli nel quale C\u00e9sar Brie affronta il tema della politica.\n\"L'Iliade\" parlava della guerra, \"Dentro un sole giallo\" si occupava di corruzione e di ecologia, Otra vez Marcelo tratta il tema dei desaparecidos. Lo spettacolo narra la storia di Marcelo Quiroga Santa Cruz, intellettuale boliviano del XX secolo assassinato nel 1980. Un uomo coraggioso e sensibile, premio Faulkner con il romanzo \"Los Deshabitados\", che come parlamentare si oppose alle dittature di Barrientos e Banzer, ottenendo la nazionalizzazione del petrolio. Fare uno spettacolo su Marcelo, per C\u00e9sar Brie, \u00e8 un atto dovuto a un uomo di cui in Bolivia si parla molto ma non se ne conosce il pensiero: \u00abpensare ad un uomo, significa salvarlo\u00bb.\nDal 2010, Brie produce in Italia e Argentina i seguenti lavori: Come regista e drammaturgo\nCol Teatro Presente: \nKaramazov\nIndolore?\nIl Vecchio Principe\nOrfeo ed Euridice\nLa Mite.\nSi separa dal Teatro Presente nel 2015.\nIn Italia dirige In Fondo agli Occhi per la compagnia Berardi - Casolari\nViva l'Italia, testo di Roberto Scarpetti, diretto da Brie per il Teatro del Elfo di Milano.\nEro, uni personale sulle costellazioni famigliari, testo regia e interpretazione.\nLa Volont\u00e0, con Catia Caramia, sulla vita e il pensiero di Simone Weil\nL'Avvoltoio, regia per il Teatro di Sardegna, testo di Anna Rita Signore\nIn Argentina:\nEl Para\u00edso Perdido, en el 2015. (Ciudad de Buenos Aires)\nLa Mansa\nOrfeo y Eur\u00eddice\nNo quiero morir desnudo, en Cipolletti, direcci\u00f3n y texto compartido con Jorge Onofri\nActualmente est\u00e1 preparando Todo puede ser una mentira. Que se estrenar\u00e1 en julio en Buenos Aires. \nSi sono pubblicate a Buenos Aires 3 volumi con le sue opere teatrali. \nBrie \u00e8 studiato nelle Universit\u00e0 e scuole di teatro. \nIn Italia sono state pubblicati diversi libri sul suo lavoro, tutti a cura di Fernando Marchiori.\nPer la Ubu Libri e per Titivillus.\nIn Bolivia ha editato 5 numeri di El Tonto del Pueblo, rivista che resta negli annali come una delle migliori riviste di teatro di America Latina. \nL'editoriale Plural ha pubblicato il suo romanzo autobiografico La Vocaci\u00f3n."}
{"id": "414888", "revid": "767487", "url": "https://it.wikipedia.org/wiki?curid=414888", "title": "Solid Gold Hits", "text": "Solid Gold Hits \u00e8 il secondo Greatest Hits dei Beastie Boys.\nIl disco.\nRaccolta di 15 tra i pi\u00f9 celebri brani dei Beastie Boys, dalle hit dei tempi di \"Licensed to Ill\" (\"No Sleep Till Brooklyn\", \"Fight For Your Right\", \"Brass Monkey\") ai successi pi\u00f9 recenti tratti da \"To the 5 Boroughs\" (\"Ch-Check It Out\", \"Triple Trouble\", \"An Open Letter to NYC\"). Da segnalare la presenza del remix di \"Body Movin\"', opera del dj Fatboy Slim.\nEsiste anche una versione \"extra\" dell'album, con CD pi\u00f9 DVD con tutti i videoclip delle canzoni presenti nel disco.\nUnico inedito il videoclip di \"Brass Monkey\", performance live tratta dal concerto tenutosi al Madison Square Garden di New York nell'ottobre 2004. Il concerto in questione verr\u00e0 poi pubblicato su DVD in versione integrale nel 2006, con il titolo \"Awesome; I Fuckin' Shot That!\"."}
{"id": "414898", "revid": "4", "url": "https://it.wikipedia.org/wiki?curid=414898", "title": "Khazari", "text": ""}
{"id": "414900", "revid": "2373", "url": "https://it.wikipedia.org/wiki?curid=414900", "title": "Cudduraci", "text": "Il cudduraci o cuddhuraci o 'nguti \u00e8 un dolce pasquale calabrese. La Regione lo ha inserito nell'elenco dei prodotti agroalimentari tradizionali italiani.\nIl dolce \u00e8 fatto con ingredienti semplici: farina e zucchero (anticamente anche con farina di granturco e mosto cotto oppure sciroppo di fichi; simili al dolce greco \"koulour\u00e1ki\", \u03ba\u03bf\u03c5\u03bb\u03bf\u03c5\u03c1\u03ac\u03ba\u03b9). A questo si aggiunge lo strutto, il vermut, il sale. Nell'antichit\u00e0 veniva usato come pane per il viaggio e non era dolce. Secondo la tradizione orale era il pane, farcito di uova, portato dagli Ebrei durante la fuga dall'Egitto, tradizione trasmigrata nelle usanze cristiane ed oggi consumato durante la scampagnata del luned\u00ec dell'Angelo (detto localmente \"pascuni\")\n\u00c8 usanza che le giovani \"zite\" (fidanzate) preparino un \"cudduraci\" al proprio promesso sposo come simbolo d'amore, il dolce viene preparato a forma di cuore e con tante uova sode oppure a forma di \"pupa\" con l'uovo sodo nella pancia come augurio per la nascita di una felice prole nel prossimo matrimonio. La tradizione tramanda che pi\u00f9 grande sia la grandezza del dolce, maggiore sia l'amore provato per la persona a cui lo si regala.\nLa forma del dolce \u00e8 a ciambella, a treccia, a panierino, a figure di S, a bambola."}
{"id": "414903", "revid": "729019", "url": "https://it.wikipedia.org/wiki?curid=414903", "title": "Operazione Attila", "text": "L'operazione Attila fu un piano studiato dalla Germania nazista nel 1940, ossia nel pieno della seconda guerra mondiale, per occupare la Francia di Vichy.\nLa ragione del piano era la possibilit\u00e0 che la Francia, divisa dall'invasione nazista a met\u00e0 (una sotto il diretto controllo tedesco, una come stato satellite agli ordini di Hitler), si ribellasse agli invasori o diventasse una zona di sbarco di truppe alleate.\nL'intera operazione ruotava sulla cattura della Marina francese.\nIl piano originale non dovette essere mai messo in pratica, perch\u00e9 tutti gli elementi francesi anti-collaborazionisti disertarono il neonato governo di P\u00e9tain per arruolarsi nelle formazioni di Francia Libera sotto Charles De Gaulle; tuttavia, parte del piano fu eseguito nell'operazione Anton in partecipazione con l'esercito dell'Italia fascista l'11 novembre 1942 in risposta agli sbarchi alleati in Nordafrica favoriti (ufficialmente contrastati in modo puramente simbolico) dall'ammiraglio Fran\u00e7ois Darlan.\nIl tentativo di catturare la flotta francese (operazione Lila) fall\u00ec, perch\u00e9 l'ammiraglio Jean de Laborde autoaffond\u00f2 le proprie navi nel porto di Tolone: la Kriegsmarine e la Regia Marina, in questo modo, non poterono prendere 3 corazzate, 7 incrociatori, 28 cacciatorpediniere e 20 sommergibili."}
{"id": "414907", "revid": "1226", "url": "https://it.wikipedia.org/wiki?curid=414907", "title": "Laurenziano Rediano 9", "text": "Il Laurenziano Rediano 9 \u00e8 un codice manoscritto conservato presso la Biblioteca Medicea Laurenziana di Firenze. In filologia \u00e8 conosciuto con la sigla BML Redi 9 ed \u00e8 comunemente indicato con la sola lettera L. Probabilmente \u00e8 stato composto da un amanuense pisano alla fine del XIII secolo ed \u00e8 appartenuto a Francesco Redi.\n\u00c8 stato il testo base per la ricostruzione del canzoniere di Guittone d'Arezzo e un supporto al Canzoniere Vaticano latino 3793 per lo studio dei componimenti della scuola siciliana di Federico II. Conserva inoltre alcune canzoni di Guido Cavalcanti."}
{"id": "414912", "revid": "31465", "url": "https://it.wikipedia.org/wiki?curid=414912", "title": "Allosauro", "text": ""}
{"id": "414916", "revid": "11163", "url": "https://it.wikipedia.org/wiki?curid=414916", "title": "Puzo", "text": ""}
{"id": "414917", "revid": "1709158", "url": "https://it.wikipedia.org/wiki?curid=414917", "title": "Hyperion", "text": ""}
{"id": "414923", "revid": "1632387", "url": "https://it.wikipedia.org/wiki?curid=414923", "title": "The Church", "text": "I The Church sono un gruppo musicale rock psichedelico australiano, formatosi a Sydney nel 1978.\nStoria dei Church.\nEsordiscono nel 1980 con il singolo \"She Never Said\". L'anno successivo pubblicano per il mercato australiano, il loro primo album intitolato \"Of Skins and Heart\" trainato dai singoli \"The Ungarded Moment\", \"Too Fast for You\" e \"Tear It All Away\", che a breve distanza viene pubblicato anche in Europa con il titolo di \"The Church\".\nLa band propone un rock neopsichedelico con venature pop, sull'onda di analoghe neonate formazioni come R.E.M., Rain Parade, Green on Red, The Dream Syndicate, Game Theory, The Triffids, Three O'Clock, Plimsouls, Hoodoo Gurus, The Long Ryders, genere che si stava affermando nello scenario rock di quegli anni.\nIl sound dei Church, tuttavia, si contraddistingue per le forti tonalit\u00e0 visionarie che, coi successivi album \"The Blurred Crusade\" (del 1982), \"Seance\" (del 1983) e \"Remote Luxury\" (del 1984), trovano la loro piena espressione.\nMa \u00e8 con \"Heyday\" (del 1985) e \"Starfish\" (del 1988), che Steve Kilbey, Marty Willson-Piper, Peter Koppes e Richard Ploog sfiorano il successo mondiale, grazie a un rock che si fa pi\u00f9 sostenuto e corposo e strizza l'occhio anche a sonorit\u00e0 pi\u00f9 radiofoniche.\nIl singolo \"Under the Milky Way\" con le sue atmosfere agrodolci e arpeggi di chitarra che richiamano atmosfere irreali, rimane il loro brano pi\u00f9 conosciuto, grazie anche ad un videoclip promozionale in assidua rotazione sulle televisioni musicali pi\u00f9 note di quel periodo.\nIl sound dei Church negli anni 90 si \u00e8 sviluppato percorrendo nuove strade, pur mantenendo una coerenza stilistica di base, senza per\u00f2 ottenere il successo precedente. Si \u00e8 accentuato l'uso dell'elettronica soprattutto negli album come \"Priest=Aura\" e \"Sometime Anywhere\".\nSono invece arrivati ad una buona mediazione tra il loro sound degli anni ottanta e la sperimentazione dei novanta nei lavori prodotti dopo il 2000: \"After Everything Now This\", \"Forget Yourself\" e \"Uninvited, Like the Clouds\", i tre dischi forse pi\u00f9 completi e maturi che la band australiana abbia mai prodotto.\nI componenti del gruppo hanno affiancato un'intensa carriera solista e di progetti paralleli. Si segnalano gli Hex e i Jack Frost di Kilbey, i Well di Koppes.\nIl 17 ottobre 2014 esce il 25\u00ba album in studio intitolato \"Further/Deeper\", registrato in soli otto giorni alla fine del 2013. L'album segna l'ingresso nella band del chitarrista Ian Haug al posto di Marty Wilson Piper che, secondo Kilbey, si era dichiarato non disponibile per l'incisione di un nuovo disco e relativo tour."}
{"id": "414931", "revid": "11163", "url": "https://it.wikipedia.org/wiki?curid=414931", "title": "Tiersen", "text": ""}
{"id": "414936", "revid": "59912", "url": "https://it.wikipedia.org/wiki?curid=414936", "title": "'Nzuddha", "text": "La 'nzuddha o nzudda o mastazzolu o mostacciolo calabrese, \u00e8 un tipico dolce calabro originario di Soriano Calabro.\n\u00c8 un biscotto non lievitato di origine magnogreca o romana, citato da Teocrito fra IV e III secolo a.C. e da Catone il Censore un secolo dopo. \u00c8 fatto con farina, miele caramellato, liquore all'anice e altri aromi.\nTipiche delle sagre e delle feste popolari, le \"'Nzuddhe\" vengono abitualmente ornate di decorazioni colorate e vendute alle bancarelle sulle tipiche cassapanche dei \"mustazzolari\".\nData la mancanza di lievitazione, questi dolci appena cotti sono estremamente duri e quindi difficilmente masticabili.\nDa tradizione, la \"'Nzuddha\" \u00e8 modellata con estremo realismo in varie forme che richiamano sia la tradizione cristiana (forme di pesce o di uccello), che quella pagana (forme di donna, serpente, o lettera).\nIl termine \"mastazzolu\" deriva dal latino \"mustaceus\" ed \u00e8 preda di varie paretimologie. Alcuni lo fanno derivare dal latino \"mustum\", legato all'uso nelle antiche ricette contadine del mosto, col quale venivano preparati per essere pi\u00f9 dolci., altri da \"mustax\", cio\u00e8 alloro. In origine si preparava il \"mustaceum\", una focaccia per le nozze, un dolce avvolto in foglie di alloro che dava aroma durante la cottura. Da qui il proverbio \"loreolam in mustace quaerere\", ovvero: cercare inutilmente nella focaccia le foglie di alloro che si erano bruciate nel forno. Un'altra origine potrebbe derivare dal greco antico \"\u03bc\u03ac\u03c3\u03c4\u03b1\u03be (m\u00e1stax)\" che significa bocconcini, affine a \"\u03bc\u03b1\u03c3\u03c4\u03ac\u03b6\u03c9 (mast\u00e1z\u014d)\" che significa masticare o mangiare."}
{"id": "414943", "revid": "11163", "url": "https://it.wikipedia.org/wiki?curid=414943", "title": "Kamakawiwo'ole", "text": ""}
{"id": "414944", "revid": "32658", "url": "https://it.wikipedia.org/wiki?curid=414944", "title": "Nsudda", "text": ""}
{"id": "414948", "revid": "22166", "url": "https://it.wikipedia.org/wiki?curid=414948", "title": "Nzuddha", "text": ""}
{"id": "414953", "revid": "22166", "url": "https://it.wikipedia.org/wiki?curid=414953", "title": "Nzudda", "text": ""}
{"id": "414954", "revid": "1418004", "url": "https://it.wikipedia.org/wiki?curid=414954", "title": "Premio PEN/Faulkner per la narrativa", "text": "Il Premio PEN/Faulkner per la narrativa (\"PEN/Faulkner Award for Fiction\") \u00e8 un premio letterario assegnato annualmente dalla PEN/Faulkner Foundation alla miglior opera di narrativa di uno scrittore statunitense. \u00c8 uno dei tre maggiori premi nazionali statunitensi per la narrativa, accanto al Premio Pulitzer e al National Book Award.\nFondato nel 1980 dalla scrittrice Mary Lee Settle, vincitrice del National Book Award, e assegnato per la prima volta nel 1981, \u00e8 affiliato all'associazione internazionale di scrittori PEN ed \u00e8 intitolato a William Faulkner, che utilizz\u00f2 il denaro del suo Nobel per la letteratura, vinto nel 1949, per creare un premio per giovani scrittori.\nIl vincitore riceve la somma di 15\u00a0000 dollari, ognuno degli altri quattro finalisti 5\u00a0000 dollari. Tutti e cinque gli autori leggono brani dei loro lavori alla cerimonia di premiazione che si tiene nel mese di maggio alla Folger Shakespeare Library, al 201 di East Capitol Street a Washington DC.\nAlbo d'oro.\nI vincitori sono indicati in grassetto, a seguire i finalisti."}
{"id": "414958", "revid": "111373", "url": "https://it.wikipedia.org/wiki?curid=414958", "title": "Cornaux", "text": "Cornaux (toponimo francese) \u00e8 un comune svizzero di 1\u00a0592 abitanti del Canton Neuch\u00e2tel, nel distretto di Neuch\u00e2tel.\nInfrastrutture e trasporti.\nCornaux \u00e8 servita dall'omonima stazione sulla ferrovia Losanna-Olten."}
{"id": "414967", "revid": "2225", "url": "https://it.wikipedia.org/wiki?curid=414967", "title": "Mir\u00f2", "text": ""}
{"id": "414975", "revid": "768068", "url": "https://it.wikipedia.org/wiki?curid=414975", "title": "Tat'jana Petrovna Nikolaeva", "text": "Biografia.\nNikolaeva inizi\u00f2 lo studio del pianoforte all'et\u00e0 di tre anni, successivamente entr\u00f2 al Conservatorio di Mosca, dove studi\u00f2 con Aleksandr Gol'denvejzer ed Evgenij Golubev, diplomandosi nel 1948.\nNel 1950 sal\u00ec alla ribalta grazie al primo premio vinto nel concorso pianistico internazionale di Lipsia nell'ambito delle celebrazioni per il bicentenario della morte di Johann Sebastian Bach. La Nikolaeva fece scalpore perch\u00e9, invece di proporre un solo preludio e fuga del \"Clavicembalo ben temperato\", come richiesto dal programma del concorso, li present\u00f2 tutti e 48, facendo scegliere alla giuria quello da eseguire. Inoltre, fatto che si rivel\u00f2 in seguito ancor pi\u00f9 importante, al concorso conobbe Dmitrij \u0160ostakovi\u010d, con il quale mantenne un'amicizia duratura, che tra l'altro ispir\u00f2 i \"Ventiquattro preludi e fughe\" del compositore, dedicati alla pianista.\nNel 1959 la Nikolaeva divenne insegnante al Conservatorio di Mosca, ottenendo in seguito la cattedra nel 1965. Sono oltre 50 le incisioni registrate durante la sua carriera, principalmente opere per strumenti a tastiera di Bach, tra cui l'\"Arte della Fuga\", e di Beethoven, ma la sua fama nel mondo occidentale si diffuse quando l'artista era gi\u00e0 avanti negli anni. Con la fine dell'URSS numerosi furono gli inviti e le richieste per tour internazionali e concerti che la videro presente in Europa e in America.\nLa sua terza incisione dei \"Ventiquattro preludi e fughe\" vinse il premio Gramophone award del 1991 per la categoria strumentale. Il 13 novembre 1993, suonando la stessa opera in un concerto a San Francisco, Tat'jana Nikolaeva fu colpita da un'emorragia cerebrale che le imped\u00ec di portare a termine l'esecuzione. Mor\u00ec nove giorni pi\u00f9 tardi, il 22 novembre.\nUno dei suoi ultimi allievi \u00e8 Nikolaj Luganskij, che studi\u00f2 con la Nikolaeva dal 1985 e spesso suon\u00f2 con lei in concerto brani per due pianoforti."}
{"id": "414981", "revid": "111373", "url": "https://it.wikipedia.org/wiki?curid=414981", "title": "Cressier (Neuch\u00e2tel)", "text": "Cressier (toponimo francese) \u00e8 un comune svizzero di 1\u00a0904 abitanti del Canton Neuch\u00e2tel, nel distretto di Neuch\u00e2tel.\nInfrastrutture e trasporti.\nCressier \u00e8 servita dalla stazione di Cressier NE sulla ferrovia Losanna-Olten."}
{"id": "414982", "revid": "124123", "url": "https://it.wikipedia.org/wiki?curid=414982", "title": "Marcelo Quiroga Santa Cruz", "text": "Considerato uno dei maggiori personaggi della recente storia, non solo Boliviana ma dell'intera America Latina, si occup\u00f2 di letteratura, politica, economia. Socialista, da parlamentare contest\u00f2 il governo del suo paese, accusandolo di svendere le risorse boliviane e di asservirsi agli interessi nordamericani. Nel 1980, Marcelo Quiroga venne assassinato dagli uomini del generale Meza durante il colpo di Stato di cui fu tra le prime vittime. \nFu dichiarato \"desaparecido\", e il suo corpo mai pi\u00f9 ritrovato."}
{"id": "414986", "revid": "1305772", "url": "https://it.wikipedia.org/wiki?curid=414986", "title": "Cultura di Ta\u0161tyk", "text": "La cultura di Ta\u0161tyk fior\u00ec lungo la valle dello Enisej e nelle zone circostanti della Siberia meridionale dal II secolo a.C. al IV secolo d.C., soppiantando la cultura di Tagar.\nLe trib\u00f9 Ta\u0161tyk erano probabilmente una mistura di elementi turchi e indoeuropei, particolarmente iranici e discendenti degli afanasiani (tocari?). I monumenti pi\u00f9 importanti sono le immense cripte dentro i kurgan; queste hanno fornito grandi quantit\u00e0 di vasi d'argilla e metallo e ornamenti. Insediamenti e fortificazioni collinari del periodo Ta\u0161tyk sono state dissotterrate ovunque nella regione dello Enisej, particolarmente nella regione dei monti Sayan. Inoltre sono stati dissotterrati numerosi intagli petroglifi.\nInoltre gli oggetti ritrovati nelle tombe della cultura di Ta\u0161tyk hanno rivelato la diretta presenza della cultura cinese (dinastia Han), da cui provengono lacche, specchi bronzei e le singolari insegne onorifiche cinesi costituite da parasoli.\nLe maschere funebri di Ta\u0161tyk. Problemi di antropologia fisica.\nLa cultura di Ta\u0161tyk \u00e8 particolarmente nota per le maschere funebri riccamente decorate.\nIn effetti nel periodo Ta\u0161tyk vigeva il costume della cremazione dei cadaveri, ma sui resti si poneva una maschera funeraria.\nS. V. Kiselev ritiene che la maschera debba interpretarsi come un ritratto e riduce tutti i tipi di maschere a tre gruppi:\nSolo i volti dell'ultimo gruppo si avvicinano alle maschere della cultura di Tagar e nelle tombe di terra di Ta\u0161tyk del tipo di Oglakhta.\nL'antropologo G. F. Debetz sostiene che nell'insieme le maschere di Ta\u0161tyk presentano un miscuglio di tratti europoidi e mongoloidi che ricordano soprattutto gli attuali \u0160ori e Hakassi. In conclusione si pu\u00f2 interpretare la popolazione portatrice di questa cultura come una fusione di elementi occidentali, probabilmente indoeuropei e ugrofinnici, con elementi orientali (in cui confluiscono proto-mongoli e forse cinesi) e pertanto risulta la naturale candidata al ruolo di progenitrice, almeno in parte, delle popolazioni turche.\nLe descrizioni cinesi delle genti Ta\u0161tyk.\nLe documentazioni cinesi descrivono i Khyagas (i resti dell'antico staterello di Jankun, vedi anche Unni) nell'epoca ta\u0161tyk (Hakassi o forse Chirghisi dello Enisej) come segue:"}
{"id": "414996", "revid": "767487", "url": "https://it.wikipedia.org/wiki?curid=414996", "title": "Enges", "text": "Enges (toponimo francese) \u00e8 un comune svizzero di 279 abitanti del Canton Neuch\u00e2tel, nel distretto di Neuch\u00e2tel."}
{"id": "415001", "revid": "1372005", "url": "https://it.wikipedia.org/wiki?curid=415001", "title": "Walter Abish", "text": "Biografia.\nNato nel 1931 a Vienna, si trasferisce subito in Italia e a Nizza prima di trascorrere l'infanzia a Shanghai, dove la sua famiglia si era rifugiata dopo l'occupazione nazista in Europa.\nNel 1949 si spostano in Israele. Qui Abish entrer\u00e0 nell'esercito dove svilupper\u00e0 dei forti interessi per l'architettura e la scrittura. Sposatosi con la fotografa e scultrice statunitense Cecile Gelb, nel 1957 sbarcher\u00e0 negli Stati Uniti d'America stabilendosi a New York. Dal 1975 \u00e8 stato insegnante di inglese in molti college e universit\u00e0.\nNel 1974 pubblica il suo primo romanzo, \"Alphabetical Africa\", un libro di 52 capitoli di cui il primo \u00e8 scritto con parole che cominciano con la A, il secondo capitolo con parole che cominciano con la B, e cos\u00ec via completando tutto l'alfabeto e poi ripetendolo al contrario. \nNel 1975 d\u00e0 alle stampe \"Minds Meet\", una raccolta di racconti; un'altra esce due anni dopo, \"In The Future Perfect\". Probabilmente la migliore opera di Walter Abish, una storia sulla Germania del dopoguerra, verr\u00e0 pubblica nel 1980, \"How German Is It/Wie deutsch ist es\", che vince il premio PEN/Faulkner."}
{"id": "415006", "revid": "484362", "url": "https://it.wikipedia.org/wiki?curid=415006", "title": "Mostaccioli", "text": ""}
{"id": "415020", "revid": "112303109", "url": "https://it.wikipedia.org/wiki?curid=415020", "title": "Loris Francini", "text": "Biografia.\nHa aderito al Partito Democratico Cristiano Sammarinese.\n\u00c8 membro del Consiglio Grande e Generale, al quale \u00e8 stato eletto con 686 preferenze.\n\u00c8 stato eletto Capitano Reggente della Repubblica di San Marino per il periodo aprile \u2013 ottobre 2006 assieme a Gianfranco Terenzi.\nL'elezione da parte del Consiglio Grande e Generale \u00e8 avvenuta al turno di ballottaggio, in cui la coppia di esponenti democristiani ha superato la coppia espressa dal Partito dei Socialisti e dei Democratici (Patrizia Busignani e Alberto Cecchetti) con 31 voti contro 24.\nL'elezione di due membri dello stesso partito rappresenta un fatto insolito nella prassi istituzionale della Repubblica.\nAveva gi\u00e0 ricoperto la carica per il periodo aprile \u2013 ottobre 1998 assieme a Alberto Cecchetti."}
{"id": "415022", "revid": "762947", "url": "https://it.wikipedia.org/wiki?curid=415022", "title": "Gramophone Classical Music Awards", "text": "I Gramophone Classical Music Awards sono uno dei principali riconoscimenti tributati da parte dell'industria musicale classica, spesso definiti come gli Oscar per la musica classica. I vincitori sono selezionati ogni anno dai critici della rivista \"Gramophone\" e da vari componenti dell'industria tra cui rivenditori, radiofonici, direttori artistici e musicisti. I premi sono di solito attribuiti ogni anno in settembre e consegnati solennemente a Londra.\nGramophone Award degli anni 2000.\n2004.\nSoloists; Collegium Vocale Gent; Concerto K\u00f6ln / Ren\u00e9 Jacobs\nHarmonia Mundi HMC90 1818/20"}
{"id": "415024", "revid": "237256", "url": "https://it.wikipedia.org/wiki?curid=415024", "title": "Tatiana Petrovna Nikolayeva", "text": ""}
{"id": "415027", "revid": "339392", "url": "https://it.wikipedia.org/wiki?curid=415027", "title": "Gramophone Awards", "text": ""}
{"id": "415029", "revid": "110157", "url": "https://it.wikipedia.org/wiki?curid=415029", "title": "Thielle-Wavre", "text": "Thielle-Wavre \u00e8 stato un comune svizzero di 680 abitanti nel distretto di Neuch\u00e2tel (Canton Neuch\u00e2tel), sul lago di Neuch\u00e2tel. \u00c8 stato istituito nel 1888 con la fusione dei comuni soppressi di Thielle e Wavre e soppresso il 31 dicembre 2008: il 1\u00ba gennaio 2009 \u00e8 stato accorpato all'altro comune soppresso di Marin-Epagnier per formare il nuovo comune di La T\u00e8ne.\nStoria.\nNel 1894 la localit\u00e0 di Pont-de-Thielle (toponimo francese; in tedesco \"Zihlbr\u00fccke\"), fino ad allora frazione di Thielle-Wavre, fu assegnata a Gals."}
{"id": "415030", "revid": "287204", "url": "https://it.wikipedia.org/wiki?curid=415030", "title": "Thielle", "text": ""}
{"id": "415036", "revid": "113226756", "url": "https://it.wikipedia.org/wiki?curid=415036", "title": "Gianfranco Terenzi", "text": "Biografia.\nAder\u00ec al Partito Democratico Cristiano Sammarinese.\nFu membro del Consiglio Grande e Generale, venendo eletto con 750 preferenze. L'elezione da parte del Consiglio Grande e Generale avvenne al turno di ballottaggio, in cui la coppia di esponenti democristiani super\u00f2 quella espressa dal Partito dei Socialisti e dei Democratici (Patrizia Busignani e Alberto Cecchetti) con 31 voti contro 24.\nL'elezione di due membri dello stesso partito ha rappresentato un fatto insolito nella prassi istituzionale della Repubblica.\nTerenzi aveva gi\u00e0 ricoperto la carica per i mandati ottobre 1987 \u2013 aprile 1988 assieme a Rossano Zafferani e ottobre 2000 \u2013 aprile 2001 assieme a Enzo Colombini e per la terza volta per il periodo aprile \u2013 ottobre 2006 assieme a Loris Francini.\nFu rieletto per la quarta volta capitano reggente per il mandato ottobre 2014 - aprile 2015 assieme a Guerrino Zanotti.\nTerenzi \u00e8 stato trovato morto davanti all'azienda di cui era titolare, probabilmente travolto da un camion. "}
{"id": "415043", "revid": "1272592", "url": "https://it.wikipedia.org/wiki?curid=415043", "title": "Spazio scenico", "text": "Lo spazio scenico o scena (dal greco \u03c3\u03ba\u03b7\u03bd\u03ae \"sk\u0113n\u1e15\") \u00e8 quel luogo collocato di fronte alla cavea in cui si svolge un evento spettacolare. Quando \u00e8 definito architettonicamente da un edificio teatrale, si identifica con il palcoscenico che in realt\u00e0 ne \u00e8 un elemento.\nSpazi scenici.\nUscire di scena vuol dire, per un personaggio, abbandonare la storia; per un attore, abbandonare la produzione."}
{"id": "415047", "revid": "1812835", "url": "https://it.wikipedia.org/wiki?curid=415047", "title": "Anaerobiosi", "text": "L'anaerobiosi \u00e8 la caratteristica di diversi organismi, detti \"anaerobici\" (o \"anaerobi\"), di non richiedere per il proprio metabolismo la presenza di ossigeno molecolare (O2), che pu\u00f2 per essi risultare addirittura estremamente tossico. Si contrappone all'aerobiosi.\nAnaerobiosi nei sistemi viventi.\nEsistono diversi tipi di organismi anaerobici.\nGli anaerobi obbligati possono servirsi di reazioni di fermentazione e svolgere la respirazione anaerobica (dove l'accettore finale di elettroni \u00e8 una molecola diversa dall'ossigeno). Gli anaerobi facoltativi, invece, utilizzano la respirazione aerobica in presenza di O2 : in sua assenza, invece, sono in grado di fermentare. Gli organismi aerotolleranti sono strettamente fermentanti. I microaerofili possono svolgere alternativamente respirazione aerobica e anaerobica.\nProcessi anaerobici.\nLe reazioni di fermentazione che gli organismi anaerobici portano a termine per svolgere la respirazione anaerobica sono variegate.\nLa maggior parte degli anaerobi utilizza la via di fermentazione dell'acido lattico (CH3-CHOH-COOH), (detta \"fermentazione lattica\"), che permette di utilizzare l'energia liberata dall'ossidazione del glucosio per la formazione di un legame fosfodiestere, trasformando ADP in ATP:\nL'energia rilasciata in questa reazione \u00e8 di circa 150 kJ per mole. Si tratta del 5% dell'energia ricavabile da una molecola di glucosio in una normale respirazione aerobica.\nPiante e funghi (tra cui i lieviti), anaerobi facoltativi, utilizzano la fermentazione alcolica, quando la presenza di O2 \u00e8 ridotta:\nL'energia rilasciata in questa reazione \u00e8 leggermente maggiore, pari a circa 180 kJ per mole.\nI batteri anaerobi e gli \"Archaea\" utilizzano queste e molte altre vie di fermentazione, p.es. i processi che portano alla formazione di acido propionico o di acido butirrico. Rientra tra i processi anaerobici usati dagli \"Archaea\" anche la metanogenesi."}
{"id": "415058", "revid": "4781", "url": "https://it.wikipedia.org/wiki?curid=415058", "title": "Quando l'Italia tollerava", "text": "Quando l'Italia tollerava \u00e8 una raccolta di racconti curata dallo scrittore Giancarlo Fusco pubblicato per i tipi dell'editore Nanni Canesi di Roma nel novembre del 1965, pp.\u00a0388, 36 tavole a colori e 55 foto, tela editoriale con sovra-copertina illustrata.\nAlla sua uscita, la raccolta fu accolta tiepidamente dalla critica ma, nonostante questo, tutte le copie andarono esaurite in breve tempo, tanto da impedire al libro di giacere sugli scaffali dei vari \"remainder\" italiani, come forse per una pubblicazione di questo tipo ci si sarebbe potuti aspettare, considerato anche il prezzo di copertina non indifferente (diecimila lire, in un'epoca in cui i quotidiani ne costavano cinquanta e in trattoria si mangiava bene con poco pi\u00f9 di mille).\nIl libro, la cui prefazione fu curata dallo stesso editore Canesi, oltre ad un lungo scritto introduttivo dello stesso Fusco, raggruppa sedici racconti-testimonianza, pi\u00f9 o meno brevi, di alcune delle \"penne\" migliori dell'epoca, da Alberto Bevilacqua a Giovanni Comisso, da Dino Buzzati a Luigi Silori, da Mario Soldati a Ercole Patti, da Cesare Zavattini a Vincenzo Talarico.\nTutti i racconti sono incentrati su aneddoti legati al mondo dei \"casini\", le case di tolleranza aperte in Italia - a quanto sostiene Fusco - gi\u00e0 nel 1432 e che saranno chiuse definitivamente nel 1958 dalla legge Merlin, dal nome della sua proponente, la senatrice socialista Lina Merlin .\nDi particolare bellezza narrativa, si segnalano i racconti \"Come fece Erostrato\" di Buzzati, \"In via Panico\" di Zavattini, \"La \"casa\" di guerra di Atene\" di Silori, \"L'uscio del batticuore\" di Soldati. Il libro \u00e8 illustrato da moltissime riproduzioni, in bianco e nero e a colori, di opere di Mino Maccari, che ha collaborato anche con una testimonianza.\nIl libro \u00e8 stato ristampato, nel 1995, dall'editore Neri Pozza, ma anche questa edizione \u00e8 andata rapidamente esaurita."}
{"id": "415060", "revid": "923674", "url": "https://it.wikipedia.org/wiki?curid=415060", "title": "Stefano Mei", "text": "Biografia.\nLa sua attivit\u00e0 sportiva inizi\u00f2 con i campionati studenteschi nel 1976 e con la partecipazione ai Giochi della Giovent\u00f9 nel 1977. Si mise in evidenza nel 1978, piazzandosi secondo nei campionati italiani allievi su pista (3000 m). Nel 1979 ottenne il primo titolo italiano e la prima maglia azzurra nella categoria juniores conseguendo, a soli 16 anni, un tempo di 8'08\"64 nei 3000 m, all'epoca miglior prestazione di ogni tempo per la categoria, cui fecero seguito ben 41 presenze in nazionale. Nel 1980 stabilisce il record italiano allievi nei 1500 m (3'46\"8), nei 2000 m (5'13\"0) e nei 3000 m (8'03\"71), mentre nel 1981 registra il record italiano juniores nei 1500 m (3'39\"00) e nei 3000 m (7'56\"87).\nNel 1984 stabilisce il nuovo record italiano sui 2000 m con 4'58\"65 (precedente 5'00\"0 Del Buono). Nel 1985 stabilisce il nuovo primato italiano indoor sui 1500 m con 3'39\"55. Nel 1986 registra il primato italiano sui 1500 m con 3'34\"57 (precedente 3'35\"79 Materazzi) e sui 3000 m con 7'42\"85 (precedente 7'45\"2 Fontanella), oltre a quello indoor sui 3000 m (7'46\"46). Vince il titolo italiano dei 1500 m nel 1985 con il tempo di 3'38\"71 e si aggiudica quello dei 5000 m nel 1984 (13'48\"27), nel 1986 (13'56\"61), nel 1989 (13'54\"55) e nel 1991 (13'43\"98). Vince il titolo italiano indoor sui 3000 m nel 1985 (7'48\"88), nel 1986 (8'03\"44) e nel 1989 (7'54\"28). Ha anche detenuto il primato italiano sui 1500 m piani indoor (dal 1985 al 1992) e outdoor (dal 1986 al 1990, battuto dall'attuale di Gennaro Di Napoli), ed ancora oggi \u00e8 suo il record italiano per la categoria juniores dei 1500 m, ottenuto, a soli 18 anni, a Bologna in 3'39\"00.\nNel 1982, all'Ippodromo delle Capannelle a Roma, ai Mondiali di corsa campestre, giunge al terzo posto, mentre ai campionati europei di Atene dello stesso anno si classifica all'ottavo posto nella batteria dei 1500 m. Nel 1983 ai campionati del mondo di Helsinki si classifica al nono posto nella semifinale dei 1500 m con il tempo di 3'41\"78 (in batteria 3'39\"93). Nel 1984 ai Giochi olimpici di Los Angeles si classifica al settimo posto nella semifinale dei 1500 m con il tempo di 3'37\"96. Nel 1985, come rappresentante dell'Europa in Coppa del mondo di Canberra, vince la medaglia d'argento nei 5000 m con il tempo di 14'05\"99, alle spalle dello statunitense Padilla (14'04\"11). Nello stesso anno si classifica al terzo posto nella finale dei 1500 m nella Coppa Europa di Mosca con il tempo di 3'45\"14 e si classifica al settimo posto ai Campionati europei indoor del Pireo nei 1500 m con il tempo di 3'41\"26 (batteria 3'40\"66). Ottiene inoltre il nono posto nella finale dei 3000 m ai Campionati del mondo indoor di Parigi con il tempo di 8'03\"01 (in batteria. 8'00\"18) e vince il titolo mondiale universitario dei 5000 metri a Kobe.\nNel 1986, ai Campionati europei di Stoccarda vince la medaglia d'oro nei 10000 m con il tempo di 27'56\"79 e la medaglia d'argento nei 5000 m con 13'11\"57, alle spalle del britannico Jack Buckner (13'10\"15). Sempre nel 1986, si aggiudica ai campionati europei indoor di Madrid la medaglia d'argento nei 3000 m con il tempo di 7'59\"12 alle spalle dell'austriaco Millonig (7'59\"08).\nNel 1987 si classifica al sesto posto nella finale dei 1500 m nella Coppa Europa di Praga con il tempo di 3'47\"57.\nFermato spesso da infortuni, nonostante una preparazione limitata, nel 1988 riesce comunque a classificarsi al settimo posto nella finale olimpica di Seul dei 5000 m con il tempo di 13'26\"17 (vince la batteria con 13'42\"96 e la semifinale con 13'24\"20), miglior risultato sulla distanza di un atleta italiano. Nel 1989 ai campionati del mondo indoor di Budapest si classifica all'ottavo posto nei 3000 m con il tempo di 7'53\"53 (in batteria 7'51\"48) e vince il titolo mondiale universitario dei 5000 metri a Duisburg. Nel 1990, ai Campionati europei di Spalato vince la medaglia di bronzo nei 10000 m con il tempo di 28'04\"46.\nPer tutta la sua carriera \u00e8 stato allenato dall'ex mezzofondista azzurro Federico Leporati.\nDopo l'agonismo.\nTerminata la carriera agonistica, si \u00e8 impegnato come dirigente sportivo, e anche in questo campo \u00e8 riuscito a raggiungere importanti traguardi. Nel 2001 \u00e8 stato eletto nel consiglio nazionale della federazione di atletica; nello stesso anno \u00e8 stato eletto anche consigliere nazionale del CONI e vicepresidente della commissione nazionale atleti.\nNel 2003 \u00e8 stato nominato presidente dell'Associazione Italiana Olimpici e nel 2008 \u00e8 stato nuovamente eletto nel consiglio federale della Federazione di atletica italiana (FIDAL). Successivamente \u00e8 stato nominato presidente della commissione atleti della stessa federazione. \u00c8 stato direttore editoriale della rivista \"Atletica\" e nel 2017 \u00e8 stato eletto presidente dell'Associazione Nazionale Atleti Olimpici e Azzurri d'Italia, associazione benemerita del CONI.\nIl 31 gennaio 2021 viene eletto presidente della FIDAL con 31051 voti, sconfiggendo al ballottaggio il generale Vincenzo Parrinello con 26917."}
{"id": "415065", "revid": "15756", "url": "https://it.wikipedia.org/wiki?curid=415065", "title": "Coordinamento internazionale per il Decennio internazionale di promozione di una cultura della nonviolenza e della pace a profitto dei bambini del mondo", "text": "Il Coordinamento internazionale per il Decennio della cultura e della pace e della nonviolenza, presieduto da Christian Renoux, rappresentante della \"Coordination fran\u00e7aise pour la D\u00e9cennie\", \u00e8 stato fondato, nel giugno 2003, da un certo numero di organizzazioni internazionali e coordinamenti nazionali di ONG: il 10 novembre 1998, l'Assemblea generale delle Nazioni Unite aveva infatti proclamato il primo decennio del ventunesimo secolo e del terzo millennio (gli anni dal 2001 al 2010) come decennio internazionale di promozione di una cultura della nonviolenza e della pace a profitto dei bambini del mondo.\nObiettivi.\nIl Coordinamento internazionale per il Decennio ha un ruolo di coordinamento dell'azione dei suoi membri nel campo del Decennio dell'ONU per la cultura di pace e di nonviolenza, particolarmente nel campo dell'educazione alla pace e alla nonviolenza.\nSta preparando una campagna internazionale per fare adottare all'UNESCO una dichiarazione internazionale sul diritto dei bambini del mondo a un'educazione senza violenza e a un'educazione alla pace e alla nonviolenza.\nLe associazioni membri del Coordinamento internazionale.\nIl Coordinamento internazionale per il Decennio \u00e8 costituito dai coordinamenti nazionali, da associazioni internazionali e da membri osservatori."}
{"id": "415066", "revid": "1776051", "url": "https://it.wikipedia.org/wiki?curid=415066", "title": "Gals", "text": "Gals (toponimo tedesco; in francese \"Chules\") \u00e8 un comune svizzero di 800 abitanti del Canton Berna, nella regione del Seeland (circondario del Seeland).\nGeografia fisica.\nGals \u00e8 affacciato sul Lago di Bienne.\nStoria.\nNel 1894 la localit\u00e0 di Pont-de-Thielle (toponimo francese; in tedesco \"Zihlbr\u00fccke\"), fino ad allora frazione di Thielle-Wavre, fu assegnata a Gals.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGals \u00e8 servito dalla stazione di Zihlbr\u00fccke sulla ferrovia Berna-Neuch\u00e2tel.\nAmministrazione.\nOgni famiglia originaria del luogo fa parte del comune patriziale di Gampelen e ha la responsabilit\u00e0 della manutenzione di ogni bene comune."}
{"id": "415072", "revid": "110157", "url": "https://it.wikipedia.org/wiki?curid=415072", "title": "Loggia del Bigallo", "text": "La loggia del Bigallo, con annessi oratorio e palazzo, \u00e8 situata in piazza San Giovanni, cio\u00e8 la parte ovest di piazza del Duomo a Firenze.\nStoria.\nLa \u201cloggia\u201d \u00e8 parte integrante di un elegante complesso monumentale; esso \u00e8 formato da un oratorio, del quale la \u201cloggia\u201d \u00e8 il sagrato, e un attiguo spazio residenziale disposto su due piani la cui costruzione \u00e8 avvenuta in pi\u00f9 tempi. \nIl nucleo pi\u00f9 antico risale al 1321 quando i capitani della Compagnia della Misericordia acquisirono parte della casa-torre dagli Adimari per costruirci la loro sede. Oratorio e loggia vennero aggiunti su commissione degli stessi capitani negli anni immediatamente successivi alla terribile peste del 1348, e pi\u00f9 precisamente negli anni 1352-1360, quali luoghi di preghiera e di accoglienza, in particolare dei fanciulli orfani o abbandonati.\nA met\u00e0 del Trecento, all\u2019interno della sala di riunione dei capitani, all\u2019epoca aperta su piazza San Giovanni, fecero realizzare un affresco rappresentante un\u2019immagine ieratica della Misericordia, dove compare la pi\u00f9 antica veduta di Firenze, nella quale si riconosce il battistero e la facciata incompleta di Santa Maria del Fiore. \nSebbene edificata in pieno periodo gotico, la loggia presenta, oltre alle bifore al primo piano, una loggia con archi a tutto sesto che si dice abbia ispirato il Brunelleschi nella realizzazione dello Spedale degli Innocenti e quindi nell'ideazione dei dettami dello stile rinascimentale.\nFin dal 1358 le arcate della loggia vennero chiuse da graticole in ferro, mentre l'oratorio veniva decorato da affreschi di Nardo di Cione (oggi in parte perduti, il restante staccato e conservato su una parete diversa da quella originale) e dalle sculture di Alberto Arnoldi, come la grande \"Madonna con bambino\" e i due \"Angeli reggicandela\", oggi incorniciati in un altare ligneo con nicchie dorate. Coeve sono anche le sculture nelle nicchie della facciata, sempre dell'Arnoldi, tra le quali la \"Madonna con bambino\" nella ghiera della porta di ingresso, con il gesto familiare del Bambino che cerca il seno della madre. \nNel 1386 i capitani commissionarono a Niccol\u00f2 Gerini e Ambrogio Baldese un affresco con \u201cI capitani della Misericordia che affidano a madri adottive fanciulli abbandonati\u201d da collocare sul muro esterno come segno visibile della missione di accoglienza verso gli orfani e abbandonati. Oggi l\u2019affresco staccato si trova all\u2019interno del Museo del Bigallo. \nNel 1425 i capitani della Misericordia dovettero accogliere nella loro sede la Confraternita del Bigallo che, prossima al fallimento, non poteva rimanere nella sede di via dei Macci. Fu cos\u00ec che nacque una societ\u00e0 tra le due Compagnie, la \u201cSocietas Misericordie et Bigalli\u201d, con un nuovo stemma bipartito composto, da un lato, dalla croce rossa simbolo della Misericordia e, dall\u2019altro, da un gallo simbolo del Bigallo.\nDopo la fusione con la Compagnia del Bigallo (1425) arrivarono nuove opere artistiche, come le sculture nelle nicchie, la tavola bifronte della sala dei Capitani e altro. Dopo un incendio nel 1442 il piano superiore della loggia venne ricostruito: a quest'epoca risalgono le eleganti bifore e i due affreschi sulla facciata (1444 circa) ancora presenti (dei due solo quello della \"Predicazione di san Pietro Martire a Firenze con il miracolo del cavallo infuriato\" \u00e8 ancora leggibile), restaurati nell'Ottocento dal pittore Gaetano Bianchi.\nNel 1490, oltre mezzo secolo dopo la loro unione, le due compagnie si divisero e la Misericordia trasloc\u00f2 nelle vicinanze, prima nella chiesa di San Cristoforo degli Adimari (distrutta, dove oggi possiede il parcheggio ambulanze) poi nella sede attuale dirimpetto alla Loggia, che da allora divenne simbolo \"del Bigallo\".\nNel 1698 si tolserio le graticole di ferro trecentesche dalle arcate, che furono murate per aumentare lo spazio a disposizione dell'ospedale. Nel 1777 venne rifatta la facciata delle case della compagnia attigue alla loggia, operazione che comport\u00f2 lo stacco degli affreschi di Niccol\u00f2 Gerini e di Ambrogio di Baldese, purtroppo non senza subire gravi perdite, documentate da un acquerello dipinto poco prima della ristrutturazione. Nel 1865, epoca di sventramenti per Firenze Capitale, la loggia venne risparmiata da trasformazioni arbitrarie, ma venne riportata alle sembianze originarie grazie alla riapertura delle arcate e delle bifore al primo pianto, a suo tempo tamponate.\nNel 1904 si tent\u00f2 di ricostituire un piccolo museo delle opere del Bigallo e della Misericordia, ma fu solo dopo l'alluvione del 1966 che riuisc\u00ec a ricostituire una significativa collezione. Dal 1998 il piccolo museo \u00e8 gestito dall'Opera del Duomo di Firenze. Le due compagnie gi\u00e0 ospitate nella loggia esistono tuttora e sono la Venerabile Arciconfraternita della Misericordia, che si occupa di assistenza con autoambulanze e della gestione di cimiteri, e l'Opera Pia dell'Orfanotrofio del Bigallo, che si occupa di alloggi per donne anziane autosufficienti.\nL'esterno.\nSulla facciata sono dipinti due affreschi di Ventura di Moro e Rossello di Jacopo Franchi con le \"Storie della predicazione di San Pietro Martire a Firenze\" (1445), uno dei quali molto danneggiato (si riconoscono solo alcune bandiere). Su quello meglio conservato si vede ancora chiaramente il santo che predica alla folla mentre un cavallo nero appare all'orizzonte. Si tratta di un fatto miracoloso citato in tutte le agiografie del martire: mentre egli stava predicando, secondo alcune fonti in questa piazza, secondo altre nella Piazza delle Cipolle, dove si teneva il mercato alimentare (attuale Piazza Strozzi), apparve all'improvviso dal niente un cavallo nero imbizzarrito, che si lanci\u00f2 sulla folla disperdendola. Ma la presenza di spirito del santo riusc\u00ec a riconoscere in quell'apparizione una manifestazione del Demonio, riuscendo a cacciarlo con il solo segno della croce. Il cavallo si dilegu\u00f2 nel nulla come era apparso.\nAlcune versioni della leggenda popolare vogliono che nel punto in cui il cavallo si dilegu\u00f2, in Via dei Vecchietti, tre secoli dopo Bernardo Vecchietti chiese al Giambologna di scolpire il \"\" di cui si pu\u00f2 vedere una copia all'angolo con Via Strozzi, mentre l'originale \u00e8 attualmente nel Museo Bardini in piazza dei Mozzi. In realt\u00e0, se anche la prima parte della leggenda fosse in parte accaduta davvero, \u00e8 documentato che quello che popolarmente viene detto il \"Diavolino\" del Giambologna rappresenti in realt\u00e0 un satiro e che facesse parte di una coppia di due, senza collegamenti con la vicenda del miracolo di San Pietro Martire.\nSempre sulla facciata verso il Battistero sono sculture della fine del Trecento, provenienti dall'antica sede del Bigallo, di Alberto Arnoldi: nel centro una pregevole \"Madonna col Bambino\" ed ai lati \"San Piero Martire\", fondatore della Misericordia, e \"Santa Lucia\", protettrice dei fanciulli.\nL'Arnoldi \u00e8 anche autore anche della lunetta con la \"Madonna col bambino\" a bassorilievo sul portale sulla piazza.\nIl Museo del Bigallo.\nLe opere esposte, tutte un tempo di propriet\u00e0 della compagnia e pervenute sia per commissione diretta, sia per donazione, furono disperse con il tempo, ma la piccola raccolta fu ricomposta nel 1904 e riordinata nel 1976. L'esposizione si articola in tre sale.\nNella prima, confinante con la loggia, si trova un interessante \"Crocifisso\" del cosiddetto Maestro del Bigallo (1235-1255 circa), oggi collocato al centro di affreschi staccati dalla parete dell'altare, opera della bottega di Nardo di Cione, dove si riconoscono in alto \"Cristo tra due angeli\" (1364, se ne conserva anche la sinopia). Attribuita al Maestro della Maddalena Johnson (cerchia di Lorenzo di Credi) \u00e8 il tondo con la \"Madonna con Bambino, San Giovannino e due angeli\" (1490 circa), posto vicino ad un altro tondo di Jacopo del Sellaio con \"Madonna con Bambino, due angeli, San Pietro Martire e Tobia\" (1480 circa).\nIl grande altare sulla parete di fondo era l'altare dell'antico oratorio: vi si trovano le tre grandi sculture di Alberto Arnoldi (\"Madonna col Bambino\", post 1351, e due \"Angeli reggicandelabro\"), incorniciati da un tabernacolo dorato e intagliato con tre nicchie e gli stemmi del Bigallo e della Misericordia uniti, opera di Noferi di Antonio Noferi (prima met\u00e0 del XVI secolo), dove nella predella sono conservate tre pitture su tavola di Ridolfo del Ghirlandaio (\"Morte di San Pietro martire, Madonna della Misericordia, Nativit\u00e0 e Fuga in Egitto\" e \"Tobia e Tobiolo sotterrano un morto davanti al Bigallo\", 1515). Attribuita a Alberto Arnoldi \u00e8 anche la pi\u00f9 piccola \"Madonna col Bambino\" sulla parete verso nord.\nNella piccola sala successiva sono conservati due opere di grande pregio della pittura gotica e tardogotica: il \"Trittico\" portatile di Bernardo Daddi (\"Madonna con Bambino e santi, Nativit\u00e0, Crocefissione, San Nicola salva Adeodato\" e \"San Nicola rende Adeodato ai genitori\", 1333) e la \"Madonna dell'Umilt\u00e0 con due angeli\" di Domenico di Michelino. Altre opere sono alcune tavole di Madonne col Bambino (una attribuita al Maestro Esiguo post 1450, una al Maestro di San Miniato, 1471 circa, una della bottega di Mariotto di Nardo, post 1400, una in terracotta policroma della bottega di Lorenzo Ghiberti).\nNell'ultima sala spicca il grande affresco della \"Madonna della Misericordia\". La complessa opera, attribuita alla cerchia di Bernardo Daddi, contiene la fondamentale e citatissima testimonianza dell'aspetto della citt\u00e0 nel primo XIV secolo ai piedi della Vergine, o forse da interpretare come una figura allegorica per via della mitria vescovile (forse la \"Sacerdotissa justitiae\"). Questa figura \u00e8 pregata da due schiere di piccole figure ai due lati, e undici tondi si aprono sul suo mantello e rappresentano le \"Opere di Misericordia\"; le parole scritte attorno alla donna (\"visito, poto, cibo, redimo, tego, colligo\" e \"condo\") si riferiscono pure alle azioni che la Compagnie esegue in citt\u00e0 a suo nome, cio\u00e8 vestire chi \u00e8 in bisogno, dare da mangiare e da bere, riscattare i prigionieri, offrire un tetto a chi lo necessita, eccetera.\nSono esposti qui anche gli affreschi staccati dalla vecchia facciata dello Spedale di Niccol\u00f2 Gerini e Ambrogio di Baldese (1386), oltre ai dodici episodi della vita di Tobia, di anonimo autore fiorentino della seconda met\u00e0 del Trecento. Tra le tavole pittoriche una \"Madonna col Bambino\" della scuola di Botticelli e una tavola cuspidata bifronte della cerchia dell'Orcagna o dei suoi fratelli. Pi\u00f9 tarde sono le due tele di Carlo Portelli con la \"Carit\u00e0\" e la \"Madonna assunta con in gloria con due orfanelli\" (1570 circa). Tra le sculture si segnala lo stemma degli Altoviti tra due cherubini, gi\u00e0 piedistallo, attribuito a Desiderio da Settignano (1463 circa). Sono inoltre esposti opere in ceramica e terracotta, antichi libri d'archivio e arredi delle due confraternite."}
{"id": "415078", "revid": "111751059", "url": "https://it.wikipedia.org/wiki?curid=415078", "title": "Museo del Bigallo", "text": ""}
{"id": "415082", "revid": "11163", "url": "https://it.wikipedia.org/wiki?curid=415082", "title": "Portella della ginestra", "text": ""}
{"id": "415088", "revid": "1146259", "url": "https://it.wikipedia.org/wiki?curid=415088", "title": "Keith Giffen", "text": "Carriera.\nGiffen \u00e8 conosciuto soprattutto per i suoi cicli di storie sull'albo della Legione dei Supereroi negli anni ottanta e novanta (di cui ha curato le illustrazioni e in seguito anche i testi), nonch\u00e9 per essere il co-creatore del mercenario alieno Lobo (con Roger Slifer), dell'irriverente Ambush Bug (con Paul Kupperberg) e della versione internazionale e umoristica della Justice League alla fine degli anni ottanta (che ha poi rivisitato nel 2003/2004 nella miniserie \"Formerly Known as the Justice League\", chiamandoli \"I Superamiconi\").\nHa lavorato anche su titoli come \"All Star Comics\", \"Drax the Destroyer\", \"Heckler\", \"The Howling Commandos\", \"Reign of the Zodiac\", \"Suicide Squad\", \"Trencher\" (che sta per essere ristampato in un'edizione a volumi dalla Boom! Studios), \"T.H.U.N.D.E.R. Agents\", \"Planetary Brigade\" e \"Vext\". \u00c8 stato inoltre responsabile dell'adattamento in inglese del manga \"Battle Royale\".\nGiffen ha cambiato spesso il suo stile grafico, adottandone uno negli anni ottanta pesantemente influenzato dall'artista argentino Jos\u00e8 Munoz, cosa per cui venne criticato nell'ambiente fumettistico dell'epoca; si prese quindi una pausa dall'industria dei fumetti per molti anni, lavorando su \"storyboard\" per la televisione e qualche film.\nInsieme ai suoi \"colleghi\" della \"Justice League\" (J. M. DeMatteis e Kevin Maguire) ha recentemente sguinzagliato il suo caratteristico umorismo narrativo nella serie \"I Difensori\" della Marvel Comics e nella miniserie in 3 numeri \"Hero Squared\" per la Boom! Studios. \nAl momento ha firmato un contratto in esclusiva con la Dc Comics e scriver\u00e0 la nuova serie dedicata alla Doom Patrol.\n\u00c8 inoltre lo scrittore principale di due maxi-eventi delle maggiori case editrici supereroistiche statunitensi:"}
{"id": "415089", "revid": "111373", "url": "https://it.wikipedia.org/wiki?curid=415089", "title": "Auvernier", "text": "Auvernier (toponimo francese; in tedesco \"Avernach\", desueto) \u00e8 una frazione di 1\u00a0559 abitanti del comune svizzero di Milvignes, nel distretto di Boudry (Canton Neuch\u00e2tel), sul lago di Neuch\u00e2tel.\nNel suo territorio sorge il castello di Auvernier, che fa parte dell'inventario dei beni culturali svizzeri d'importanza nazionale e regionale.\nStoria.\nFino al 31 dicembre 2012 \u00e8 stato un comune autonomo che si estendeva per 1,69\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di B\u00f4le e Colombier per formare il nuovo comune di Milvignes.\nInfrastrutture e trasporti.\nAuvernier \u00e8 servita dall'omonima stazione sulla ferrovia Losanna-Olten."}
{"id": "415095", "revid": "57342", "url": "https://it.wikipedia.org/wiki?curid=415095", "title": "Gaspare Pisciotta", "text": "Biografia.\nGaspare Pisciotta nacque a Montelepre nella Sicilia occidentale il 5 marzo 1924; non era cugino di Salvatore Giuliano, come talora affermato da taluni, ma si conobbero da bambini e diventarono amici da ragazzi. Era infatti uso, al tempo, chiamare \"cugino\" un amico stretto. Mentre Giuliano rimase a Montelepre durante la guerra, Pisciotta si arruol\u00f2 nell'esercito e fu catturato nel 1944.\nTorn\u00f2 a Montelepre nel giugno del 1944, malato di tubercolosi, dove si un\u00ec alla campagna separatista di Giuliano, diventando uno dei primi membri della banda. La malattia lo afflisse per molti anni, tanto che Giuliano stesso, preoccupato per la sua salute, fece di tutto e spese una fortuna per procurargli la streptomicina, medicinale difficilmente reperibile in Italia a quell'epoca.\nArresto.\nPoco dopo la morte di Salvatore Giuliano, avvenuta il 5 luglio 1950, Pisciotta fu catturato e incarcerato. L'11 aprile 1951 al processo di Viterbo fece la sorprendente rivelazione che fu lui ad uccidere Giuliano nel sonno, un'affermazione che contraddiceva la versione delle forze dell'ordine che Giuliano fosse stato ucciso dal capitano dei Carabinieri Antonio Perenze in un improbabile scontro a fuoco a Castelvetrano, versione smentita pochi giorni dopo da Tommaso Besozzi. Sosteneva di aver ucciso Salvatore Giuliano dietro istruzioni del Ministro dell'interno Mario Scelba e di aver raggiunto un accordo con il colonnello Ugo Luca, comandante del Comando forze repressione banditismo in Sicilia, di collaborare, a condizione che non fosse condannato e che Luca sarebbe intervenuto in suo favore qualora fosse stato arrestato.\nIl processo.\nAl processo per il massacro di Portella della Ginestra, Pisciotta dichiar\u00f2: \u00abColoro che ci avevano fatto le promesse si chiamavano cos\u00ec: il deputato DC Bernardo Mattarella, il principe Alliata, l'onorevole monarchico Marchesano e anche il signor Scelba\u2026 Furono Marchesano, il principe Alliata, l'onorevole Mattarella a ordinare la strage di Portella della Ginestra\u2026 Prima del massacro incontrarono Giuliano\u2026\u00bb. Ciononostante Mattarella, Alliata e Marchesano, in un processo sul loro supposto ruolo nell'evento, furono dichiarati innocenti dalla Corte di Appello di Palermo. Durante il processo Pisciotta non pot\u00e9 confermare le accuse presenti nella documentazione di Giuliano nella quale questi nominava il Governo italiano, gli alti ufficiali dei Carabinieri e i mafiosi coinvolti nella sua banda. E ancora: \u00abServimmo con lealt\u00e0 e disinteresse i separatisti, i monarchici, i democristiani e tutti gli appartenenti a tali partiti che sono a Roma con alte cariche, mentre noi siamo stati scaricati in carcere. Banditi, mafiosi e carabinieri eravamo la stessa cosa\u00bb.\nFu condannato all'ergastolo e ai lavori forzati; gran parte degli altri 70 banditi incontrarono la stessa sorte. Altri erano in libert\u00e0, ma uno per uno scomparirono tutti. Quando Pisciotta si accorse di essere stato abbandonato da tutti e fu condannato, dichiar\u00f2 che avrebbe raccontato tutta la verit\u00e0, in particolare su chi firm\u00f2 la lettera che fu recapitata a Giuliano il 27 aprile 1947, che commissionava il massacro di Portella della Ginestra in cambio della libert\u00e0 per tutti i membri della banda, e che Giuliano aveva distrutto immediatamente.\nLa madre di Salvatore Giuliano sospett\u00f2 Pisciotta come un potenziale traditore del figlio prima che lo stesso fosse ucciso, bench\u00e9 Giuliano le avesse scritto: \u00ab...noi ci rispettiamo come fratelli...\u00bb. Se la testimonianza di Pisciotta era vera, Giuliano non sospett\u00f2 nulla fino alla sua morte.\nPrigionia e morte.\nNel carcere dell'Ucciardone Pisciotta ritenne che la sua vita fosse in pericolo, anche se messo in cella con i calabresi. Fu scritto che egli avrebbe dichiarato: \u00abUno di questi giorni, mi uccideranno\u00bb, tanto che rifiut\u00f2 di dividere la cella con qualcuno prima della sentenza del processo. Secondo alcuni, Gaspare aveva un piccolo passero al quale faceva mangiare il cibo prima di mangiarlo a sua volta, per paura di essere avvelenato, e non mangiava il cibo del carcere ma soltanto quello preparato da sua madre, che gli veniva recapitato in cella.\nIn ogni caso, la mattina del 9 febbraio 1954, Gaspare prese un preparato vitaminico che egli stesso sciolse nel caff\u00e8. Quasi immediatamente venne colpito da lancinanti dolori addominali e, nonostante fosse stato portato immediatamente all'infermeria della prigione, mor\u00ec nel giro di quaranta minuti. La causa del decesso, secondo gli esiti dell'autopsia, fu dovuta all'ingestione di 20\u00a0mg di stricnina, veleno per i topi che infestavano il carcere.\nPer l'avvelenamento furono processati un agente di custodia e come mandante Filippo Riolo, boss mafioso di Piana degli Albanesi, che furono assolti in corte d'appello per insufficienza di prove. Nel 1995 il pentito calabrese Antonino Mammoliti rivel\u00f2 che detenuti calabresi all'Ucciardone prestarono la loro collaborazione ai siciliani per eliminare Pisciotta e che l'avvelenatore era stato un certo Antonino Barca. \nSia il Governo italiano che la mafia furono indicati come i mandanti dell'uccisione di Pisciotta, ma nessuno venne processato per la sua morte. La madre di Gaspare, Rosalia, scrisse una lettera aperta alla stampa il 18 marzo di quell'anno denunciando il possibile coinvolgimento di politici corrotti e della mafia nell'uccisione del figlio, dicendo: \u00abS\u00ec, \u00e8 vero che mio figlio Gaspare non potr\u00e0 pi\u00f9 parlare e molta gente \u00e8 convinta di essere al sicuro; ma chiss\u00e0, forse qualche altra cosa pu\u00f2 venir fuori\u00bb. Si suppone che Gaspare Pisciotta abbia potuto scrivere un'autobiografia in carcere, alla quale la madre probabilmente si riferiva, e che il fratello Pietro prov\u00f2 a fare pubblicare. Questo documento and\u00f2 per\u00f2 smarrito ed il suo contenuto rimase sempre un segreto."}
{"id": "415096", "revid": "486946", "url": "https://it.wikipedia.org/wiki?curid=415096", "title": "Museo San Marco di Firenze", "text": ""}
{"id": "415098", "revid": "37401", "url": "https://it.wikipedia.org/wiki?curid=415098", "title": "Amministratore Delegato", "text": ""}
{"id": "415110", "revid": "38120", "url": "https://it.wikipedia.org/wiki?curid=415110", "title": "Keith Iath Giffen", "text": ""}
{"id": "415113", "revid": "111373", "url": "https://it.wikipedia.org/wiki?curid=415113", "title": "Colombier (Milvignes)", "text": "Colombier (toponimo francese) \u00e8 una frazione di 5\u00a0547 abitanti del comune svizzero di Milvignes, nel distretto di Boudry (Canton Neuch\u00e2tel), sul lago di Neuch\u00e2tel.\nStoria.\nFino al 31 dicembre 2012 \u00e8 stato un comune autonomo che si estendeva per 4,52\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Auvernier e B\u00f4le per formare il nuovo comune di Milvignes, del quale Colombier \u00e8 il capoluogo.\nInfrastrutture e trasporti.\nColombier \u00e8 servita dalla omonima stazione sulla ferrovia Losanna-Olten. \u00c8 inoltre servita dalla rete tranviaria di Neuch\u00e2tel."}
{"id": "415118", "revid": "125373515", "url": "https://it.wikipedia.org/wiki?curid=415118", "title": "Wholly Foreign Owned Enterprise", "text": "Una Wholly Foreign Owned Enterprise (WFOE) \u00e8, in Cina, un mezzo di investimento per creare unit\u00e0 produttive o commerciali in territorio cinese. La WFOE si configura in diverse tipologie di cui la pi\u00f9 popolare \u00e8 la societ\u00e0 a responsabilit\u00e0 limitata (Limited Liability Companies \u2013 LLC). Come indicato dal nome stesso di questa entit\u00e0 giuridica, la WOFE, chiamata anche WFOE, \u00e8 controllata al 100% da un investitore straniero.\nA differenza di altri tipi di investimento previsti dalla legislatura nazionale, la caratteristica della WFOE \u00e8 il fatto che non sia richiesta la presenza di un soggetto cinese in quanto sono di propriet\u00e0 interamente straniera. Questo pu\u00f2 risultare, per un'impresa estera interessata ad entrare nel mercato cinese, in un maggiore controllo sulla \"venture\", evitando i problemi tipici di una \"joint venture\": negoziazioni contrattuali, conflitti potenziali con l'altro partner nella \"venture\", obbligo di condivisione di talune scelte strategiche.\nSi ricorre spesso alle WFOE per produrre in Cina un prodotto straniero, per poi esportarlo in un altro paese. Infatti, una WFOE non ha la possibilit\u00e0 di distribuire i prodotti in Cina, sebbene sia stata creata recentemente una variante (Foreign Invested Commercial Enterprise) che ne ha invece la possibilit\u00e0.\nVantaggi.\nIl vantaggio principale di una WFOE \u00e8 che, a differenza di altri strumenti come l'Ufficio di Rappresentanza o l'Ufficio Vendite, consente di operare e generare profitti in Cina. Una WFOE pu\u00f2 infatti emettere i fapiao (fatture Cinesi), consentendo quindi all'azienda di svolgere attivit\u00e0 produttive vere e proprie a non solo di marketing. \nInoltre, la WFOE garantisce all'investitore straniero diritti quasi uguali a quelli di un imprenditore cinese.\nSe gli investitori optano per una WFOE a responsabilit\u00e0 limitata (LLC), questi saranno responsabili solo per i capitali investiti. Grazie all'adesione alla World Trade Organization (WTO), la WFOE pu\u00f2 operare anche come negozio al dettaglio o societ\u00e0 commerciale.\nSvantaggi.\nD'altra parte, costituire una WFOE significa addentrarsi nel mercato cinese rinunciando ad appoggi pi\u00f9 sicuri, come pu\u00f2 essere un partner in una \"joint venture\". Di conseguenza, la WFOE pu\u00f2 faticare a creare un tessuto di \"guanxi\", cio\u00e8 \"relazioni\" personali con l'apparato burocratico e i soggetti del mercato, relazioni che in Cina sono molto importanti per portare avanti un'impresa.\nLe tempistiche per la creazione di una WFOE possono anche richiedere 1/2 mesi, nella migliore delle ipotesi, e richiedono la presentazione della documentazione richiesta presso diversi organi competenti. La procedura \u00e8 piuttosto macchinosa e molta della documentazione deve essere presentata in lingua cinese. Solitamente le aziende straniere si appoggiano a societ\u00e0 specializzate che si occupano di tutta la procedura burocratica per aprire una WFOE in Cina.\nIn alcuni settori \u00e8 vietata la costituzione di WFOE. In questi casi, peraltro limitati, si ricorre di solito all'alternativa della \"joint venture\" con un partner locale."}
{"id": "415144", "revid": "36426", "url": "https://it.wikipedia.org/wiki?curid=415144", "title": "Cosimo il Vecchio", "text": ""}
{"id": "415156", "revid": "110157", "url": "https://it.wikipedia.org/wiki?curid=415156", "title": "Museo dei trasporti Ogliari", "text": "Il Museo dei trasporti Ogliari era un museo situato a Ranco.\nEsso raccoglieva un gran numero di mezzi di trasporto soprattutto ferroviario e stradale, di un periodo compreso dal XVIII secolo alla seconda met\u00e0 del XX secolo.\nUna sua particolarit\u00e0, sin dalla fondazione nel 1954, era l'ingresso gratuito in quanto secondo lo spirito del suo fondatore Francesco Ogliari, il patrimonio della cultura doveva essere un bene assolutamente alla portata di tutti.\nL'esposizione si articolava con la presentazione di carrozze a traino animale, per passare il testimone al tempo delle locomotive a vapore sino a giungere ai primi locomotori elettrici, nonch\u00e9 ai tram ai filobus e alle metropolitane.\nTra le altre cose che si potevano incontrare lungo il percorso espositivo vi erano molti manufatti relativi a funivie, funicolari e ferrovie a cremagliera; senza dimenticare alcuni esempi di automobili, autobus e motociclette d'epoca.\nAbbondante poi la presenza di falsi storici presentati come autentici e di targhe e motti di propaganda fascista.\nIl 1\u00ba ottobre 2014 il Museo venne chiuso al pubblico. Parte dei reperti raccolti furono trasferiti al museo di Volandia, nel comune di Somma Lombardo: in tale museo parte della collezione \u00e8 esposta dal 4 settembre 2015; alcuni distributori di benzina e cartelli furono invece trasferiti al Museo Fisogni di Tradate.\nEsposizione.\nIl museo Ogliari raccoglieva numerosi mezzi di trasporto ferroviario e stradale, tra cui carrozze a trazione animale, locomotive a vapore ed elettriche, tram e filobus, esposizioni di un periodo compreso dal XVIII secolo alla seconda met\u00e0 del XX secolo. Parte della collezione erano anche manufatti relativi a funivie, funicolari e ferrovie a cremagliera oltre ad automobili, autobus e motociclette d'epoca.\nMolti dei mezzi conservati oggi a Volandia necessitano per\u00f2 di significativi interventi di restauro. Per cercare di rispondere a questa esigenza, \u00e8 stata lanciata l\u2019iniziativa \u201c\"Adotta un veicolo della collezione Ogliari\"\u201d, iniziativa che ha portato al parziale restauro di un Tram ATM serie 1500.\nVeicoli.\nTram ATM serie 1500.\nTram urbano a carrelli realizzato dalla societ\u00e0 Carminati e Toselli a partire dal 1927. Nel 1928 ATM ordin\u00f2 la costruzione di 500 esemplari. Inizialmente i mezzi si caratterizzavano per una colorazione giallo scuro e bianco; si pass\u00f2 poi al verde, per giungere all\u2019attuale arancione negli anni \u201970. Noti come \u201ccarrelli\u201d o \u201cventotto\u201d, questi veicoli sono ancora in servizio a Milano e a San Francisco e sono diventati un\u2019icona per entrambe le citt\u00e0. \u00a0\nLocomotiva CCFR 8 Venturi.\nLa locomotiva a vapore numero 8 del 1910 fu la prima costruita interamente dalle Officine Meccaniche Reggiane, su licenza della societ\u00e0 Henschel di Kassel, in Germania. Rimase in attivit\u00e0 fino al 1959, anno in cui termin\u00f2 la trazione a vapore sulle linee del CCFR (Consorzio Cooperativo Ferrovie Reggiane). A partire dagli anni '60 fu esposta come monumento, prima a Reggio Emilia, poi a Ranco e infine a Vizzola Ticino.\nLocomotiva \"Gamba de legn\" N. 4.\nLocomotiva a vapore costruita nel 1892 dalla Breda, la locomotiva numero 4, detta \"Busseto\" fu costruita per la Societ\u00e0 Nazionale Ferrovie e Tranvie (SNFT) e oper\u00f2 sulle quattro linee tranviarie che l'impresa aveva in concessione in provincia di Parma. Si distinse per la presenza di doppi organi di trazione e repulsione.\nReplica della carrozza papale Pio IX.\nReplica, sulla base di una carrozza FNMA a due assi, della carrozza riservata a Papa Pio IX. L'originale del 1858 \u00e8 esposto a Roma presso la Centrale Montemartini.\nConvoglio Cadorna.\nLocomotiva a vapore a scartamento ridotto, durante la prima guerra mondiale fu adibita al traino di ben cinque vetture riservate al maresciallo Luigi Cadorna.\nSchiacciasassi Babcock &amp; Wilcox.\nProgettato in Gran Bretagna dalla societ\u00e0 Babcock &amp; Wilcox LTD e con gli anni fu dotato di un motore diesel, lo schiacciasassi qui esposto venne utilizzato durante i lavori di realizzazione dell'autostrada Milano\u2013Varese, passata alla storia come la prima grande via di comunicazione a pedaggio costruita nel mondo.\nAutobus Renault Parigi.\nAutobus del 1934, si caratterizzava per la presenza del balconcino belvedere posteriore e per l'enorme volante posto in posizione rialzata, visibile anche dal parabrezza. Fu il primo vero e proprio autobus del tessuto urbano parigino in grado di garantire ai viaggiatori di raggiungere in poco tempo i principali luoghi della citt\u00e0: dai larghi e maestosi Champs-\u00c9lys\u00e9es alle vie incantate della collina di Montmartre, dalla cattedrale di Notre-Dame al Moulin Rouge, uno dei pi\u00f9 famosi locali di Parigi.\nCarro Gru FNM X.0092.\nIl carro X.0092 delle Ferrovie Nord Milano fu costruito in Germania dalla ditta Maschinenfabrik Esslingen nel 1888 ed ebbe una portata di sole 5 tonnellate.Oltre al passo ridotto, fu caratterizzato da ruote a razze anzich\u00e9 a vela piena. Questo esemplare \u00e8 uno dei pi\u00f9 antichi modelli esistenti al mondo.\nAutomotrice Monte Generoso.\nDotata di motore Caterpillar da 250 kW, questa automotrice fu in grado di affrontare le pendenze della linea, spingendo una carrozza aperta da 37 posti. Fu infatti in servizio sulla ferrovia a cremagliera del Monte Generoso, posto al confine tra Svizzera e Italia: dai 274 metri della stazione di Capolago, paese sul lago di Lugano, era possibile raggiungere gli oltre 1.700 metri di altezza."}
{"id": "415167", "revid": "123437481", "url": "https://it.wikipedia.org/wiki?curid=415167", "title": "Fox Life (Italia)", "text": "Fox Life \u00e8 stato un canale televisivo tematico italiano d'intrattenimento agli inizi pensato principalmente per il pubblico femminile, che portava sullo schermo racconti di vite, storie e gente comune.\nLo speaker ufficiale del canale era la doppiatrice Chiara Colizzi.\nStoria.\nIl canale era visibile a pagamento all'interno della piattaforma satellitare Sky. Nel palinsesto trovavano spazio serie tv, reality show, magazine di \"lifestyle\", documentari di taglio biografico e produzioni italiane. Faceva parte del pacchetto \"Sky TV\" ed era sintonizzato sul canale 114 dello Sky Box. Fox Life era disponibile anche nella versione +1 (canale 115 di Sky). Tante sono le serie televisive trasmesse da Fox Life: dalla serie di culto \"Desperate Housewives\" alla pluripremiata sitcom \"Will &amp; Grace\", da classici come \"E.R. - Medici in prima linea\" e \"Ally McBeal\" a serie pi\u00f9 recenti come \"Grey's Anatomy\" e \"Ghost Whisperer\".\nFox Life era noto inoltre per la produzione di format acquistati all'estero e rielaborati per una versione italiana, come \"Cambio moglie\", dove due nuclei familiari si scambiano mogli e abitudini di vita, \"La sottile linea rosa\", lezioni di stile di cinque uomini gay, \"Reparto maternit\u00e0\", docu-soap ambientata nel reparto Maternit\u00e0 di molti ospedali italiani, \"H24-Storie di ordinaria emergenza\", ambientato nel pronto soccorso dell'Ospedale San Giovanni di Roma e \"SOS Tata\", in cui una tata dispensa consigli a genitori con figli \"turbolenti\". Alcuni di questi programmi sono stati acquistati da LA7, che li trasmette in chiaro.\nDall'estero arrivarono invece produzioni come \"\", \"Temptation Island\", \"The Simple Life\" (interpretato da Paris Hilton) e la competizione di danza \"So You Think You Can Dance?\", oltre che le versioni originali di \"Cambio moglie\" e \"SOS Tata\". Dal 30 maggio 2011 il canale insieme ai suoi \"timeshift\" era trasmesso in formato panoramico .\nIl 16 novembre 2011, Fox Life, sostituisce il proprio logo, in uno stile uniformemente di colore rosa, il logo su schermo, le grafiche, i bumper pubblicitari e i jingle. Dal 29 dicembre 2012 il canale era disponibile, insieme a DeA Kids, su Sky Go.\nIl 15 maggio 2013 subisce un nuovo \"rebranding\" al logo in concomitanza con la nuova rotta del canale pi\u00f9 \"factual\" con produzioni originali interne.\nIl 7 novembre 2017 subisce un nuovo rebranding al logo ed al palinsesto.\nIl 1\u00ba luglio 2020 ha chiuso i battenti.\nAltre versioni.\nFox Life +1.\nIl canale aveva anche il servizio di \"timeshift\", Fox Life +1, che trasmetteva la programmazione di Fox Life posticipata di un'ora ed era sintonizzato sul canale 115 dello Sky Box. In precedenza era visibile sul canale 113. Il 16 ottobre 2013 si \u00e8 trasferito al canale 114. Il 29 marzo 2014 si \u00e8 trasferito al canale 115. Il 1\u00ba luglio 2020, assieme alla versione principale, termina le trasmissioni.\nFox Life +2.\nIl canale aveva anche il servizio di \"timeshift\", Fox Life +2, che trasmetteva la programmazione di Fox Life due ore dopo, dall'8 novembre 2010. Fox Life +2 era sintonizzato sul canale 142 dello Sky Box. Il 16 ottobre 2013 \u00e8 trasferito al canale 142, precedentemente era visibile sul canale 116. Il 26 ottobre 2014 il canale ha chiuso definitivamente.\nIl 1\u00ba novembre 2014 viene sostituito dal nuovo canale Fox Comedy. Quest'ultimo, infine, ha chiuso il 1\u00ba ottobre 2019.\nFox Life HD.\nIl canale incominci\u00f2 a trasmettere in alta definizione a partire dal 1\u00ba febbraio 2012 con la denominazione di Fox Life HD. Ha chiuso il 1\u00ba luglio 2020 insieme a Fox Life."}
{"id": "415170", "revid": "968255", "url": "https://it.wikipedia.org/wiki?curid=415170", "title": "Concertino", "text": "Nell'ambito della forma del concerto grosso, il concertino o soli \u00e8 il gruppo degli strumenti solisti che si contrappone al \"concerto grosso\" o \"ripieno\", ovvero al resto dell'orchestra, e vi dialoga in stile concertato creando contrasti dinamici. In alcuni concerti del periodo pi\u00f9 arcaico, per esempio in quelli di Alessandro Stradella, il concertino taceva mentre suonava il concerto grosso, mentre fu di successivo uso comune che il concertino partecipasse anche a gran parte dei \"tutti\" orchestrali, talvolta suonando all'unisono con l'orchestra, pi\u00f9 raramente differenziandosene. In linea generale, essendo pi\u00f9 ridotto, il concertino ha parti pi\u00f9 virtuosistiche. Il concertino pu\u00f2 anche essere presente in concerti e sinfonie concertanti. Nella breve epoca d'oro del concerto grosso, cio\u00e8 approssimativamente tra il 1680 ed il 1710, l'organico pi\u00f9 tipico del concertino era formato da due violini e basso continuo, ma poteva anche variare, limitandosi ad un violino solo e basso continuo o aggiungendo una o pi\u00f9 viole, come nella produzione di Georg Muffat, Francesco Geminiani o Giuseppe Valentini, altri violini - ancora Valentini - e fiati, come in Georg Friedrich H\u00e4ndel. In Italia il concertino era spesso di archi, mentre in Germania di strumenti a fiato. Per estensione, il \"concertino\" \u00e8 andato anche a definire le sezioni di un concerto grosso - inteso come composizione - in cui i solisti sono soli. In tutte le lingue viene usata la designazione italiana, in quanto originale, e da questo primo uso del termine deriva il fatto che in spagnolo e in catalano \"concertino\" sia sinonimo di primo violino.\nIl concertino, in tedesco Konzertst\u00fcck, \u00e8 anche una composizione con caratteristiche simili al concerto, ma pi\u00f9 breve e libera. Nel XIX secolo si presentava affine a un concerto solista in un solo movimento o in pi\u00f9 tempi senza pausa fra di loro, ma, appunto, ridotto rispetto a esso. Carl Maria von Weber compose un concertino per clarinetto e orchestra (op. 26) ed uno per corno e orchestra (op. 45), ma rientrano nella categoria, per estensione, anche le due romanze di Ludwig van Beethoven Op. 40 e Op. 50. Nel XX secolo diventa una composizione in pi\u00f9 movimenti, normalmente con uno strumento solista, di breve durata, o almeno pi\u00f9 breve di quella di un concerto canonico, e destinata a un organico contenuto. Gli strumenti prediletti per i concertini sono il violino, la viola, il violoncello, il contrabbasso, il flauto dolce soprano, l'oboe, il flauto traverso e il pianoforte, mentre la struttura usuale riprende la classica tripartizione dei concerti: tempo veloce\u2013tempo lento\u2013tempo veloce. A quest'ultima forma appartengono il \"Concertino per clarinetto e piccola orchestra, Op. 48\" di Ferruccio Busoni, il \"Concertino per pianoforte e orchestra\" di Arthur Honegger, il \"Concertino per trautonium e archi\" di Paul Hindemith. Anche Igor Stravinskij compose un concertino, in un unico movimento, per quartetto d'archi, poi trascritto per dodici strumenti.\nIl termine concertino viene usato anche dalla S.I.A.E. per indicare i trattenimenti musicali in luoghi dove la musica \u00e8 accessoria ad altre attivit\u00e0. Si contrappone, in tal senso, al concerto di musica classica o jazz."}
{"id": "415171", "revid": "125680171", "url": "https://it.wikipedia.org/wiki?curid=415171", "title": "Fox Crime (Italia)", "text": "Fox Crime \u00e8 stato un canale televisivo tematico italiano d'intrattenimento interamente dedicato al giallo e ai suoi sottogeneri, edito da Fox Networks Group Italy.\n\u00c8 stato il secondo canale televisivo del gruppo in ordine cronologico dopo Fox.\nStoria.\nIl canale era visibile a pagamento all'interno della piattaforma satellitare Sky Italia.\nFox Crime era disponibile nel pacchetto \"Sky TV\" ed era sintonizzato sul canale 116 (versione HD) e sul canale 117 (versione +1) dello Sky Box. Dal 31 marzo 2011 il canale insieme ai suoi \"timeshift\", escluso \"Fox Crime HD\", \u00e8 trasmesso in formato panoramico . Dal 13 settembre 2013 il canale era disponibile su Sky Go.\nIl palinsesto ospitava principalmente serie poliziesche come \"CSI - Scena del crimine\", \"Law &amp; Order\" e \"JAG\", offrendo anche varie rubriche dedicate al genere \"crime\", tra cui produzioni originale dedicate a storie criminose italiane. Tra queste \"Commissariato-Trevi Campomarzio\" (docu-story ideata e prodotta con la collaborazione della Polizia di Stato), \"Delitti\" (dedicata ai casi di cronaca nera del Novecento italiano), \"Racconti neri\" (in cui Giancarlo Giannini interpreta i classici della letteratura noir) e \"Le chiavi del mistero\" (condotto da Carlo Lucarelli).\nDal 9 settembre 2020 il canale era visibile esclusivamente in HD sul satellite; tuttavia la versione SD del canale ha continuato a essere disponibile in streaming su Sky Go fino al 1\u00ba aprile 2021.\nAlle 00:05 del 1\u00ba luglio 2021, il canale ha cessato definitivamente le trasmissioni, quando parte del suo palinsesto \u00e8 stato trasferito sul nuovo canale tematico a marchio Sky (Sky Investigation).\nAltre versioni.\nFox Crime +1.\nRitrasmetteva la programmazione di Fox Crime un'ora dopo rispetto al canale principale. Il canale era disponibile sul canale 118 dello Sky Box. Il 16 ottobre 2013 si \u00e8 trasferito al canale 116. Il 29 marzo 2014 si \u00e8 spostato al canale 117. All'01:05 del 1\u00ba luglio 2021, il canale ha cessato definitivamente le trasmissioni.\nFox Crime +2.\nRitrasmetteva la programmazione di Fox Crime due ore dopo rispetto al canale principale. Lanciato l'8 novembre 2010, Fox Crime +2 era sintonizzato sul canale 143 dello Sky Box a partire dal 16 ottobre 2013 (precedentemente era visibile sul canale 119). Dal 3 al 26 gennaio 2016 \u00e8 stato impiegato per la maratona \"Fox Files\", durante la quale sono state trasmesse in maniera consecutiva tutte le stagioni della serie televisiva \"X-Files\". Il 1\u00ba aprile 2020 il canale ha terminato le proprie trasmissioni.\nFox Crime HD.\nVersione in alta definizione di Fox Crime, il canale ha iniziato a trasmettere il 1\u00ba luglio 2009 sul canale 117 dello Sky Box HD in simulcast con la versione SD. Il 16 ottobre 2013 si \u00e8 trasferito al canale 115. Il 29 marzo 2014 si \u00e8 spostato al canale 116. Dal 9 settembre 2020 era diventata la versione principale e l'unica visibile del canale sulla piattaforma."}
{"id": "415175", "revid": "1632387", "url": "https://it.wikipedia.org/wiki?curid=415175", "title": "Et\u00e0 del consenso", "text": "In diritto \u00e8 chiamata et\u00e0 del consenso l'et\u00e0 a cui una persona \u00e8 considerata capace di dare un consenso informato ai rapporti sessuali. Non va confusa con la maggiore et\u00e0, e neanche con l'et\u00e0 minima richiesta per contrarre matrimonio.\nL'et\u00e0 del consenso per i rapporti sessuali.\nL'et\u00e0 del consenso varia da Stato a Stato; la media mondiale \u00e8 di 16 anni, con punte verso il basso di 12 e verso l'alto di 19, ma in molti Stati l'et\u00e0 varia se c'\u00e8 poca differenza di et\u00e0 tra i partner. In alcuni Stati il concetto legale di \"et\u00e0 del consenso\" \u00e8 del tutto assente e ci sono Stati dove l'et\u00e0 del consenso \u00e8 differente a seconda che si parli di rapporti eterosessuali oppure omosessuali. In altri si tiene conto della manifestazione dei caratteri sessuali secondari come elemento discriminante.\nL'et\u00e0 del consenso in Italia.\nIn Italia, gli atti sessuali con minorenni sono puniti (art. 609-quater c.p.), come il reato di violenza sessuale (art. 609-bis c.p.). Dalla definizione di questi divieti, si pu\u00f2 dedurre quando sia l'et\u00e0 del consenso, e cio\u00e8:\nIl reato \u00e8 punibile a querela della persona offesa (art. 609-septies c.p.), ma \u00e8 procedibile d'ufficio nel caso in cui:\nNel caso in cui gli atti sessuali avvengano consenzientemente in cambio di denaro o altra utilit\u00e0 economica con un minore di 18 anni, anche se maggiore dell'et\u00e0 del consenso, si ha il reato di \"prostituzione minorile\" (art. 600-bis, comma 2 c.p.). Oltre a ci\u00f2, il minore di anni 18 non pu\u00f2 validamente disporre, a scopo sessuale, della propria immagine essendogli tale possibilit\u00e0 preclusa dagli artt. 600-ter e 600-quater.\nIn merito alla possibilit\u00e0 di un eventuale errore relativamente all'et\u00e0 del minore di anni 18 l'articolo '609-sexies' del codice penale specifica che:\nIn merito alla produzione di materiale pornografico e spettacoli pornografici con minori occorre osservare che l'articolo \"600-ter\" del codice penale specifica che:\nLa novella legislativa del 6 febbraio 2006, sostituendo il termine \"sfruttamento\" con il pi\u00f9 generico \"utilizzo\", ha definitivamente chiarito che devono essere considerate reato anche le riprese o fotografie \"pornografiche\" realizzate da soggetti consenzienti e anche laddove manchi il fine di diffusione. A tal proposito \u00e8 stato osservato che \nA tal proposito la Corte di Cassazione ha chiarito che il concetto di utilizzazione comporta la degradazione del minore a oggetto di manipolazioni, non assumendo valore esimente il relativo consenso.\nProprio in relazione a questo aspetto ci si deve interrogare sulle eventuali responsabilit\u00e0 penali in cui incapperebbero due soggetti minori, ultraquattordicenni, che, per esibizionismo o altra ragione, decidano di riprendersi durante il compimento di atti sessuali: se avevano la capacit\u00e0 di intendere e volere, potrebbero essere entrambi indagati e condannati per il reato previsto e punito dall'art. 600-ter, soprattutto in caso di divulgazione del materiale stesso.\nL'et\u00e0 del consenso nei paesi di lingua tedesca.\nL'et\u00e0 del consenso in Germania.\nSotto i 14 anni, gli autori non sono perseguibili, se ambedue sono sotto i 14 anni, perch\u00e9 non responsabili.\nSe uno dei due o ambedue sono sopra i 13 anni, ma sotto i 16 anni, chi si trova in questa fascia \u00e8 perseguibile come reato commesso da minori. Se \u00e8 uno dei due \u00e8 maggiorenne, subisce le piene conseguenze giuridiche da maggiorenne. Se ambedue sono sopra i 15 anni, ma non maggiorenni, non si ha perseguibilit\u00e0.\nL'et\u00e0 del consenso in Svizzera.\nIn Svizzera l'et\u00e0 del consenso \u00e8 di 16 anni, ma nel caso in cui il partner di et\u00e0 maggiore non abbia raggiunto la maggiore et\u00e0 (18 anni) allora il partner pi\u00f9 giovane pu\u00f2 avere un'et\u00e0 minima di 15 anni.\nL'et\u00e0 del consenso in Austria.\nIn Austria l'et\u00e0 del consenso \u00e8 di 14 anni.\nL'et\u00e0 del consenso in Francia.\nIn Francia, fra il 1977 e il 1979, all'epoca in cui nel Parlamento francese era in discussione la riforma del Codice penale, numerosi intellettuali francesi si schierarono a favore dell'abolizione della legge sull'et\u00e0 del consenso. Nel 1977, molti filosofi e pensatori, tra i quali Jean-Paul Sartre, Michel Foucault, Jacques Derrida, Roland Barthes e Simone de Beauvoir, sottoscrissero una petizione indirizzata al Parlamento, chiedendo l'abrogazione di numerosi articoli di legge e la depenalizzazione di qualsiasi rapporto consenziente tra adulti e minori di quindici anni (l'et\u00e0 del consenso in Francia) (P\u00e9titions fran\u00e7aises contre la majorit\u00e9 sexuelle).\nIl 4 aprile 1978, Michel Foucault, lo scrittore e attore Jean Danet e lo scrittore e attivista a favore degli omosessuali Guy Hocquenghem - che avevano tutti sottoscritto la petizione del 1977 - parteciparono alla trasmissione \"Dialogues\" sulla radio France Culture, esponendo dettagliatamente le ragioni per le quali erano a favore dell'abolizione della legge. Le tesi dei due pensatori convergevano, in particolare, nel sottolineare come fosse in corso l'istituzione di una vera e propria \"societ\u00e0 dei pericoli\", edificata sulla paura della sessualit\u00e0 e sulla repressione dei comportamenti considerati socialmente \"devianti\", in particolare attraverso la psichiatrizzazione del sistema penale, che comporta un costante monitoraggio e un controllo totalizzante e invasivo, in particolare, della sfera intima e privata dei singoli individui. Essi inoltre sottolineavano le potenzialit\u00e0 suggestive e manipolatorie dovute all'intervento degli psichiatri sui bambini, necessario per valutare attraverso le loro testimonianze la sussistenza di un eventuale abuso.\nLa rivoluzione sessuale e dei costumi degli anni '60 e '70 ha esercitato un'intensa e decisiva influenza sulle riflessioni degli esponenti del postmodernismo, del decostruzionismo e del nichilismo francese. Le loro posizioni, a favore di una libera espressione della sessualit\u00e0 nei giovani, tuttavia, non hanno trovato un riscontro positivo nell'opinione pubblica, che ha sostenuto la prosecuzione dell'opera di regolamentazione. Un'opera che ha trovato una maggiore legittimazione a partire dagli anni '90, in concomitanza con l'emergere dei gravi traumi subiti da parte di alcuni bambini sessualizzati.\nL'et\u00e0 del consenso nei Paesi Bassi.\nNei Paesi Bassi, il 30 maggio 2006, l'allora sessantaduenne Ad Van Den Berg, insieme a Marthijn Uittenbogaard e a Norbert De Jonge, fond\u00f2 un partito chiamato \"Partij voor Naastenliefde, Vrijheid &amp; Diversiteit\", PNVD (in italiano: \"Partito per l'Amore per il Prossimo, la Libert\u00e0 e la Diversit\u00e0\"). Tra gli obiettivi dichiarati del partito vi era anche quello di riportare a 12 anni l'et\u00e0 del consenso (innalzata a 16 anni con la legge del 13 luglio 2002), dicendo che gli adolescenti devono avere la libert\u00e0 di scelta in campo sessuale. Il partito \u00e8 stato attivo fino al 14 marzo 2010, quando fu deciso di scioglierlo."}
{"id": "415178", "revid": "1543377", "url": "https://it.wikipedia.org/wiki?curid=415178", "title": "Periodo di interdizione", "text": "Con periodo di interdizione nel diritto del lavoro tedesco si intende il lasso di tempo per il quale la richiesta di prestazioni da parte del patronato (sussidio di disoccupazione) viene esclusa per atteggiamenti contrari all'assicurazione. La durata del periodo di interdizione varia da una settimana (in caso di omissione di comunicazione) fino a dodici settimane. \u00c8 regolata nel Codice del lavoro. \nIl lavoratore pu\u00f2 incorrere nel periodo di interdizione in particolare se egli stesso ha interrotto il rapporto di lavoro (contratto di soppressione), contratto di scioglimento, licenziamento del lavoratore) o se con il suo comportamento ha dato adito alla terminazione del contratto di lavoro (licenziamento per cattiva condotta). \nI periodi di interdizione vengono presi in considerazione anche se chi cerca lavoro si rifiuta di aderire ai provvedimenti di inserimento nel lavoro o se rifiuta offerte di lavoro congrue."}
{"id": "415192", "revid": "729019", "url": "https://it.wikipedia.org/wiki?curid=415192", "title": "Alborada", "text": "L'alborada \u00e8 una forma musicale popolare originaria della Galizia. Gli strumenti caratteristici attraverso cui veniva eseguita erano la dulzaina (una specie di oboe rustico) e il tamboril (piccolo tamburo).\nCorrisponde al francese \"aubade\" e all'italiano \"mattinata\", indicando un pezzo ispirato o da eseguirsi all'alba, contrapposto quindi alla serenata."}
{"id": "415194", "revid": "610351", "url": "https://it.wikipedia.org/wiki?curid=415194", "title": "Guinea (disambigua)", "text": "Guinea \u00e8 un termine berbero che significa \"terra dei neri\". \nIl termine \"Guinea\" si pu\u00f2 riferire a:"}
{"id": "415195", "revid": "1573940", "url": "https://it.wikipedia.org/wiki?curid=415195", "title": "Prionailurus viverrinus", "text": "Il gatto viverrino (\"Prionailurus viverrinus\" ), chiamato anche gatto pescatore, \u00e8 un felino del genere \"Prionailurus\" diffuso nel Sud-est Asiatico.\nDescrizione.\n\u00c8 un felide di media grandezza, dalle lunghe zampe e dalla coda corta. La sua testa \u00e8 allungata, con orecchie molto piccole e tonde, poste molto indietro. Il suo pelame, morbido e senza lucentezza, \u00e8 grigio terreo, brunastro sul dorso, pi\u00f9 chiaro sotto il ventre; \u00e8 tutto punteggiato di piccole macchie nere, allungate, di varia grandezza e disposte in file longitudinali sul dorso e sui fianchi. La coda \u00e8, pi\u00f9 o meno distintamente, inanellata. Gli artigli non sono completamente retrattili e i piedi anteriori sono palmati. L'animale pu\u00f2 camminare tenendo le dita aperte a ventaglio; questo adattamento gli permette, verosimilmente, di muoversi a suo agio sui terreni paludosi del suo habitat. Lungo circa 70\u201380 cm, la sua coda non supera i 30 cm. Pesa tra gli 8,5 e i 12,5 kg.\nDistribuzione geografica.\nLa distribuzione geografica del gatto viverrino comprende la maggior parte dell'Asia tropicale. Vive nel Nepal, nel Pakistan, in Birmania, in Thailandia, nella Cina meridionale, in Indocina e in tutta la penisola malese. In India \u00e8 distribuito in maniera ineguale; infatti in parecchie regioni \u00e8 assente. Nella penisola indiana esso s'incontra solo sulla costa del Malabar, fino al Capo Comorin. \u00c8 raro nella regione di Madurai, nell'India meridionale, ma vive numeroso nella pianura del Gange e nel Bengala. Il gatto viverrino si ritrova pure nelle giungle di Ceylon, dove per\u00f2 \u00e8 poco frequente, e nelle zone secche della parte settentrionale dell'isola. Vive anche a Sumatra e sulla costa settentrionale e su quella occidentale di Giava.\nHabitat.\nIl gatto viverrino vive all'interno e alla periferia delle grandi foreste; \u00e8 stato visto anche nelle regioni incolte; alcuni cacciatori lo hanno stanato nei canneti e fra le graminacee, costeggianti i corsi d'acqua e gli acquitrini. Predilige gli estuari e le mangrovie costiere. Si arrampica con agilit\u00e0, ma preferisce starsene a terra, dove trova le sue prede. Nell'Himalaya s'incontra fino a 1500 m di altitudine.\nBiologia.\nQuesto gatto non \u00e8 completamente notturno, perch\u00e9 lo si vede molto spesso aggirarsi durante il giorno nel sottobosco della giungla. \u00c8 un felide irascibile, che pu\u00f2 diventare pericoloso quando \u00e8 ferito. Gli abitanti della regione di Malabar, in India, lo accusano di aver portato via bambini in tenera et\u00e0, lasciati soli nelle misere capanne dai genitori. Vero \u00e8 che esso non esita ad avvicinarsi ai villaggi. Il naturalista Hutton, quando abitava tra i monti Anamalai, nell'India meridionale, ricevette la visita di un gatto viverrino che, in cinque notti consecutive, gli rub\u00f2, prima di finire nella tagliola, 2 anatre, poi altre 3, 2 conigli adulti e infine 7 coniglietti. Questo felide cattura i pesci, standosene accovacciato su una pietra o sull'argine, da dove li prende con una zampata. Contrariamente a quanto si credeva a suo tempo, non catturerebbe i pesci tuffandosi in acqua. Si sa che si nutre principalmente di pesci e di molluschi d'acqua dolce, a cui d\u00e0 la caccia negli acquitrini e nei corsi d'acqua. Lo zoologo Hodgson riferisce che un gatto viverrino fu visto mentre divorava un grosso serpente. Si afferma anche che uccide vitelli e pecore. Uno di questi gatti sembra che si fosse specializzato nella cattura di cani paria. Il gatto viverrino si ciba anche di rane e di piccoli rettili. Secondo Buchanan Hamilton, va pazzo per i molluschi acquatici \"Ampullaria\" e \"Unio\", che abbondano in alcune regioni dell'India.\nRiproduzione.\nLa vita intima del gatto viverrino \u00e8 poco conosciuta. Phillips ritiene che a Ceylon la femmina partorisca 2 piccoli, o nel cavo di un albero o in fondo a una tana. Hutton riferisce che due gattini, con gli occhi ancora chiusi, furono trovati in una piantagione di t\u00e8, a poca distanza da un grosso albero. A Cannanore, in India, un gattino fu trovato, nel mese di giugno, in mezzo ad un canneto. Una femmina, seguita da due piccoli fu vista, in aprile, nel Bihar. Allo zoo di Hannover, il 6 marzo 1959, una femmina partor\u00ec 2 piccoli. Il gatto viverrino si \u00e8 riprodotto anche allo zoo di Francoforte, nel 1960, nel 1961 e nel 1963: si registr\u00f2 la nascita di 3 gattini. Altri 2 ne nacquero nel marzo 1964, allo zoo di Filadelfia. Secondo Ulmer il loro peso alla nascita era di 170 g; misuravano 18,3\u00a0cm di lunghezza. Una seconda figliata, di 2 piccoli, si verific\u00f2 allo zoo di Filadelfia il 28 febbraio 1966, dopo una gestazione di 63 giorni. Un altro parto si \u00e8 verificato il 18 maggio 2012 allo zoo di Washington D.C. Il pelame dei piccoli non differisce da quello dei loro genitori. A un mese e mezzo di et\u00e0 i gattini si divertono a bagnarsi e a scorrazzare nell'acqua. Cominciano a mangiare la carne verso il 55\u00ba giorno."}
{"id": "415198", "revid": "124679922", "url": "https://it.wikipedia.org/wiki?curid=415198", "title": "Ferrari F310", "text": "La Ferrari F310 \u00e8 la quarantatreesima monoposto costruita dalla casa automobilistica Ferrari, realizzata per partecipare al campionato mondiale di Formula 1 1996.\nCaratteristiche.\nFin dal proprio nome la F310 pales\u00f2 la sua novit\u00e0 tecnica pi\u00f9 rilevante, una vera e propria \u00absvolta epocale\u00bb in casa Ferrari. Si decise infatti di abbandonare il motore V12, usato dalla Scuderia per gran parte della sua esperienza in Formula 1, in favore di una configurazione V10, una scelta finalizzata a ridurre peso e ingombri, ridurre i consumi e meglio gestire la cilindrata massima di imposta dal regolamento: la sigla \u00ab310\u00bb indicava per l'appunto la cilindrata di 3 litri e il numero dei cilindri, questi ultimi disposti a 75\u00b0 secondo lo schema progettato dall'ingegnere Paolo Martinelli.\nLa carrozzeria presentava forme peculiari, in particolare per quanto concerneva le pance laterali, staccate dal corpo macchina e raccordate a quest'ultimo da un unico profilo alare, riprendendo un concetto gi\u00e0 implementato sulla F92A del 1992; nuovo era anche il disegno del cofano motore, molto largo e costituente un tutt'uno con le voluminose protezioni ai lati dell'abitacolo, queste ultime introdotte dal regolamento a seguito dei tragici fatti della stagione , per dare maggiore sicurezza al collo e al capo dei piloti, prevenendo gli spostamenti laterali. Quanto a queste ultime, la Ferrari scelse di attenersi alle proporzioni indicate nelle norme in modo abbastanza letterale, mentre altre squadre (tra le quali la Williams), grazie a un diverso disegno del cofano e in particolare dell'\"hood scoop\" presentarono protezioni di dimensioni ben pi\u00f9 ridotte, con relativi benefici a livello di minor resistenza aerea.\nLe soluzioni aerodinamiche erano per\u00f2 nel complesso convenzionali, soprattutto all'anteriore, ove il musetto adottava un profilo spiovente e raccordato direttamente all'alettone; tuttavia il direttore tecnico John Barnard si dedic\u00f2 in maniera decisa allo sviluppo della sezione e dal Gran Premio del Canada venne introdotto un nuovo muso rialzato, pressoch\u00e9 piatto dall'estremit\u00e0 alla centina dell'abitacolo, collegato all'ala da un doppio piloncino parallelo. La F310 fu anche la prima Ferrari di Formula 1 a montare un volante multifunzione, che integrava su di s\u00e9 tutti i comandi e la strumentazione presenti in precedenza sul cruscotto, in modo da non distogliere troppo il pilota dalla guida.\nPer quanto riguardava le forniture tecniche, al termine del campionato si era concluso il rapporto di collaborazione tra la Scuderia e Agip, che durava dal 1974: alla fornitura di carburante e olio subentr\u00f2 pertanto Shell, gi\u00e0 \"partner\" del Cavallino dal 1929 agli anni 1970, che ebbe peraltro un ruolo determinante, assieme al confermato sponsor Marlboro (ormai in procinto di rivolgere sulla sola Ferrari i suoi investimenti in Formula 1), nel garantire le risorse economiche necessarie per ingaggiare Michael Schumacher.\nCarriera agonistica.\nNonostante le tante innovazioni aerodinamiche, nel corso della stagione la F310 non si rivel\u00f2 pienamente all'altezza delle aspettative, riuscendo a colmare solo in parte il divario che sussisteva tra la Ferrari e i due \"top team\" dell'epoca, la britannica e l'anglo-italiana , quest'ultima iridata uscente.\nIl Cavallino si present\u00f2 al debutto stagionale in Australia, sul nuovo tracciato cittadino di Melbourne, con una rinnovata \"line-up\" formata dal tedesco Michael Schumacher, reduce dai due titoli vinti consecutivamente con la Benetton e ingaggiato con un contratto ultra-miliardario col chiaro obiettivo di riportare la Ferrari a primeggiare, e dal nordirlandese Eddie Irvine, distintosi nelle precedenti stagioni al volante della . All'Albert Park fu a sorpresa la seconda guida ferrarista a cogliere il migliore risultato con il terzo posto finale; il distacco dalle Williams di Damon Hill e dell'esordiente Jacques Villeneuve fu per\u00f2 fin da subito ragguardevole. Per contro il prosieguo del mondiale si rivel\u00f2 decisamente complicato per Irvine, che \"a posteriori\" defin\u00ec la F310 \u00abun mezzo rottame. Cadeva a pezzi [...] l'antenata spirituale della Jaguar R2, la peggiore F1 che io abbia mai guidato\u00bb; la monoposto numero 2 sub\u00ec infatti dieci ritiri per cedimenti meccanici, di cui ben otto consecutivi tra Montmel\u00f3 e Monza, i quali erano solo in parte ascrivibili all'irruente stile di guida del suo pilota.\nLa F310 si dimostr\u00f2 nel complesso abbastanza veloce, ma decisamente carente sotto il profilo dell'affidabilit\u00e0, sia in prova sia in gara. Tra i maggiori \"handicap\" vi erano la pessima gestione delle gomme posteriori, che si deterioravano repentinamente (soprattutto ad alte temperature atmosferiche e dell'asfalto), e l'insufficiente afflusso d'aria al propulsore V10, dovuto alla conformazione errata dell\"hood scoop\", che costringeva Schumacher e Irvine a inclinare la testa nei rettilinei nel tentativo di lasciar fluire pi\u00f9 aria nel vano motore. Fin dai test invernali insorsero problemi anche al serbatoio della benzina, realizzato in carbonio, che inizialmente non riusciva a garantire una tenuta stagna, e al nuovo cambio con scatola della trasmissione in titanio ed elementi interni miniaturizzati; in quest'ultimo caso, per provare a risolverne l'inaffidabilit\u00e0, si opt\u00f2 per ri-adottare il cambio della precedente 412 T2 (ci\u00f2 era possibile poich\u00e9 entrambi erano basati su un'architettura trasversale); la trasmissione originaria venne ripristinata solo a fine aprile, al N\u00fcrburgring. Tutto ci\u00f2 cooper\u00f2 a rallentare lo sviluppo della monoposto, che non pot\u00e9 beneficiare appieno delle sessioni di collaudo prestagionali.\nIl solo Schumacher, con il suo talento, riusc\u00ec a in parte a supplire ai limiti del mezzo, riuscendo in determinate circostanze a lottare alla pari contro le superiori Williams motorizzate Renault. Anch'egli fu per\u00f2 vittima di sei ritiri, soprattutto nella prima parte della stagione, compreso quello nel giro di ricognizione del Gran Premio di Francia che stava andando ad affrontare da \"poleman\". Il tedesco seppe comunque cogliere il primo podio con la Rossa gi\u00e0 al secondo appuntamento in Brasile, ottenendo poi tre vittorie, la prima delle quali giunse in Spagna in una gara passata alla storia, segnata da difficili condizioni meteo, in cui mise a frutto le sue doti di guida sul bagnato; fecero seguito le affermazioni in Belgio e soprattutto in Italia, a Monza, dove la Ferrari non vinceva da otto anni. A completare il bottino vi furono quattro \"pole position\" e due giri veloci.\nTale ruolino permise a Schumacher di chiudere il 1996 al terzo posto nella classifica piloti, mentre Irvine, che oltre ad essere ancor pi\u00f9 bersagliato da guasti e incidenti aveva palesato anche una certa discontinuit\u00e0 di prestazioni tra una gara e l'altra, fu decimo; il risultato combinato port\u00f2 la Scuderia al secondo posto nel campionato costruttori, dietro alla sola Williams e davanti alla Benetton campione uscente, sopravanzata proprio nell'ultimo appuntamento stagionale in Giappone. \nLa F310, pur tra i suoi tanti problemi, ebbe comunque il merito di ridurre considerevolmente il \"gap\" che separava la Ferrari dalla Williams, facendo acquisire esperienza verso il nuovo propulsore V10 e, soprattutto, ponendo i presupposti per il ritorno in pianta stabile della squadra di Maranello ai vertici della categoria, nel segno del legame con Michael Schumacher, binomio che nei successivi dieci anni avrebbe segnato un'epoca per il Cavallino e per tutta la Formula 1."}
{"id": "415200", "revid": "1610933", "url": "https://it.wikipedia.org/wiki?curid=415200", "title": "Gatto pescatore", "text": ""}
{"id": "415202", "revid": "1610933", "url": "https://it.wikipedia.org/wiki?curid=415202", "title": "Gatto viverrino", "text": ""}
{"id": "415225", "revid": "1776051", "url": "https://it.wikipedia.org/wiki?curid=415225", "title": "Giuseppe Maria Reina", "text": "Biografia.\nFunzionario pubblico alla Camera di commercio di Catania, sposato e padre di due figli. Ha ricoperto numerosi incarichi istituzionali e di partito, partendo da una formazione prettamente giuridica, e da un'attivit\u00e0 principalmente svolta nella Pubblica Amministrazione: nominato consigliere di Amministrazione dell'Universit\u00e0 degli Studi di Catania e componente del Consiglio di amministrazione e del Consiglio di direzione della Camera di Commercio di Catania.\nHa fatto parte, in rappresentanza del Presidente della CCIAA di Catania, della Commissione tecnica, predisposta dall'A.R.S. (Assemblea Regionale Siciliana) che ha approntato lo schema di legge per l'attuazione in Sicilia delle norme di riforma dell'istituto camerale.\n\u00c8 stato Presidente del Consiglio di Amministrazione e Amministratore Unico della S.A.C. Service S.r.l., Societ\u00e0 pubblica di servizi dell'Aeroporto di Catania. Ha collaborato nell'attivit\u00e0 di amministrazione della societ\u00e0 Interporto Catania S.p.A. e docente all'I. S. V. I. (Istituto di Formazione e ricerca sui problemi sociali dello Sviluppo) di Catania.\nAttivit\u00e0 politica.\n\u00c8 stato a lungo esponente della DC prima e dell'UDC dopo. \u00c8 stato consigliere e assessore comunale di Misterbianco, consigliere e assessore della Provincia Regionale di Catania.\n\u00c8 stato eletto deputato alla Camera nella lista del Movimento per l'Autonomia alle elezioni politiche del 2006 nella XV legislatura della Camera ove \u00e8 stato membro dell'Ufficio di Presidenza (Deputato Segretario). e Componente della VI Commissione (finanze) e del Comitato per la comunicazione e l'informazione esterna.\nNominato prima \"osservatore\" del Movimento Per l'Autonomia, di Siracusa (10 luglio 2007), ne diviene poi \"commissario\" provinciale.\nNon rieletto alla Camera nel 2008, il 12 maggio 2008 \u00e8 stato nominato Sottosegretario di Stato alle Infrastrutture e ai Trasporti nel Governo Berlusconi IV. \nDa Sottosegretario ha ricevuto la delega al \"Ponte sullo stretto di Messina\" ed ha esercitato la delega ministeriale all'esercizio delle funzioni per le materie di competenza della Direzione generale per le infrastrutture ferroviarie, portuali e aeroportuali e della Direzione generale per le infrastrutture stradali con riguardo all'ammodernamento delle infrastrutture stradali e ferroviarie a servizio del Mezzogiorno.\nIl 12 novembre 2010, quando il Movimento per le Autonomie annuncia di non essere pi\u00f9 vincolato dalla coalizione con cui si \u00e8 presentato per le elezioni politiche del 2008 e di ritirare i propri sottosegretari dal governo.\nIl 15 novembre Reina si dimette."}
{"id": "415237", "revid": "3115", "url": "https://it.wikipedia.org/wiki?curid=415237", "title": "Fabio Berardi", "text": "Segretario di Stato (Ministro) per il Turismo, lo Sport, la Programmazione Economica, i Rapporti con l'A.A.S.S..\nBiografia.\nRisiede a Borgo Maggiore con la moglie e i due figli.\nLaureato in Scienze Geologiche, dal 1984 al 1995 ha esercitato la libera professione, prima di divenire Direttore dell'Azienda Autonoma di Stato di Produzione.\n\u00c8 stato Presidente dell'Ordine dei Geologi Sammarinesi per due mandati consecutivi.\n\u00c8 stato inoltre sindaco revisore della Fondazione Conservazione della Natura.\nCarriera politica.\nHa iniziato a militare nel Partito Socialista Sammarinese nel 1978.\nHa fatto parte della Giunta di Castello (amministrazione locale) di Borgo Maggiore per due mandati: dal giugno 1984 al giugno 1989 e dal novembre 1995 al dicembre 1998.\nNel 1993 ha partecipato ai lavori del Gruppo di studio \u201cPiano Generale Aree Verdi\u201d.\nDal 1995 al 1998 \u00e8 stato Coordinatore del Dipartimento Territorio e Agricoltura. Dal 1997 al 1998 \u00e8 stato Presidente del Consiglio d'Amministrazione dell'A.A.S.S.\nNel maggio del 1998 \u00e8 entrato a far parte del Consiglio Grande e Generale (Parlamento sammarinese), ed \u00e8 stato sempre rieletto in ogni successiva tornata elettorale.\nDal 1999 al 2005 ha fatto parte della Segreteria Politica del Partito Socialista Sammarinese.\nDopo l'unificazione del Partito Socialista col Partito dei Progressisti e Democratici, avvenuta nel 2005, \u00e8 stato membro della Segreteria Politica del nuovo Partito dei Socialisti e dei Democratici.\nNel 2008 ha dato vita alla forza politica Arengo e Libert\u00e0, nelle cui liste \u00e8 stato eletto in Consiglio Grande e Generale nelle elezioni politiche del 9 novembre 2008.\nNel giugno 1990 \u00e8 stato Sindacatore della Reggenza, nel 1999 membro del Comitato di Coordinamento per l'Anno Giubilare. Ha fatto parte della Commissione Consiliare Deliberante per l'esame del Progetto di Legge \u201cCodice di Procedura Penale\u201d; e delle Commissioni Consiliari Permanenti: \u201cPrevidenza e sicurezza sociale; affari sociali; igiene e sanit\u00e0; territorio; ambiente; lavori pubblici e servizi pubblici; agricoltura\u201d; \u201cAffari costituzionali e istituzionali; Ordinamento dello Stato e della Pubblica Amministrazione; protezione civile; affari interni; rapporti con le Giunte di Castello\u201d; \u201cFinanze, bilancio, e programmazione, artigianato, industria e cooperazione economica, commercio, lavoro e cooperazione\u201d.\nHa fatto parte del Gruppo Nazionale della Repubblica di San Marino presso l'Unione Interparlamentare.\nDa ottobre 2001 a dicembre 2003 ha ricoperto l'incarico di Segretario di Stato per il Territorio, l'Ambiente e l'Agricoltura; da gennaio 2004 a luglio 2006 di Segretario di Stato per gli Affari Esteri e Politici, la Programmazione Economica e la Giustizia; dal 27 luglio 2006 fino al 27 novembre 2007 \u00e8 stato titolare della Segretaria di Stato per la Sanit\u00e0, la Sicurezza Sociale, la Previdenza e le Pari Opportunit\u00e0.\nDal 3 dicembre 2008 \u00e8 titolare della Segreteria di Stato per il Turismo, lo Sport, la Programmazione Economica e i Rapporti con l'AASS.\nHa gi\u00e0 ricoperto la carica di Capitano Reggente nel semestre 1\u00ba aprile 2001 - 1\u00ba ottobre 2001.\nAspetti controversi dell'attivit\u00e0 politica:\nIl 26 Ottobre 2020 \u00e8 emerso il suo nome nella relazione conclusiva della \"Commissione Consiliare d\u2019Inchiesta su presunte responsabilit\u00e0 politiche o amministrative che hanno coinvolto la Societ\u00e0 Credito Industriale Sammarinese \u2013 Banca Cis e sulle crisi bancarie\".\nhttps://www.consigliograndeegenerale.sm/on-line/home/organismi-istituzionali-e-commissioni-consiliari/altre-commissioni-consiliari/elenco-commissioni-consiliari-speciali/scheda17164121.html\nhttps://www.sanmarinortv.sm/uploads/media/media/5f/5f969334529ad156190169.pdf\nRiconoscimenti.\nIl 3 settembre 2002 \u00e8 Balestriere Onorario della Repubblica di San Marino;"}
{"id": "415239", "revid": "404338", "url": "https://it.wikipedia.org/wiki?curid=415239", "title": "Ultimate Bestia", "text": "Ultimate Bestia (\"Ultimate Beast\"), il cui vero nome \u00e8 Henry \"Hank\" McCoy, \u00e8 un personaggio dei fumetti creato da Mark Millar, Adam Kubert e Andy Kubert nel 2001, pubblicato dalla Marvel Comics.\n\u00c8 uno dei protagonisti della serie regolare \"Ultimate X-Men\", edita in Italia dalla Marvel Italia. Il protagonista \u00e8 scomparso nel numero 23 della serie italiana (45 della numerazione originale). Il personaggio \u00e8 una rivisitazione adattata ai gusti dei lettori dell'inizio del XXI secolo della versione classica, come tutti gli altri protagonisti della linea Ultimate.\nBiografia del personaggio.\nIngresso negli X-Men.\nBestia viene reclutato negli X-Men sotto richiesta del Professor Xavier in seguito all'ingresso delle Sentinelle a Los Angeles. Il personaggio compare per la prima volta ai lettori in un bar dove mostra le sue capacit\u00e0 mutanti simili a quelli di una scimmia (agilit\u00e0, forza, riflessi rapidissimi).\nIn seguito viene portato all'istituto Xavier per giovani dotati dato che i suoi genitori non lo accettano per la sua natura mutante, e l\u00ec viene addestrato e subito messo alla prova nella lotta contro le Sentinelle.\nUn importante intervento del personaggio \u00e8 anche nel salvataggio della figlia del Presidente degli Stati Uniti rapita dalla Confraternita dei Mutanti dove poi viene ferito gravemente. In seguito Bestia viene sottoposto ad una cura basata su alcuni farmaci per scimmie per curare le ferite riportate, che gli causeranno degli effetti collaterali e la trasformazione del colore dei peli in blu. L'ultimo intervento in \"Gente di domani\" \u00e8 nel combattimento finale contro Magneto.\nApporti tecnologici.\nBestia \u00e8 uno dei tecnici che lavora al Blackbird ed \u00e8 il costruttore e programmatore della Stanza del Pericolo, una struttura inclusa nella scuola del professor X.\nLa trasformazione di Bestia.\nNella saga \"Ritorno ad arma X\" in seguito al rapimento della squadra dall'Istituto Xavier, gli X-Men vengono portati nella base segreta di Arma X dove alcuni di loro vengono sottoposti a dei test e altri a degli esperimenti. Uno di questi ultimi \u00e8 Bestia che in seguito ad un esperimento cambia irreversibilmente il colore della propria pelle da rosa a blu.\nIl falso tradimento di Bestia.\nNella serie \"Ultimate X-Men\" Bestia ha un ruolo molto importante per l'intera saga e per la storia del gruppo. Nella saga \"Le Fiamme dell'Inferno\" Bestia grazie all'indirizzo di una ragazza conosciuta su Internet (rivelatasi poi essere il mutante Blob) ha fatto tornare il criminale mutante pi\u00f9 temuto e pericoloso del mondo: Magneto (che nella prima stagione degli X-Men era stato riabilitato psichicamente da Charles Xavier).\nLa morte di Bestia.\nNella saga \"Nuovi mutanti\" il personaggio di Bestia viene \u2013 apparentemente \u2013 ucciso in un combattimento contro le Sentinelle.\nRinascita.\nIn \"Ultimate X-Men\" n. 43 (edizione italiana), lo scrittore Robert Kirkman ci rivela che Hank \u00e8 ancora vivo. Dopo la lotta con le Sentinelle \u00e8 stato raccolto in fin di vita dallo S.H.I.E.L.D.. Una volta salvato e curato dalla mutazione pelosa di Arma X (esclusi i denti canini), \u00e8 stato messo al lavoro su un progetto segreto per trovare una cura al virus Legacy. Dopo la sua fuga dallo S.H.I.E.L.D. si ricongiunge con gli X-Men, riabbracciando la sua amata Tempesta.\nVita sentimentale.\nBestia ha avuto un unico vero amore: quello con Ororo Munroe, alias Tempesta, colpita da grande sconforto in seguito alla sua morte.\nSi pu\u00f2 considerare un rapporto sentimentale anche quello con \"Nancy\", il mutante Blob sotto mentite spoglie telematiche."}
{"id": "415241", "revid": "125946498", "url": "https://it.wikipedia.org/wiki?curid=415241", "title": "Michaela Biancofiore", "text": " Deputata, gi\u00e0 Sottosegretario di Stato con delega alla Pubblica amministrazione e la semplificazione nel Governo Letta.\nBiografia.\nNata a Bolzano da padre pugliese e madre romana, si \u00e8 diplomata presso l'istituto magistrale \"Gregorio Elladio\" di Spoleto, dove viveva in convitto in quanto orfana di dipendente statale. Ha lavorato per Mario Cecchi Gori, tra l'altro, come assistente alla regia per i film \"Al lupo al lupo\", \"Maledetto il giorno che t'ho incontrato\" e \"Perdiamoci di vista\". Attualmente imprenditrice nel settore del wellness, \u00e8 stata vicepresidente della squadra di calcio Bolzano 1996 che ha militato in Eccellenza, attualmente fusa con la Virtus Don Bosco dando vita al sodalizio Virtus Bolzano.\nNel 1994 Michaela Biancofore si \u00e8 iscritta a Forza Italia. Alle elezioni comunali di Bolzano del 1995 si candid\u00f2 in una lista civica denominata \"Vorw\u00e4rts S\u00fcdtirol\", che ottenne l'1,39%, sebbene fosse presente una lista di Forza Italia con candidato sindaco Ermanno F\u00fcst\u00f6ss. Biancofiore ottenne 18 voti di preferenza non risultando eletta. Eletta poi alle comunali di Bolzano nel 2010 nelle liste del Pdl, gi\u00e0 deputata, il Consiglio avvi\u00f2 nei suoi confronti la procedura di decadenza per l'elevato numero di assenze.\nDall'11 giugno 2001 \u00e8 stata consigliere per le autonomie locali del Dipartimento della funzione pubblica e per il coordinamento dei Servizi di Informazione e Sicurezza. Dal 14 novembre 2002 divenne consigliere per le autonomie locali del Ministro degli Affari Esteri Franco Frattini. Gi\u00e0 laureanda in giurisprudenza nel 2006, ha completato per\u00f2 gli studi nel 2017 laureandosi in Diritto internazionale presso la Libera Universit\u00e0 Mediterranea.\nConsigliere della provincia autonoma di Bolzano (2003-2006).\nNel 2003 venne eletta consigliere della Provincia autonoma di Bolzano per FI con 3.680 preferenze. Nel 2005 present\u00f2 un disegno di legge per incentivare la sostituzione dei tagliaerba con modelli nuovi, mettendo a disposizione contributi pubblici fino al 50% del valore del mezzo, al fine di ridurre, in tal modo, l'inquinamento atmosferico (PM10) originato dalle attrezzature per il giardinaggio. \nLo stesso anno avanz\u00f2 una proposta riguardante la collocazione del tricolore italiano su ogni maso della provincia di Bolzano; sottoline\u00f2, inoltre, la questione riguardante la tutela dei diritti della minoranza italiana in Alto Adige. Sempre nel 2005 Enzo Biagi si rifer\u00ec a lei sul \"Corriere della Sera\" con l'appellativo di \u00abbiondona\u00bb, commentando la fotografia che la ritraeva accanto al premier Silvio Berlusconi mentre questi mostrava il dito medio alzato durante un comizio in Piazza Vittoria a Bolzano.\nNel novembre successivo, in occasione delle elezioni comunali, Biancofiore fu promotrice di un comizio di Berlusconi, poi annullato, da tenersi in Piazza del Tribunale a Bolzano. In occasione del comizio fu issato davanti al tribunale un \"manifesto-bandiera\" largo 39 metri e alto 13, che suscit\u00f2 polemiche poich\u00e9 privo di autorizzazione e dai costi proibitivi. Nel marzo 2006 propose l'istituzione di asili nido presso le aziende altoatesine e il 7 giugno, essendo stata eletta alla Camera dei Deputati, Biancofiore si dimise da consigliere provinciale.\nDeputata di Forza Italia/PdL e Coraggio Italia.\nCoordinatrice provinciale di Forza Italia dell'Alto Adige, fu eletta nelle elezioni politiche del 2006 alla Camera, nella lista di Forza Italia, e entr\u00f2 nella I Commissione Affari Costituzionali. \u00c8 stata rieletta alle elezioni politiche del 2008 ma nel collegio della Campania, nonostante le origini altoatesine nella lista del PdL. Membro del Consiglio Direttivo del PdL alla Camera. Il 22 maggio 2011, in polemica con il capogruppo Maurizio Gasparri, dichiar\u00f2 di voler lasciare il PdL per confluire in un nuovo movimento di centrodestra guidato da Claudio Scajola e Gianfranco Miccich\u00e8, cosa che poi non accadde\nIl 20 novembre 2012 annunci\u00f2 ufficialmente la sua candidatura alle primarie del Popolo della Libert\u00e0, mai svoltesi. Alle elezioni politiche del 2013 \u00e8 rieletta deputata del PdL. Il 30 aprile 2013 venne scelta come sottosegretaria alle Pari Opportunit\u00e0 da Enrico Letta ma rimossa appena due giorni dopo, a seguito delle polemiche generate da sue precedenti dichiarazioni omofobe. Venne successivamente destinata all'incarico di sottosegretaria alla semplificazione amministrativa. In seguito le venne assegnato l'incarico di sottosegretaria allo sport.\nIl 1\u00ba agosto 2013, dopo la conferma della sentenza di condanna nei confronti di Silvio Berlusconi, suo leader politico, ha presentato le sue dimissioni da sottosegretario insieme agli altri membri del governo. Il 4 ottobre 2013, il premier Enrico Letta, ha accettato le sue dimissioni. \u00c8 stata l'unico componente del Governo Letta, appartenente al Popolo della Libert\u00e0, che non abbia ritirato le dimissioni. Il 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia e il 24 gennaio 2014 il presidente Berlusconi la nomina \"Responsabile delle risorse umane\" del partito.\nIl 30 marzo 2016, in occasione delle elezioni comunali, la deputata dichiara di voler lasciare il partito dopo aver avuto direttive da Berlusconi stesso, per un diverso candidato da quello da lei scelto. Tuttavia, a questo annuncio non seguir\u00e0 un effettivo abbandono. Dal 24 marzo seguente partecipa al Comitato di Presidenza del partito. Il 12 agosto 2017 sostituisce Elisabetta Gardini come coordinatrice del partito in Trentino Alto Adige. Da sempre in difesa della cultura italiana altoatesina, ha paragonato la politica di germanizzazione dell'Alto-Adige da parte dell'SVP, in particolare sulla proposta del partito di togliere la toponomastica in italiano, alla devastazione di Palmira da parte dell'ISIS.\nAlle elezioni politiche del 2018 \u00e8 candidata alla Camera nel collegio uninominale di Bolzano, dove viene per\u00f2 sconfitta da Maria Elena Boschi, ed \u00e8 capolista nel listino proporzionale del collegio plurinominale Emilia-Romagna - 04, nel quale invece risulta eletta. Il 22 ottobre dello stesso anno si dimette da coordinatrice regionale in seguito al risultato deludente di FI alle regionali (1% a Bolzano e 2,82% a Trento con un eletto). Il 24 dicembre 2019 annuncia l\u2019addio al partito dopo 26 anni di militanza in seguito alla sua \u201cdestituzione\u201d da coordinatrice regionale salvo poi porre fine alla sua autosospensione quando il 12 maggio 2020 Berlusconi nomina un nuovo coordinamento di 14 persone tra le quali c\u2019\u00e8 anche lei.\nIl 27 maggio 2021 aderisce a Coraggio Italia, il nuovo partito fondato dal sindaco di Venezia Luigi Brugnaro insieme al Governatore della Liguria Giovanni Toti e a numerosi parlamentari di diversa provenienza (M5S, Forza Italia, Cambiamo!-Popolo Protagonista, Lega e Centro Democratico). Il 18 novembre diventa componente della direzione nazionale e coordinatrice del partito in Trentino.\nProposte di legge.\nDurante la sua prima legislatura, la XV, \u00e8 stata firmataria di diverse proposte di legge, tra cui si distinguono:\nDurante invece la XVI legislatura \u00e8 prima firmataria di alcune proposte di legge, tra cui:\nAlla sua terza legislatura, la XVII, torna a proporre, oltre all'introduzione in Costituzione delle radici giudaico-cristiane, misure per tutelare la comunit\u00e0 italiana altoatesina e la parit\u00e0 di trattamento e diritti con quella tedesca:\nControversie.\nMichaela Biancofiore si \u00e8 resa protagonista di varie controversie, a causa di frasi da lei esternate su temi politici e sociali. \nIl 2 marzo 2011, durante la trasmissione \"Exit - Uscita di sicurezza\", fu protagonista di un duro scontro con Beatrice Borromeo sul tema degli scandali sessuali di Berlusconi, contestando le accuse rivolte all'ex presidente del Consiglio.\nIl 28 settembre 2012, ospite della trasmissione radiofonica \"La Zanzara\", rispondendo alla domanda sulle critiche mosse a Berlusconi sullo stesso argomento (e sull'intitolazione a lui di un bordello in Argentina) afferm\u00f2 che \"\"ha il difetto di amare le donne, ma almeno non \u00e8 come Marrazzo che va a transessuali, ed \u00e8 un uomo normale\". Aggiunse anche che \"\u00e8 un esempio di vita, di lavoro e sacrificio ed \u00e8 amato platonicamente da tutti, in modo particolare dai bambini\"\".\nIl 29 settembre 2012, ospite di \"Otto e Mezzo\" all'indomani dello scandalo Fiorito, afferm\u00f2 che Berlusconi \u00e8 l'unico \"homo novus\" esistente sulla scena politica italiana, dichiarandosi fermamente convinta che i cittadini invocassero un suo ritorno in prima persona, che lo paragonassero addirittura ad una rockstar. Aggiunse poi che non c'erano nuovi leader all'orizzonte, e afferm\u00f2 che egli fosse un autentico \"fenomeno mediatico, protagonista di uno straordinario processo di alfabetizzazione compiuto su questo fronte, avvenuto al momento della sua \"discesa in campo\".\nIl 12 ottobre 2012, intervistata al TG3, oltre ad affrontare il tema delle primarie, ipotizz\u00f2 di costituire un nuovo soggetto politico sulla scia di Forza Italia, portato avanti dai berlusconiani della prima ora, da lei stessa ribattezzati come la \"Berlusconi generation\", sottolineando \"\"come \u00e8 cresciuta pi\u00f9 dalle lezioni di vita che da quelle partitocratiche\".\nIl 29 ottobre 2012, ospite della trasmissione di LA7 \"Cristina Parodi Live\", afferm\u00f2 che \"la gente sta interamente vicina all'ex-capo del governo e al suo bacino elettorale di riferimento, sentendola nei discorsi della gente nelle strade\"\", giudicando irrilevante e poco seria la diffusione di un sondaggio che dava la lista \"berlusconiana\" sotto al 5%. L'opinionista inglese John Peter Sloan chiese allora al pubblico presente in studio quanti si sentissero concretamente vicini a e si fidassero realmente dell'operato di Berlusconi se rieletto a Palazzo Chigi; appurato che pochissime persone gli avrebbero dato nuovamente la fiducia, la Biancofiore ribatt\u00e9 che \"\"quest'opinione non rispecchia il pensiero generale degli elettori\". Il dibattito sfoci\u00f2 in un duro scontro verbale in quanto Sloan, in riferimento alla provenienza dei voti del PdL alle elezioni politiche, afferm\u00f2 che le persone del Sud Italia fossero le meno istruite; la deputata si indign\u00f2 per le dichiarazioni fatte, replicando a stretto giro di parola, qualificandole come insulto di un cittadino straniero nei confronti del Paese.\nIl 13 novembre 2012 nel corso de \"L'aria che tira\", sulle affermazioni del proprio leader che, durante la crisi economica aveva detto che \"i ristoranti erano pieni\", rincar\u00f2 la dose affermando che anche \"i bar sono pieni di gente nonostante la crisi\"\", chiedendosi perch\u00e9 queste persone non lavorassero e dubitando che realmente esista la povert\u00e0.\nDichiarazioni su omosessualit\u00e0 e transessualit\u00e0.\nAlcune dichiarazioni rilasciate pubblicamente dalla Biancofiore, quali \u00ab\"Chi va con i trans ha seri problemi\"\u00bb e \u00ab\"purtroppo qualcuno nasce con una natura diversa, tra l'altro una natura che non ti fa avere una vita facile\"\u00bb, per il loro carattere giudicato omofobo, hanno suscitato le reazioni negative delle associazioni per i diritti gay e di vari esponenti del mondo politico e della societ\u00e0 civile. Le polemiche si sono inasprite in occasione della sua nomina a sottosegretaria per le pari opportunit\u00e0, ministero chiave per le tematiche omosessuali. Appena nominata sottosegretaria rilasci\u00f2, infatti, dichiarazioni da molti ritenute inopportune affermando che i gay \"\"si ghettizzano da soli\".\nSpinto da molteplici critiche dell'opinione pubblica, il Presidente del Consiglio Enrico Letta le ritir\u00f2 l'incarico alle pari opportunit\u00e0, assegnandole compiti nell'ambito delle deleghe per la Pubblica amministrazione e la semplificazione e dal 26 giugno anche allo sport. A seguito della, poi rientrata, crisi di governo del settembre 2013 Biancofiore rassegn\u00f2 le dimissioni come sottosegretario su richiesta di Berlusconi, dimissioni accolte dal presidente Letta. Nel settembre 2014 Biancofiore, durante un'intervista radiofonica a \"La Zanzara\", ha dichiarato che le persone transessuali sono contronatura e ha aggiunto che avere attrazione sessuale verso Vladimir Luxuria o comunque \"una donna che ha il gingillo\"\" non \u00e8 normale."}
{"id": "415244", "revid": "1993636", "url": "https://it.wikipedia.org/wiki?curid=415244", "title": "Lubumbashi", "text": "Lubumbashi (chiamata in passato Elisabethville) \u00e8 la terza citt\u00e0 della Repubblica Democratica del Congo ed \u00e8 la capitale della provincia sud orientale dell'Haut-Katanga (ex Shaba gi\u00e0 Katanga) in base alla nuova Costituzione del 2005.\nLubumbashi \u00e8 un'importante citt\u00e0 mineraria posta a 1000 metri di altezza vicino al confine con lo Zambia ed ha una popolazione stimata di 1,2 milioni di abitanti. La citt\u00e0 \nStoria.\nI colonizzatori belgi fondarono la citt\u00e0 di Elisabethville (Elisabethstad in fiammingo) nel 1910. La citt\u00e0 ebbe un notevole sviluppo grazie allo sfruttamento delle ricche miniere di rame della regione.\nI minatori di Elisabethstad proclamarono uno sciopero nel 1941 per protestare contro il rigido regime di lavoro forzato imposto dai belgi.\nI belgi fondarono l'Universit\u00e0 di Elisabethville (oggi Universit\u00e0 di Lubumbashi) nel 1954. Nelle elezioni municipali del dicembre 1957 i votanti diedero una larga maggioranza all'Alleanza nazionalista di Bakongo che richiedeva l'immediata indipendenza del paese.\nLubumbashi \u00e8 stata la capitale ed il centro delle attivit\u00e0 secessioniste della provincia di Katanga durante la sanguinosa guerra civile congolese dal 1960 al 1963. Moise Tshombe (o Ciombe) proclam\u00f2 l'indipendenza del Katanga nel luglio del 1960. Ciombe fu arrestato ed incriminato di tradimento nell'aprile del 1961. Il leader secessionista in cambio della propria liberazione si accord\u00f2 per allontanare i suoi consulenti e le forze militari straniere. Ciombe ritorn\u00f2 ad Elisabethville ma non rispett\u00f2 gli accordi e ricominci\u00f2 a combattere. Solo l'intervento delle forze armate inviate dalle Nazioni Unite permise di riprendere il controllo di Elisabethville nel dicembre 1961.\nMobutu Sese Seko allorquando assunse il potere dittatoriale impose una campagna di africanizzazione e fece rinominare la citt\u00e0 nel 1966 con il nome attuale. Allo stesso modo nel 1972 nel tentativo di fare dimenticare il tentativo di secessione rinomin\u00f2 il Katanga con il nome Shaba.\nIl Congo \u00e8 stato insanguinato da un'altra guerra civile negli anni novanta. I ribelli dell'Alleanza delle Forze Democratiche per la Liberazione del Congo conquistarono Lubumbashi nell'aprile del 1997. Il leader ribelle Laurent-D\u00e9sir\u00e9 Kabila si autoproclam\u00f2 da Lubumbashi presidente della Repubblica Democratica del Congo il 17 maggio 1997 dopo la fuga di Mobutu da Kinshasa.\nEconomia e cultura.\nLubumbashi \u00e8 un importante centro commerciale per il commercio di rame, cobalto, zinco, stagno e carbone ed industriale con industrie tessili, alimentari, tipografiche, dei mattoni e fonderie di rame.\nLa citt\u00e0 \u00e8 al centro delle linee ferroviarie per Ilebo, Kindu e Kolwezi ed \u00e8 servita dal moderno aeroporto di Luano.\nPunti di interesse in citt\u00e0 sono il giardino botanico, lo zoo, una birreria ed il Museo Nazionale.\nLubumbashi ha un giornale quotidiano ed ospita l'Universit\u00e0 di Lubumbashi con la sua biblioteca.\nDal 2008, vi ha luogo Picha Biennale de Lubumbashi, biennale di fotografia contemporanea."}
{"id": "415246", "revid": "78273", "url": "https://it.wikipedia.org/wiki?curid=415246", "title": "Museo Luxoro", "text": ""}
{"id": "415247", "revid": "124875447", "url": "https://it.wikipedia.org/wiki?curid=415247", "title": "Consiglio Grande e Generale", "text": "Il Consiglio Grande e Generale \u00e8 il parlamento monocamerale (ovvero l'organo legislativo) della Repubblica di San Marino.\n\u00c8 formato da 60 consiglieri eletti a suffragio universale diretto ogni cinque anni. Il Consiglio rappresenta il corpo elettorale ed esercita il potere legislativo.\nL'assemblea si scioglie anticipatamente qualora venga a mancare la maggioranza dei suoi componenti.\nIl Consiglio \u00e8 presieduto dai due capitani reggenti, coadiuvati dall'ufficio di presidenza.\nStoria.\nGi\u00e0 dal XII secolo \u00e8 attestata l'esistenza di un'assemblea composta da sessanta membri che divideva il potere con l'arengo e il Consiglio dei XII.\nL'organismo assunse una posizione preminente nel corso dei secoli, diventando a partire dal XVII secolo espressione dell'oligarchia che deteneva il potere. Fino all'arengo del 1906 il Consiglio veniva rinnovato per cooptazione ed era composto da venti membri di ogni ceto (nobili, cittadini e dei castelli rurali); dopodich\u00e9 si tennero elezioni democratiche prima ogni tre anni, poi ogni cinque.\nDurante l'epoca oligarchica e il regime fascista venne denominato Consiglio Principe e Sovrano.\nSistema elettorale.\nSono elettori tutti i cittadini sammarinesi maggiori di 18 anni.\nLa legge elettorale prevede l'elezione a scrutinio di lista con rappresentanza semiproporzionale per il collegio unico nazionale. Dal 2008 alla coalizione vincente viene assegnata comunque la maggioranza dei seggi, che in subordine vengono attribuiti alle liste concorrenti con il \"metodo D'Hondt\". Risultano eletti i candidati di ciascuna lista che hanno ottenuto il numero maggiore di preferenze. Ciascun elettore dispone della possibilit\u00e0 di indicare una preferenza sui candidati della lista prescelta.\nRequisiti di eleggibilit\u00e0.\nI requisiti per l'elezione a consigliere sono:\nPrerogative.\nIl Consiglio, presieduto dai due capitani reggenti deve essere convocato almeno una volta al mese. \nAl Consiglio spetta il potere legislativo, la determinazione dell'indirizzo politico e l'esercizio delle funzioni di controllo.\nLe prerogative del Consiglio Grande e Generale sono quindi:\nCommissioni consiliari permanenti.\nDal 1995 il Consiglio si articola al proprio interno in quattro commissioni consiliari permanenti composte da quindici membri nominati in forma proporzionale tra i gruppi consiliari delle liste rappresentante all'interno del Consiglio Grande e Generale, esse hanno il compito di esaminare, proporre e discutere l'adozione di nuove leggi prima della discussione plenaria in Consiglio.\nPer la composizione delle commissioni viene adottato il criterio della proporzionalit\u00e0 fra i gruppi presenti in Consiglio. Le Commissioni sono presiedute dai segretari di Stato competenti in materia.\nLe commissioni consiliari permanenti sono:"}
{"id": "415248", "revid": "57872", "url": "https://it.wikipedia.org/wiki?curid=415248", "title": "Villa Luxoro", "text": "La villa Luxoro \u00e8 un edificio civile situato nel quartiere di Nervi, in via Mafalda di Savoia, nel comune di Genova. Di propriet\u00e0 comunale, e ubicato presso i parchi di Nervi, \u00e8 sede dal 1951 del museo Giannettino Luxoro.\nStoria e descrizione.\nLa villa venne edificata nel 1903 su progetto dell'ingegnere Pietro Luxoro, che s'ispir\u00f2 alle architetture delle ville e palazzi nobiliari genovesi del XVII-XVIII secolo. Affacciata a picco sul mare, e ubicata nella parte pi\u00f9 orientale della zona di Capolungo, fu dimora di villeggiatura della famiglia Luxoro che qui concentrarono le varie raccolte artistiche acquisite a partite dalla seconda met\u00e0 dell'Ottocento.\nFu l'ultimo proprietario della villa, Matteo Luxoro, a predisporre per lascito testamentario, la donazione dell'edificio al Comune di Genova nel 1946 con la disposizione di trasformare la precedente dimora della famiglia in un museo pubblico intitolato alla memoria di Giannettino Luxoro, quest'ultimo perito prematuramente durante la prima guerra mondiale.\nL'apertura del museo avvenne nel 1951."}
{"id": "415249", "revid": "124667929", "url": "https://it.wikipedia.org/wiki?curid=415249", "title": "Drag queen", "text": "Drag queen \u00e8 un termine inglese per definire artisti (detti \"Drag singer\") che si esibiscono in canti, imitazioni, cabaret e balli, indossando trucco e abiti femminili. Le donne che recitano in abiti maschili sono invece dette drag king.\nTerminologia.\nEtimologia.\nL'etimologia del termine \"drag queen\" \u00e8 oggetto di controversia. Il termine fu usato nel Polari, un sottoinsieme di slang inglese molto popolare in alcune comunit\u00e0 gay agli inizi del ventunesimo secolo. Il primo uso documentato della parola \"drag\", usato per descrivere attori vestiti con abiti da donna, risale al 1870.\nUn'etimologia popolare suggerisce che \"drag\" sia l'acronimo di \"Dressed Resembling A Girl\" (vestito come una ragazza), usato per descrivere il travestitismo teatrale maschile. \"Queen\" potrebbe provenire invece dall'atteggiamento di finta regalit\u00e0 inscenato dalle persone che fanno drag. \u00c8 anche collegato ai termini \"quean\" o \"qwene\", che in anglosassone significavano semplicemente \"donna\", venendo in seguito usato riferendosi a donne promiscue e a uomini gay: la parola anglosassone potrebbe a sua volta derivare dall'olandese antico \"quene\" (donna anziana).\nIn lingua inglese inoltre il solo termine \"drag\", in questa accezione, significa portare abiti caratteristici del sesso opposto, ed \u00e8 usato come verbo o come aggettivo, ma non come sostantivo. In Italia il termine \"drag queen\" \u00e8 spesso abbreviato semplicemente in \"drag\" (esempio: \"\u00c8 una drag celebre\"), cosa non possibile in inglese, dato che la parola \"drag\" usata come sostantivo ha molti altri significati (\"She's a notorious drag\", in particolare, significa: \"\u00c8 notoriamente una scocciatrice\"...).\nTravestito.\nAnche se \u00e8 ancora usato, a volte riferirsi a una drag queen come \"travestito\" \u00e8 considerato errato, perch\u00e9 non tutti gli artisti drag contemporanei cercano di creare l'illusione di essere una donna. Il travestitismo \u00e8 ancora illegale in alcuni paesi, e questo fatto port\u00f2 la drag queen Jos\u00e9 Sarria a distribuire etichette ai suoi amici su cui si leggeva, \"I am a boy\" (\"Sono un maschio\"), cos\u00ec che non potessero essere arrestati per travestitismo. La celebre drag queen statunitense RuPaul ha detto, \"Io non faccio finta di essere una donna. Quante donne conoscete che riescono a camminare su un tacco 12, che indossano parrucche alte un metro e venti, e vestiti aderentissimi?\" Ha anche aggiunto \"Non mi vesto come una donna, mi vesto come una drag queen!\"\nAlcuni artisti distinguono tra travestiti, che vogliono emulare una figura femminile specifica come attrici o cantanti, e drag queen, che vogliono semplicemente creare una personalit\u00e0 femminile tutta loro. Altra differenza sta nel fatto che un travestito si veste del sesso opposto per fetish o nella vita di tutti i giorni, mentre una drag queen lo fa per un evento specifico o una performance, al fine di intrattenere un pubblico.\nIn Italia.\nL'approccio italiano al drag ha uno stampo molto pi\u00f9 teatrale, ispirato alle carriere dei grandi trasformisti. Con gli anni 1990, le figure drag trovano maggiori spazi nell'ambito di discoteche e locali notturni, coniugando l'aspetto performativo a una maggior attenzione all'immagine.\nIn Italia, dal 2003 si svolge ogni anno il concorso \"Miss Drag Queen Italia\", a Torre del Lago Puccini, in Versilia. Concorrenti da tutta Italia che hanno superato le varie selezioni regionali, si contendono la corona di \"Drag Queen pi\u00f9 rappresentativa d'Italia\".\nNel corso degli anni, nascono poi altri concorsi, mirati a dare spazio a tutte le varie sfumature del mondo drag: Beauty Queen, Regina d'Inverno, Drag Factor, Sanremo Drag, The Queen of Throne, Top Queen International, Drag e Quale, Androgynous, Drag per una Notte - MasterQueen, Eurovision Drag Contest, Euro Drag, Ciao DragQueen."}
{"id": "415253", "revid": "1318658", "url": "https://it.wikipedia.org/wiki?curid=415253", "title": "Decennio internazionale di promozione di una cultura della nonviolenza e della pace a profitto dei bambini del mondo", "text": "Il 10 novembre 1998 l'Assemblea generale delle Nazioni Unite ha proclamato il primo decennio del XXI secolo e del III millennio, gli anni dal 2001 al 2010, Decennio internazionale di promozione di una cultura della nonviolenza e della pace a profitto dei bambini del mondo.\nNel 2000, l'UNESCO \u00e8 stata incaricata dall'ONU dell'animazione di questo Decennio all'interno dell'ONU e dei relazioni con gli altri organizzazioni interessate.\nUn decennio dell'ONU.\nNel 2000, il programma d'azione dell'ONU per il decennio ha proposto otto campi d'azione nei quali \u00e8 possibile lavorare per la promozione della cultura della Pace:\nNell'ambito di questo Decennio, l'anno 2009 \u00e8 stato dichiarato dall'ONU \"Anno della riconciliazione\".\nLe ONG.\nDal 2001 sono stati creati in alcuni paesi dei coordinamenti nazionali di ONG per promuovere questo decennio. \u00c8 il caso, per esempio, di Francia, Austria, Paesi Bassi o Italia.\nQuesti coordinamenti nazionali, spesso composti da associazioni che hanno lanciato l'idea del decennio, hanno sentito la necessit\u00e0 di creare un Coordinamento internazionale. In collaborazione con un certo numero di organizzazioni internazionali, quattro coordinamenti nazionali hanno fondato nel giugno 2003 il Coordinamento internazionale per il Decennio della Cultura della non violenza e della pace."}
{"id": "415256", "revid": "438678", "url": "https://it.wikipedia.org/wiki?curid=415256", "title": "PACE", "text": ""}
{"id": "415257", "revid": "767487", "url": "https://it.wikipedia.org/wiki?curid=415257", "title": "Arnex-sur-Nyon", "text": "Arnex-sur-Nyon (, toponimo francese) \u00e8 un comune svizzero di 223 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "415269", "revid": "400694", "url": "https://it.wikipedia.org/wiki?curid=415269", "title": "Adigh\u00e8", "text": ""}
{"id": "415271", "revid": "599013", "url": "https://it.wikipedia.org/wiki?curid=415271", "title": "Donatella Mungo", "text": "Biografia.\nOriginaria di Reggio Calabria, nel 1984 si trasferisce in Emilia-Romagna, dove nel 1991 si laurea in giurisprudenza e dove prosegue gli studi fino al 1993, specializzandosi sul debito pubblico. Dopo un'esperienza da operaia, dal 1994 al 1996 lavora ad un progetto europeo sui diritti dei consumatori e dal 1997 al 2003 collabora con il gruppo regionale di Rifondazione Comunista in Emilia-Romagna.\nIscrittasi al PRC nel 1997, dal 1999 al 2002 \u00e8 stata tra i dirigenti della segreteria di Rifondazione ad Imola, federazione di cui fu segretaria dal 2002 al 2005. Eletta nel 2005 segretaria regionale del PRC in Emilia-Romagna, al termine delle elezioni politiche del 2006 ottiene un seggio alla Camera dei deputati.\nNel 2008, in occasione delle elezioni politiche, non \u00e8 rieletta in Parlamento, a causa del pessimo risultato elettorale della sinistra.\nNell'aprile 2008, \u00e8 stata nominata Assessore del Comune di Imola, con deleghe al Bilancio, ai Tributi, al Personale, all'Organizzazione, ai Servizi alla Cittadinanza e alle Pari Opportunit\u00e0."}
{"id": "415276", "revid": "110157", "url": "https://it.wikipedia.org/wiki?curid=415276", "title": "Arzier-Le Muids", "text": "Arzier-Le Muids (toponimo francese; fino al 2014 Arzier) \u00e8 un comune svizzero di 2\u00a0629 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "415281", "revid": "486946", "url": "https://it.wikipedia.org/wiki?curid=415281", "title": "Le Muids", "text": ""}
{"id": "415283", "revid": "409613", "url": "https://it.wikipedia.org/wiki?curid=415283", "title": "Villa Grimaldi Fassio", "text": "La villa Grimaldi Fassio \u00e8 un edificio civile situato nel quartiere di Nervi, in via Capolungo, nel comune di Genova. Di propriet\u00e0 comunale, e ubicato presso i parchi di Nervi, \u00e8 sede dal 1993 della raccolte dei fratelli Frugone.\nStoria e descrizione.\nDell'edificio non \u00e8 noto con precisione la data di costruzione, che per\u00f2 viene collocato da diversi esperti nel XVI secolo. A fianco alla villa vi \u00e8 una vecchia cappella, sconsacrata, risalente alla seconda met\u00e0 del XVIII secolo presente, come l'edificio, in una carta settecentesca del cartografo della Repubblica di Genova Matteo Vinzoni).\nLa villa alla fine del XIX secolo risulta registrata al Catasto Napoleonico come \"palazzina di villeggiatura\" di Croce Giuseppe fu Andrea, e i Croce sembrerebbero essere i discendenti dei Grimaldi.\nNel 1931 la villa viene ceduta alla famiglia Brizzolesi che la rivende nel 1956 agli armatori Fassio Tomellini, i quali apporteranno forti modifiche alla struttura dell'edificio, su disegno dell'architetto Luigi Carlo Daneri, tra cui la creazione di un nuovo salone con accesso al parco. Il comune di Genova acquist\u00f2 da questi ultimi proprietari la villa e il parco circostante (di circa 12000 m2) nel 1979.\nLa villa ospita dal 1993 le raccolte dei fratelli Frugone e la parte orientale del suo parco ospita un grande roseto, che in passato \u00e8 arrivato ad avere circa 800 variet\u00e0 di rose differenti e restaurato e intitolato al suo ideatore Luigi Viacava nell'aprile 2012."}
{"id": "415294", "revid": "767487", "url": "https://it.wikipedia.org/wiki?curid=415294", "title": "Silvio Sircana", "text": "Biografia.\nDiplomato con maturit\u00e0 classica, lavora come dirigente d'azienda e per lungo tempo alle pubbliche relazioni delle Ferrovie dello Stato. \u00c8 collaboratore di Romano Prodi dal 1996 e suo portavoce dal 2004, nonch\u00e9 membro della Camera dei deputati nella XV Legislatura, eletto nella Circoscrizione Piemonte 1 per la lista dell'Ulivo.\nNel febbraio 2007, a seguito delle difficolt\u00e0 affrontate dal Governo Prodi II, col fine di compattare le forze di maggioranza, viene nominato tramite decreto del presidente del Consiglio dei ministri \"portavoce unico\" del Consiglio dei ministri.\nNel marzo 2007 \u00e8 coinvolto in un breve scandalo mediatico a seguito di un'intercettazione telefonica, nell'ambito dell'inchiesta \"Vallettopoli\", in cui un fotografo allude ad una fotografia compromettente su di lui, intento a scambiare due parole dall'auto con una prostituta transessuale per poi allontanarsi solo. Appurato che gli scatti esistevano davvero, il Garante della Privacy ne viet\u00f2 la pubblicazione, ma successivamente fu lo stesso Silvio Sircana a chiederne la pubblicazione per fugare le polemiche. Le fotografie erano state acquistate, mai pubblicate, da Pino Belleri, direttore della rivista Oggi, per 100\u00a0000 euro, ma vennero pubblicate invece da diversi quotidiani, che le presero dagli atti pubblici dell'inchiesta.\nNel 2008 \u00e8 candidato al Senato per il Partito Democratico in Campania, e viene eletto."}
{"id": "415303", "revid": "508156", "url": "https://it.wikipedia.org/wiki?curid=415303", "title": "Bolero (musica)", "text": "Il bolero \u00e8 una danza di origine spagnola nata alla fine del XVIII secolo. Esiste poi il bolero latino americano in tempo binario di origine cubana.\n\u00c8 caratterizzato da:\nAlcuni esempi celebri di bolero sono:"}
{"id": "415306", "revid": "793215", "url": "https://it.wikipedia.org/wiki?curid=415306", "title": "Pterygota", "text": "Gli pterigoti (Pterygota, dal greco antico \"\u03c0\u03c4\u03b5\u03c1\u03c5\u03b3\u03c9\u03c4\u03cc\u03c2\", pterug\u014dt\u00f3s, cio\u00e8 \"alato\") sono il pi\u00f9 vasto raggruppamento di Insetti, inquadrato al rango di Sottoclasse, comprendente tutte le forme provviste di ali, comprese quelle diventate secondariamente attere nel corso dell'evoluzione da progenitori ancestrali alati.\nLa sottoclasse comprende la maggior parte degli insetti noti. Ne resta escluso solo l'ordine dei Thysanura, compreso nella sottoclasse degli Apterygota.\nSistematica.\nLa sistematica degli Pterigoti si basa essenzialmente sulla metamorfosi e sulla genesi delle ali. Si suddivide in due grandi raggruppamenti che, secondo gli schemi tassonomici, sono elevati al rango di superordine oppure di coorte:\nGli Esopterigoti si suddividono in due subcoorti, Palaeoptera e Neoptera. Del primo raggruppamento fanno parte per lo pi\u00f9 insetti fossili e attualmente sono esistenti solo specie appartenenti a due ordini; il secondo raggruppamento comprende invece un pi\u00f9 ampio numero di ordini, ripartiti in gruppi sistematici di rango intermedio (superordini e sezioni). Gli Endopterigoti comprendono ordini pi\u00f9 evoluti, inseriti un unico raggruppamento elevato al rango di superordine, Oligoneoptera, che a sua volta si articola in pi\u00f9 sezioni.\nLo schema tassonomico riassuntivo, limitato ai soli ordini non estinti, \u00e8 il seguente:\nUn altro schema tassonomico prevede invece la ripartizione della sottoclasse in due divisioni, rispettivamente i Palaeoptera ed i Neoptera. La prima divisione corrisponde alla subcoorte omonima dello schema precedente, mentre la seconda raggruppa i Neoptera dello schema precedente e tutti gli Endopterigoti."}
{"id": "415307", "revid": "775372", "url": "https://it.wikipedia.org/wiki?curid=415307", "title": "Congresso di Stato", "text": "Il Congresso di Stato \u00e8 l'organo esecutivo della Repubblica di San Marino.\nIl Congresso, o comunque l'organo che ad esso diede origine, \u00e8 comparso nei primi decenni del XVIII secolo e poteva considerarsi una parte del Consiglio Grande e Generale alla quale erano affidati compiti amministrativi e principalmente di consultazione negli affari politici e giuridici, senza che mantenesse poteri deliberativi. Il Congresso pu\u00f2 anche essere considerato un'evoluzione della Congregazione Economica, istituita nel 1830 con funzioni di gestione economica dello Stato.\nL'organo \u00e8 stato istituito per legge il 15 maggio 1945.\nL'organo esercita collegialmente le proprie attribuzioni. Tuttavia, il Segretario di Stato per gli Affari Esteri e Politici, eletto dal Consiglio Grande e Generale con un mandato di cinque anni, ha assunto nel tempo il ruolo di primo ministro. I Segretari di Stato sono politicamente responsabili davanti al Consiglio Grande e Generale e sono responsabili penalmente e civilmente davanti alla giustizia ordinaria.\nAttualmente il Congresso di Stato si riunisce almeno una volta alla settimana.\nElezione.\nIl Congresso si compone di 10 segretari di Stato posti a capo dei settori di intervento della pubblica amministrazione.\nI segretari di Stato devono essere eletti dal Consiglio Grande e Generale necessariamente tra i propri membri. L'elezione avviene con distinte votazioni a scrutinio palese per appello nominale per quanti sono i segretari di Stato da designare. La nomina dei segretari di Stato agli affari esteri e politici, agli affari interni e alle finanze, bilancio e programmazione \u00e8 contestuale all'attribuzione delle funzioni, mentre per gli altri sette Segretari le funzioni vengono attribuite all'interno del Congresso stesso. L'affidamento delle deleghe ai singoli segretari \u00e8 flessibile, per cui le responsabilit\u00e0 sui dicasteri possono essere scisse o accorpate, come il numero di componenti il Congresso non \u00e8 vincolante.\nL'incarico di segretario di Stato non pu\u00f2 superare il massimo di dieci anni consecutivi e la successiva nomina non pu\u00f2 avvenire se non trascorsi cinque anni dalla conclusione dell'ultimo mandato.\nL'organo cessa dalle sue funzioni se la totalit\u00e0 o la maggioranza dei membri del Congresso rimette il mandato al Consiglio Grande e Generale, oppure perch\u00e9 il Consiglio delibera la revoca dell'incarico a tutti i membri del Congresso. La cessazione del Congresso non implica elezioni anticipate. Diversamente da molti sistemi parlamentari, non \u00e8 prevista la \"mozione di sfiducia\" da parte dell'organo legislativo.\nIl Congresso \u00e8 presieduto dai due capitani reggenti, ai quali non spetta diritto di voto ma svolgono unicamente funzione di coordinamento, direzione e impulso dei lavori e collegamento con l'organo legislativo.\nPrerogative.\nLe prerogative del Congresso sono:"}
{"id": "415308", "revid": "110157", "url": "https://it.wikipedia.org/wiki?curid=415308", "title": "Bassins", "text": "Bassins (toponimo francese) \u00e8 un comune svizzero di 1\u00a0317 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "415309", "revid": "16157", "url": "https://it.wikipedia.org/wiki?curid=415309", "title": "Fumata nera", "text": ""}
{"id": "415310", "revid": "2171706", "url": "https://it.wikipedia.org/wiki?curid=415310", "title": "I Soprano", "text": "I Soprano (\"The Sopranos\") \u00e8 una serie televisiva statunitense prodotta dall'emittente HBO, trasmessa in USA nell'arco di sei stagioni, dal 1999 al 2007: ideatore e produttore della serie \u00e8 lo sceneggiatore statunitense David Chase che, oltre a supervisionare e ideare i soggetti, firma anche la regia del primo e dell'ultimo episodio.\nLa serie descrive la vita di Tony Soprano, boss della mafia italoamericana del New Jersey: la famiglia Soprano, i cui avi sono originari di Ariano, vanta importanti contatti con le cosche newyorkesi e mantiene relazioni affaristiche con la Camorra napoletana.\nIl boss \u00e8 soggetto ad attacchi di panico che lo portano a frequentare lo studio di una psicoanalista, alla quale confida ben presto i suoi turbamenti legati alla famiglia, in particolare nel rapporto col terribile personaggio della madre Livia: i suoi guai per\u00f2 passano anche attraverso il complesso legame con la moglie Carmela (connivente ma estranea alle imprese criminali del marito), i figli adolescenti, lo zio (fratello del padre) che non lo considera come boss e lo contrasta in ogni modo.\nA questi problemi personali si aggiungono quelli \"lavorativi\", in cui Tony deve destreggiarsi fra l'FBI, traditori della sua stessa famiglia e boss in ascesa di famiglie rivali.\n\"I Soprano\" ha ricevuto tutti i principali premi televisivi, diventando ben presto una serie culto negli USA e il punto di riferimento di altre serie HBO (\"The Wire\", \"Boardwalk Empire\", ad esempio) e non solo. Nel 1999, con un costo di oltre 2 milioni di dollari a puntata, la serie risultava la pi\u00f9 costosa mai realizzata in una tv via cavo.\nLa critica statunitense, ma non solo, l'ha definita in molteplici occasioni tra le pi\u00f9 grandi serie televisive di ogni tempo&lt;ref name=\"Metacritic.com/tv/shows\"&gt; Metacritic.com 2 ottobre 2007 - Consultato il 1\u00ba maggio 2010&lt;/ref&gt;. Nella sua stagione di debutto, il \"The New York Times\" l'ha definita come \"\u00abl'opera della cultura pop pi\u00f9 importante dell'ultimo quarto di secolo\u00bb\". Nel 2002, quando la serie era ancora in corso, la rivista TV Guide ha classificato \"I Soprano\" al 5\u00ba posto tra I migliori 50 spettacoli televisivi di tutti i tempi.\nNel giugno 2013 gli sceneggiatori della \"Writer Guild of America East &amp; West\" hanno stilato una classifica delle serie meglio scritte di sempre, votando \"I Soprano\" al primo posto. Anche la rivista \"Rolling Stone\" nel settembre 2016 ha collocato la serie al vertice delle serie di ogni tempo, affermando che \"\"(\"I Soprano\") hanno diviso la storia della TV in due, portandola in un'\"et\u00e0 dell'oro\" in cui all'improvviso tutto sembrava essere possibile. David Chase ha distrutto tutte le regole del piccolo schermo\"\".\nQuesto successo ha permesso agli sceneggiatori di affrontare - con un realismo d'immagini e una crudezza di linguaggio decisamente fuori dai canoni televisivi classici - tematiche legate all'adulterio, alla violenza, al sesso, profanando luoghi comuni e tab\u00f9 televisivi, attirando su di s\u00e9 anche pesanti critiche e dure prese di posizione.\nIn Italia \u00e8 stata trasmessa per la prima volta dalla rete televisiva Canale 5 nel maggio 2001, con buoni risultati di ascolto nonostante la seconda serata, alternando orari e giorni di programmazione. Le sei stagioni della serie sono state in seguito trasmesse pi\u00f9 volte da canali gratuiti, come su Italia 1 in orari notturni e su Iris e Rai 4 in prima serata.\nCaratteristiche narrative.\nQuesta serie televisiva, per ammissione dello stesso Chase si basa principalmente sulla visione antropologica che della malavita organizzata contemporanea ha dato Martin Scorsese in \"Quei bravi ragazzi\" (1990), ossia quella dei cosiddetti \"piccoli operai del crimine\": la loro vita quotidiana, i problemi familiari che s'incrociano con quelli lavorativi e sentimentali, il tutto visto attraverso una visione ora umoristica ora drammaticamente realista. Chase omaggia ripetutamente \"Quei bravi ragazzi\" e anche all'atto della costituzione del cast ha attinto a piene mani da quello del film di Scorsese. In generale tuttavia, \u00e8 l'intero panorama cinematografico del genere gangster ad aver contribuito alle atmosfere de \"I Soprano\": da classici come \"Nemico pubblico\", \"Scarface - Lo sfregiato\" e \"Piccolo Cesare\", alla trilogia de \"Il padrino\" di Francis Ford Coppola, (ripetutamente omaggiata e citata durante le stagioni) i punti di riferimento sono dozzine.\nChase ha architettato un mondo di finzione basandosi per\u00f2 su realt\u00e0 esistenti, quali la mafia del New Jersey e le Cinque Famiglie di New York. Si \u00e8 basato su personaggi reali e ne ha preso spunto per la creazione di una serie di legami di finzione estremamente complessi e mai lasciati al caso: sono nate cos\u00ec le cosche immaginarie dei DiMeo, di cui fanno parte i Soprano, e dei Lupertazzi.\nFulcro della narrazione \u00e8 il personaggio di Tony (una sorta di \"Emma Bovary televisiva\"), caso pressoch\u00e9 unico di personaggio televisivo sviscerato nella profondit\u00e0 dei suoi stati d'animo, dei sentimenti, dei sensi di colpa, filtrati attraverso gli occhi del mondo \"reale\", quello impersonato dalla dottoressa Melfi.\nLa narrazione \u00e8 progressiva nelle varie stagioni: i personaggi crescono e sviluppano le loro vicende e i loro conflitti personali, divenendo anche protagonisti di molte puntate al posto di Tony e di piccoli \"minicicli\" interni.\nUno degli elementi di maggior originalit\u00e0 \u00e8 l'evidente simbologia che s'innesca nell'intreccio narrativo e che ha creato una sorta di mitologia interna al racconto: cene, ricorrenze, apparizioni fulminee, rimandi ad avvenimenti trascorsi e a persone defunte, metafore continue (con gli animali soprattutto), allusioni e altri espedienti retorici sono solo alcuni degli elementi che hanno portato il testo a vette narrative e a uno sviluppo su molteplici livelli: psicologico, filosofico, sociale e politico.\nInoltre, il racconto procede anche per flashback (l'infanzia di Tony, dove si annidano i motivi della sua ansia) e non disdegna incursioni nell'onirico (i sogni di Tony e di altri personaggi sono fondamentali e danno spesso le motivazioni delle azioni coscienti).\nCast.\nChase ha scelto il cast privilegiando gli attori italoamericani: in particolare, quando possibile, ha scelto attori che avevano gi\u00e0 avuto ruoli, anche marginali, in film di genere gangster. In particolare:\nPersonaggi.\nPersonaggi principali.\nProtagonista \u00e8 Tony Soprano, interpretato da James Gandolfini (anche se all'inizio Chase aveva pensato a Ray Liotta, proprio per dare continuit\u00e0 a \"Quei bravi ragazzi\": Liotta, in seguito, venne contattato anche per il ruolo di Ralph Cifaretto).\nTony, marito infedele, \u00e8 sposato con Carmela (Edie Falco), con la quale ha avuto i due figli Meadow (Jamie-Lynn Sigler) ed Anthony Jr. (Robert Iler). Vive a Newark.\nI protagonisti del mondo mafioso in cui opera sono invece: il suo consigliere e grande amico Silvio Dante (Steve Van Zandt, il chitarrista di Bruce Springsteen prestato alla recitazione, scelto da Chase dopo averlo visto ritratto sulle copertine dei dischi); Paulie Gualtieri (Tony Sirico), Sal \"Big Pussy\" Bonpensiero (Vincent Pastore), il nipote Christopher Moltisanti (Michael Imperioli), Bobby \"Bacala\" Baccalieri, Vito Spatafore, Patsy Parisi, Furio Giunta, ma soprattutto suo zio Corrado Junior Soprano (Dominic Chianese, attore che ebbe un ruolo importante nella parte di Johnny Ola ne \"Il padrino - Parte II\").\nAssieme alla psicologa Jennifer Melfi (Lorraine Bracco), completano il cast principale (molto variegato e ampliato in ogni stagione): la sorella di Tony, Janice (Aida Turturro), mentre un'altra sorella, Barbara, compare meno frequentemente; la fidanzata di Chris, Adriana La Cerva (Drea de Matteo); il cuoco ristoratore Artie Bucco (John Ventimiglia) e sua moglie Charmaine (Kathrine Narducci); l'amico e consigliere ebreo Hesh Rabkin (Jerry Adler).\nNei primi 28 episodi compare anche la madre di Tony, Livia (Nancy Marchand).\nPersonaggi secondari.\nNel corso delle stagioni appaiono altri personaggi, secondari ma tuttavia fondamentali per l'intreccio narrativo, quali Richie Aprile (David Proval) e i suoi nipoti Jackie Aprile Jr. (Jason Cerbone) e Rosalie Aprile (Sharon Angela), e Ralph Cifaretto (Joe Pantoliano) e Tony Blundetto (Steve Buscemi), appartenenti alla stessa \"famiglia\" di Tony, cos\u00ec come Benny Fazio (Max Casella), Carlo Gervasi (Arthur J. Nascarella), Eugene Pontecorvo (Robert Funaro) e Ray Curto (George Loros). Nei flashback appare il padre di Tony, Johnny Boy Soprano (Joseph Siravo).\nCarmine Lupertazzi (Tony Lip), Little Carmine (Ray Abruzzo), Johnny Sack (Vincent Curatola) e Phil Leotardo (Frank Vincent) appartengono invece alla Famiglia Lupertazzi, antagonista newyorchese dei Soprano.\nUno dei principali filoni narrativi riguarda le relazioni tra l'FBI, tra cui spicca per importanza l'agente Dwight Harris (Matt Servitto).\nHanno partecipato con ruoli minori anche:\nPeter Bogdanovich (il dottor Kupferberg); Burt Young (il padre di Bobby Bacala); Annabella Sciorra (Gloria Trillo); Robert Loggia (Michele \"Feech\" La Manna); David Strathairn (prof. Robert Wegler); Peter Riegert (Ronald Zellman); Tim Daly (J.T. Dolan); Frankie Valli (Rusty Millio);\nInoltre, sono stati molti i cameo di star durante le varie stagioni: tra i pi\u00f9 importanti Annette Bening, Ben Kingsley, Maria Grazia Cucinotta, Paul Mazursky, Lauren Bacall, Ken Leung, Sofia Milos, Sydney Pollack, Nancy Sinatra, Elias Koteas, Ron Leibman, Charles S. Dutton, Hal Holbrook, Richard Bright, Patti D'Arbanville, Daniel Baldwin, Vanessa Ferlito, Sarah Shahi, Jon Favreau.\nTrama.\nPrima stagione.\nEp. 1 - 13. Alla fine degli anni novanta (1998), Tony Soprano, sotto la copertura professionale di responsabile dello smaltimento rifiuti, \u00e8 uno dei pi\u00f9 pericolosi boss mafiosi dello Stato, cos\u00ec come lo era stato prima di lui suo padre, Johnny Boy Soprano. La sua famiglia, appartenente ai DiMeo, \u00e8 affiliata al momento con la cosca degli Aprile, il cui capo Jackie \u00e8 malato incurabile di tumore. Tony \u00e8 soggetto ad attacchi di panico incontrollato che lo portano nello studio della dott.ssa Jennifer Melfi, psicologa che accetta di occuparsi del suo caso, pur sapendo a grandi linee la vera natura criminale del suo paziente.\nLa famiglia di Tony \u00e8 composta dalla moglie Carmela, la figlia maggiore Meadow che si appresta ad andare al college e il figlio Anthony Jr, ingenuo adolescente. Lo zio Corrado Junior Soprano, fratello del padre di Tony, coltiva l'ambizione di prendere il posto di Jackie Aprile al comando delle varie famiglie. Mentre inizia l'analisi della dott.ssa Melfi sul passato di Tony (rivelando un rapporto traumatico con la madre Livia, ora anziana ma sempre autoritaria e insensibile verso i figli), si susseguono vicende quotidiane di sfondo mafioso: omicidi, rivalit\u00e0, una possibile talpa all'interno dell'organizzazione, i pedinamenti dell'FBI.\nAlcuni personaggi (Artie Bucco, Christopher Moltisanti, Hesh Rabkin) sono protagonisti di vicende che s'intersecano con l'attivit\u00e0 di Tony. Alla morte di Jackie, Tony e suo zio Junior iniziano a farsi la guerra: il primo cede lo scettro del comando allo zio, ma solo formalmente. Di fatto il nuovo boss riconosciuto dalle famiglie del Jersey e di New York \u00e8 Tony. Le cose in terapia non migliorano, anzi: le medicine che la dott.ssa prescrive a Tony (che \u00e8 subito attratto dalla psicoanalista) lo portano a una fragilit\u00e0 interiore nella vita familiare e nel suo posto di comando che lo inducono ora a improvvisi attacchi d'ira, ora a profonde crisi depressive (soprattutto in seguito alla scomparsa di uno dei suoi uomini di fiducia, Pussy Bonpensiero, incolpato da un poliziotto corrotto di essere una spia). Quando zio Junior scopre di essere stato preso in giro vuole vendicarsi: la madre di Tony assume un ruolo fondamentale, istigando ambiguamente lo zio a ordinare un attentato al figlio. Tony scampa all'attentato e viene informato dall'FBI sui mandanti: la stagione si chiude con il tentativo di Tony di eliminare la madre e l'arresto di zio Junior.\nSeconda stagione.\nEp. 14 - 26. Nella seconda stagione, Tony, scampato all'attentato ordito da zio Junior, \u00e8 ufficialmente il capo della famiglia, visto che lo zio, incarcerato, \u00e8 fuori dai giochi. Mentre inizia la battaglia legale per ottenere i domiciliari da parte di Junior, Tony vede tornare: la sorella Janice (che si dice disposta ad accudire la madre ma in realt\u00e0 mira ad altro); Richie Aprile, fratello di Jackie, uscito di prigione dopo anni e deciso a riprendersi un posto di comando, ma soprattutto Pussy Bonpensiero, informatore dell'FBI che continua la sua doppia vita e convince Tony a riprenderlo con s\u00e9. Ricominciano le sedute dalla dott.ssa Melfi: la donna rivela la natura ambigua del proprio rapporto col suo paziente, invocandone il ritorno in terapia, mentre Tony sembrava disposto a soprassedere, convinto di non essere in grado di guarire. Tony rompe anche i rapporti con la madre, dopo che al termine della prima stagione aveva avuto la conferma che era lei di fatto la mandante del suo attentato. Durante un viaggio d'affari a Napoli Tony porta con s\u00e9 il killer della camorra Furio Giunta. Richie Aprile inizia una relazione con Janice, sua vecchia fiamma, e organizza un giro di cocaina che lo porta a scontrarsi con Tony, che intanto rompe il rapporto con la sua amante russa. Mentre Pussy \u00e8 ormai a un passo dall'essere scoperto, Tony ordina l'eliminazione di Richie, ma Janice, durante un violento litigio, lo anticipa uccidendolo.\nTony occulta il cadavere e spedisce Janice a Seattle. La stagione si chiude con la rivelazione (in sogno) del tradimento di Pussy e la sua sofferta eliminazione.\nTerza stagione.\nEp. 27 - 39. Molti gli avvenimenti importanti nella terza stagione, dal ritorno dell'ambizioso Ralph Cifaretto, che inizia una relazione con Rosalie Aprile, a Meadow che, oramai al college, s'innamora di un ragazzo di colore, Noah (ma il loro rapporto si complica sul nascere per l'intrusione razzista di Tony). Inoltre, a zio Junior viene diagnosticato un cancro ed \u00e8 necessario un intervento: ma l'evento determinante per le vicende dei Soprano \u00e8 soprattutto la scomparsa di Donna Livia. Janice, tornata in occasione del suo funerale, va ad abitare nella casa della madre, creando non pochi problemi a Tony. Christopher viene promosso e diviene affiliato alla famiglia, passando sotto il controllo di Paulie. Un evento che tocca marginalmente le vicende di Tony \u00e8 lo stupro della dott.ssa Melfi da parte di un giovane commesso, nel parcheggio dello studio: combattendo col desiderio di vendetta nei confronti del suo aggressore, la psicoanalista continua a confidare nella giustizia, anche dopo che questa si dimostra inadatta, visto che il violentatore viene lasciato a piede libero. Nel giro di poco tempo, Tony entra in aperto conflitto con Ralph Cifaretto, che dimostra d'essere incontrollabile e assetato di potere, in particolare dopo la sua mancata promozione: il massacro, nel parcheggio del \"Bada Bing\", di una giovane spogliarellista incinta, da parte di Ralph, scatena la furia di Tony. Il boss conosce inoltre Gloria Trillo, con cui inizia una tormentata e appassionata relazione, mentre Carmela, insoddisfatta del suo rapporti col marito, si avvicina alla psicoterapia.\nIl figlioccio di Ralph, Jackie Aprile Jr., s'innamora di Meadow, quando questa interrompe i rapporti con Noah.\nNonostante gli ammonimenti di Tony, nel frattempo, il giovane Jackie si avvicina al crimine: quando viene organizzata una rapina a una bisca clandestina in cui scappa il morto, Tony assegna a Ralph la scelta della punizione di Jackie Jr. Ralph decide di farlo uccidere, per mano di uno dei suoi uomini, Vito Spatafore.\nQuarta stagione.\nEp. 40 - 52. La stagione inizia con la cattura di Paulie che passa un periodo in carcere: il suo posto viene preso da Christopher che per\u00f2 continua a creare problemi a Tony, specialmente per il continuo uso di droga. All'uscita di galera, Paulie comincia ad avvicinarsi ai Lupertazzi, passando loro diverse informazioni. Anche Ralph continua a creare grattacapi: l'incendio doloso alla scuderia porta alla morte del cavallo da corsa di Tony, che si vendica su Ralph in una furibonda lite. Chris viene internato in una clinica per la disintossicazione, mentre Adriana La Cerva, nel mirino dell'FBI, fa il doppio gioco suo malgrado. Parallelamente, Carmela intrattiene una relazione \"platonica\" con Furio: al colmo dell'esasperazione per i continui tradimenti del marito e ormai innamorata del sicario giunto da Napoli, decide di allontanarsi da Tony. Alla fine della stagione 4 la coppia si separa.\nQuinta stagione.\nEp. 53 - 65. Separatosi da Carmela, Tony si lancia in un corteggiamento serrato verso la dott.ssa Melfi, inutilmente. Mentre zio Junior alterna momenti di squilibrio mentale ad altri di lucidit\u00e0, tornano in pista alcuni criminali che vengono scarcerati contemporaneamente, tra cui Michele \"Feech\" La Manna, uno dei boss storici della Famiglia; Phil Leotardo, membro dei Lupertazzi assetato di potere; ma soprattutto torna in libert\u00e0 Tony Blundetto, detto Tony B, cugino di Tony. Tony cerca di facilitare il ritorno del cugino, ma ben presto questi si fa immischiare nella lotta al potere a New York dopo la morte improvvisa dell'anziano boss Carmine Lupertazzi. Mentre Adriana cerca di svincolarsi dalla morsa dell'FBI, Carmela inizia una relazione con un insegnante di Anthony, il prof. Robert Wegler. Tony comunque non prende nemmeno in ipotesi l'idea del divorzio e i due, faticosamente, si riavvicinano. Tony B., in seguito a una serie di faide, fa fuori il fratello di Phil Leotardo e questo fatto innesca le vicende che portano alla conclusione della serie. Tony \u00e8 costretto a difendere il cugino che si d\u00e0 alla macchia: ma dopo molte difficili scelte (tra cui quella di dare una soffiata alla polizia e rimandare in carcere \"Feech\" La Manna), raggiunge il cugino nascosto in una fattoria e lo fa fuori. Il nuovo ragazzo di Meadow, Finn, scopre Vito con un altro uomo e comincia a temere per la propria vita. Anche Adriana \u00e8 messa al muro dagli agenti federali e, alla fine, \u00e8 costretta a rivelare a Chris di essere un'informatrice. Tony d\u00e0 cos\u00ec mandato a Silvio di eliminarla. La stagione si conclude con una retata dell'FBI che porta in carcere Johnny Sack e cambia gli scenari di potere nelle famiglie newyorchesi.\nSesta stagione.\nL'ultima stagione \u00e8 stata divisa in due parti, trasmesse dall'HBO a 10 mesi di distanza l'una dall'altra.\nParte 1 (episodi 66 - 77)\nLa sesta stagione inizia con l'attentato di zio Junior a Tony: in preda a demenza l'anziano spara al nipote e lo lascia agonizzante. In coma, Tony vive una \"seconda vita\", immaginando un'esistenza \"comune\" (crede di essere un rappresentante di commercio con lavoro, famiglia e figli) che lo porta alle soglie dell'aldil\u00e0. Mentre attorno a lui ci si scontra per il vuoto di potere, Tony combatte (con Carmela, Meadow e i suoi uomini di fiducia sempre al suo fianco) tra la vita e la morte. Risvegliatosi, si accorge d'essere cambiato: meno irruente, pi\u00f9 riflessivo, maggiormente attaccato alla vita. Nel frattempo, a New York, i Lupertazzi sono sotto il momentaneo controllo di Phil Leotardo, in quanto Johnny Sack \u00e8 rinchiuso in prigione e medita di collaborare con la giustizia per avere sconti di pena. Vito Spatafore non riesce pi\u00f9 a nascondere la sua omosessualit\u00e0: si reca in un locale gay e viene casualmente visto da due scagnozzi di una famiglia mafiosa. Appena la voce si diffonde, gli uomini di Tony e quelli di Phil vogliono ucciderlo per quello che reputano un marchio d'infamia: Tony trattiene a stento l'istinto delle bande, mentre Vito fugge nel New Hampshire. Qui incontra \"Johnny Cakes\" di cui s'innamora, ricambiato: i due iniziano una relazione e vanno a vivere assieme.\nChris e Little Carmine Lupertazzi cercano gli attori per il loro film, \"La mannaia\", recandosi anche a Hollywood, mentre A.J. conosce Blanca, dominicana con figlio a carico, e se ne innamora.\nIncapace di stare lontano dalla sua famiglia, Vito ritorna nel Jersey: contatta Tony per ritornare negli affari, ma Phil Leotardo lo raggiunge nel motel dove si nascondeva e lo massacra.\nParte 2 (episodi 78 - 86)\nI primi episodi dell'ultima parte della sesta stagione narrano dei dubbi di Tony verso i suoi uomini di fiducia: la fedelt\u00e0 di Bobby, Paulie, Hesh e Christopher viene messa a dura prova. Chris soprattutto si dimostra sempre inquieto, nonostante il matrimonio e la nascita della figlia: la produzione del film \"La mannaia\" mette in evidenzia come egli covi un forte risentimento verso il boss, per la morte di Adriana. Intanto i rapporti con New York si deteriorano: a suon di cadaveri, Phil Leotardo si sbarazza della concorrenza e, dopo la morte in carcere di Johnny Sack, diviene il boss dei Lupertazzi. Mentre in famiglia \u00e8 A.J. a dare i maggiori problemi dimostrando chiari segnali di depressione dopo la fine della relazione con Blanca, Tony passa un periodo difficile dal punto di vista economico e si avvicina al gioco d'azzardo.\nMa gli eventi precipitano: dopo un incidente stradale con Christopher (al ritorno da New York dove era avvenuto l'ennesimo scontro con Phil), Tony ne approfitta per soffocare il nipote, dando poi la colpa all'uscita di strada dell'auto.\nPhil, assetato di potere e vendetta per suo fratello Billy, ordina l'inizio delle ostilit\u00e0 e d\u00e0 mandato a Butch di eliminare i vertici dei Soprano.\nA.J., disperato e fragile, tenta il suicidio: l'intervento del padre evita per un pelo la tragedia nella piscina di casa. Anche la Melfi compie una scelta drastica: convinta dal dott. Kupferberg, tronca di netto la terapia (e anche il rapporto personale) con Tony. Avvisato dall'agente Harris, Tony decide di colpire per primo, ma per errore non viene ucciso Phil, bens\u00ec il padre della sua amante. La vendetta sar\u00e0 tremenda: Bobby viene barbaramente ucciso e anche Silvio viene colpito in un agguato, finendo in coma. Rifugiatisi in un luogo segreto, i sopravvissuti si riorganizzano: Tony riesce (ancora grazie all'agente Harris) a fissare un meeting chiarificatore con Butch e Albie Cianflone e si decide la fine delle ostilit\u00e0. Phil Leotardo viene intercettato e freddato da Walden Belfiore.\nSi chiudono cos\u00ec le vicende dei Soprano, con un'enigmatica \"ultima cena\" in un ristorante, dove si aggira un misterioso \"Man in Members Only Jacket\" (come recitano i titoli di coda). La famiglia non si riunisce del tutto: Meadow sta per entrare, Tony guarda di fronte a s\u00e9, quando le immagini e la musica s'interrompono di colpo e lo schermo diviene nero per 10-15 secondi prima che i titoli finali inizino a scorrere.\nColonna sonora.\nLa serie ha nella scelta della musica uno degli elementi di maggior importanza e di riconosciuta caratterizzazione, al punto che \u00e8 stata definita \"un ulteriore personaggio del cast\".\nLa scelta delle musiche (che variano di genere, dal rock progressive alla lirica, dal pop al rap) \u00e8 stata supervisionata dal creatore della serie, lo sceneggiatore David Chase, che si \u00e8 affidato spesso alla consulenza del musicista Steve Van Zandt, chitarrista della E Street Band di Bruce Springsteen, nonch\u00e9 attore nel ruolo di Silvio Dante.\nLa sigla di apertura \u00e8 il \"Chosen One Remix\" della canzone \"Woke Up This Morning\" del gruppo britannico Alabama 3. Quasi tutti gli episodi hanno una canzone di chiusura sempre diversa.\nPremi.\nNel corso delle sei stagioni, dal 1999 al 2007, la serie ha ricevuto tutti i premi televisivi USA: oltre a 5 Golden Globe, ha vinto 82 premi principali (gli ultimi 3 sono stati gli Emmy Award del 2007 come \"Miglior serie drammatica, Miglior regia\" e \"Miglior sceneggiatura di episodio\") e ha ricevuto 211 nomination, rendendola al momento la serie pi\u00f9 premiata di sempre.\nControversie.\nNegli Stati Uniti la serie televisiva \u00e8 stata oggetto, fin dagli esordi, di pesanti critiche per la sua rappresentazione dell'ambiente italoamericano. Il National Italian American Foundation ne ha preso decisamente le distanze, sostenendo che la serie facilita gli stereotipi tipici degli italoamericani, dipinti come mafiosi, traditori e portatori di una sottocultura che ha come principali caratteristiche la violenza e la volgarit\u00e0 intellettuale (che dal punto di vista verbale si evidenzia in un linguaggio rozzo e sgrammaticato da parte dei protagonisti).\nNel 2001 l'ex governatore dello Stato di New York Mario Cuomo ha definito la serie \u00ab [...] un pericolo per la societ\u00e0 e soprattutto per i giovani\u00bb. Questo concetto e le critiche alla serie sono stati ripresi successivamente da diversi esponenti politici, specialmente in occasione dell'invito che gli attori del cast hanno avuto per partecipare a parate quali il Columbus Day o altri avvenimenti.\nParadossalmente, il successo mondiale della serie, decretato da ascolti record, non si \u00e8 ripetuto in Italia, di fatto la patria dei protagonisti della serie. La programmazione, inizialmente in seconda serata, \u00e8 slittata nelle ore notturne e ha cambiato anche giorno di programmazione, spesso senza preavviso. \u00c8 finita poi sui canali satellitari e sul digitale: i DVD sono stati distribuiti solo nel corso del 2008.\nLe ragioni sono da ricercarsi nelle stesse critiche agli stereotipi sugli italoamericani che la comunit\u00e0 italiana in USA ha mosso: Gianfranco Fini, in occasione del Columbus Day del 2004 a cui \u00e8 stato invitato dichiar\u00f2 pubblicamente: \u00ab [...] Gli italoamericani sono una forza positiva e nessuna serie televisiva pu\u00f2 cancellarlo\u00bb, riferendosi proprio agli stereotipi proposti da serie come \"I Soprano\".\nDavid Chase, creatore della serie, ribad\u00ec che \u00ab\"Questa \u00e8 una storia sull'America. Chiunque la segua con un briciolo d'intelligenza lo capisce subito. \u00c8 una storia che riguarda tutti. Chi si lamenta \u00e8 un fanatico dell'etnia\"\u00bb.\nOmaggi ai film di gangster e altre particolarit\u00e0.\nCome detto, sono moltissimi i riferimenti ai capolavori del cinema gangster che vengono inseriti tra le pieghe narrative. Vediamo le principali curiosit\u00e0 e citazioni al riguardo.\nPer altre curiosit\u00e0 si rimanda alle singole voci degli episodi e dei protagonisti.\nDVD.\nTutti i DVD de I Soprano sono usciti, per la prima volta, in Italia nel corso del 2008 e sono stati distribuiti da Warner Home Video. L'edizione italiana \u00e8 curata da LaBibi.it, la direzione del doppiaggio \u00e8 di Daniela Nobili, la voce di James Gandolfini \u00e8 di Stefano De Sando. Questo \u00e8 il dettaglio:\nPrima stagione\nSeconda stagione\nTerza stagione\nQuarta stagione\nQuinta stagione\nSesta stagione, Parte I\nSesta stagione, Parte II"}
{"id": "415311", "revid": "124270522", "url": "https://it.wikipedia.org/wiki?curid=415311", "title": "Villa Saluzzo Serra", "text": "La villa Saluzzo Serra \u00e8 un edificio civile situato nel quartiere di Nervi, in via Capolungo, nel comune di Genova. Di propriet\u00e0 comunale, e ubicato presso i parchi di Nervi, \u00e8 sede dal 1928 della galleria d'arte moderna di Genova.\nStoria e descrizione.\nL'edificio \u00e8 risalente al XVII secolo e, nei secoli, appartenne alle famiglie dei marchesi Saluzzo, poi ai Morando, ai Serra (1815) e infine all'armatore Carlo Barabino che la cedette al Comune di Genova nel 1926 per il valore di 2.200.000 lire. Furono i Serra (nella persona di Gerolamo Serra) a ristrutturare maggiormente la primaria villa con ampliamenti e modifiche a pi\u00f9 riprese, e a trasformare gli originari terreni di ulivi e agrumi in uno dei giardini pi\u00f9 apprezzati dell'epoca dei parchi di Nervi.\nTra le personalit\u00e0 illustre che visitarono o soggiornarono nella villa si ricordano la figlia Luisa Maria Amalia del re Ferdinando IV delle Due Sicilie, il Re di Prussia Federico Guglielmo, la regina Maria Cristina di Spagna e lo storico francese Jules Michelet.\nNei pressi della villa Saluzzo Serra vi \u00e8 la presenza di una cappella gentilizia.\nNella zona pi\u00f9 meridionale della propriet\u00e0 un vasto prato all'interno di un giardino all'inglese caratterizza l'ambiente, oltre alla presenza di corsi d'acqua che scorrono sotto alberi di cipressi (\"Cupressus sempervirens\"), pini domestici (\"Pinus pinea\"), lecci (\"Quercus ilex\"), allori (\"Laurus nobilis\") e carrubi (\"Ceratonia siliqua\"). Altri elementi di flora del parco sono il cedro bianco (\"Thuja occidentalis\"), le palme, una quercia da sughero (\"Quercus suber\") oltre ai pi\u00f9 comuni olivi (\"Oliva europea\"), cedri (\"Cedrus\"), noccioli (\"Corylus avellana\"), maggiociondoli (\"Laburnum anagyroides\"), roveri (\"Quercus petrae\"), ippocastani (\"Aesculus hippocastanum\"), camelie (\"Camelia japonica\")."}
{"id": "415313", "revid": "287204", "url": "https://it.wikipedia.org/wiki?curid=415313", "title": "Montr\u00e8al", "text": ""}
{"id": "415314", "revid": "2128848", "url": "https://it.wikipedia.org/wiki?curid=415314", "title": "Luigi Calabresi", "text": "Accusato da alcuni esponenti dell'opinione pubblica di estrema sinistra di responsabilit\u00e0 nella morte di Giuseppe Pinelli, fu ucciso in un attentato i cui colpevoli vennero individuati solo dopo molti anni nelle persone di Ovidio Bompressi e Leonardo Marino quali esecutori, mentre Giorgio Pietrostefani e Adriano Sofri furono ritenuti i mandanti. Tutti erano esponenti di Lotta Continua.\nVenne insignito della medaglia d'oro al merito civile alla memoria.\nBiografia.\nDi famiglia romana medio-borghese, padre commerciante in oli e vini, frequent\u00f2 il liceo classico presso l'Istituto San Leone Magno e si laure\u00f2 nel 1964 all'Universit\u00e0 degli Studi di Roma \"La Sapienza\" in giurisprudenza con una tesi sulla mafia siciliana. Da giovane entr\u00f2 nel movimento cristiano Oasi, fondato dal padre gesuita Virginio Rotondi. Alla carriera forense prefer\u00ec quella nella polizia, spiegando agli amici che non \u00absente la vocazione del magistrato n\u00e9 dell'avvocato\u00bb. L'anno seguente, nel 1965, vinse il concorso per vicecommissario di pubblica sicurezza e quindi frequent\u00f2 il corso di formazione nell'Istituto superiore di polizia, allora all'EUR, per prendere poi servizio a Milano. Scrisse saltuariamente per il quotidiano socialdemocratico \"Giustizia\" e nel 1968, con uno pseudonimo, sul quotidiano romano \"Momento Sera\".\nA Milano fu inserito nell'ufficio politico della Questura e incaricato di sorvegliare e indagare gli ambienti della sinistra extraparlamentare, che cominciava allora a prendere consistenza: tra questi, indag\u00f2 in particolare i gruppi maoisti e quelli anarchici, con cui instaur\u00f2 una buona dialettica. Gli ambienti anarchici erano sospettati, a seguito di comunicazioni del controspionaggio statunitense, di essere i fornitori di esplosivi usati in Grecia per una serie di attentati che avvenivano a quel tempo in quel Paese, governato dalla dittatura dei colonnelli, sostenuta dagli Stati Uniti d'America. Si trattava dell'area politica entro cui avrebbe svolto le sue indagini nel corso della sua breve carriera. Nel 1967 ottenne dalla Questura di Como, su richiesta degli anarchici, il permesso per un campeggio anarchico a Colico, e durante questi contatti conobbe Giuseppe Pinelli, a cui nel Natale 1968 avrebbe regalato, assieme al suo superiore Antonio Allegra, il libro \"Mille milioni di uomini\" di Enrico Emanuelli. Il dono fu ricambiato l'agosto successivo con l'\"Antologia di Spoon River\" di Edgar Lee Masters, il libro preferito di Pinelli, come raccontato dal figlio giornalista Mario Calabresi.\nNella notte del 16 novembre 1967 guid\u00f2 le forze della polizia nello sgombero dell'Universit\u00e0 Cattolica del Sacro Cuore, occupata da poche ore dagli studenti guidati da Mario Capanna: questa occupazione fu il primo atto di lotta studentesca che inizi\u00f2 la stagione della contestazione nota a Milano come Sessantotto. Nel 1968 divent\u00f2 commissario capo, trovandosi anche a dirigere le cariche dei reparti della polizia durante gli scontri per il mantenimento dell'ordine pubblico nel corso di manifestazioni di protesta per le vie milanesi; la sua carriera proseguir\u00e0 fino alla carica di vice-capo dell'Ufficio politico della Questura di Milano.\nIl 25 aprile 1969 fu incaricato delle indagini relative agli attentati con bombe avvenuti nel padiglione della FIAT alla Fiera Campionaria e alla stazione centrale: fu questa la prima indagine che lo espose alla stampa e alla conoscenza della pubblica opinione. Calabresi svolse le indagini entro l'area anarchica, e quindici persone della sinistra extraparlamentare furono fermate e arrestate. Costoro saranno incarcerati per sette mesi, dopo i quali furono scarcerati per \u00abmancanza di indizi\u00bb. Il 21 novembre 1969, ai funerali dell'agente Antonio Annarumma, dovette intervenire in difesa di Mario Capanna, sottraendolo a un tentativo di pestaggio da parte di agenti incolleriti dalla presenza dell'esponente della sinistra extraparlamentare alle esequie.\nIl caso Pinelli.\nIl 12 dicembre 1969 scoppiano cinque bombe di cui una posta nella filiale della Banca Nazionale dell'Agricoltura in piazza Fontana, a Milano, che provoca la morte di 17 persone e il ferimento di altre 88. Calabresi, che aveva gi\u00e0 in corso inchieste su attentati da bombe, viene incaricato delle indagini sul caso.\nProprio nelle indagini sulla bomba a piazza Fontana, Calabresi divenne noto all'opinione pubblica, in seguito al tragico evento accaduto nel corso delle prime indagini sulla strage: l'anarchico Giuseppe Pinelli, gi\u00e0 noto a Calabresi per via di indagini precedenti nell'ambiente degli anarchici, convocato nelle prime ore seguenti all'attentato insieme ad altri 84 sospettati, tenuto illegalmente in stato di fermo da pi\u00f9 di due giorni per essere interrogato riguardo al suo alibi, precipit\u00f2 alle 23:57 del 15 dicembre dalla finestra dell'ufficio del commissario, al quarto piano, dell'edificio della Questura di Milano. La prima versione data dalla questura, per voce del questore Marcello Guida (gi\u00e0 direttore del carcere per prigionieri politici di Ventotene durante il fascismo) durante una conferenza stampa, a cui parteciparono anche Calabresi e Antonino Allegra, responsabile dell'Ufficio politico della Questura, afferm\u00f2 che Pinelli si sarebbe suicidato in quanto implicato negli attentati e senza un alibi valido, versione poi ritrattata quando l'alibi di Pinelli, al contrario di quanto affermato, si rivel\u00f2 veritiero.\nMentre gli inquirenti sostennero la tesi del suicidio, le formazioni extraparlamentari di sinistra e gli esponenti giornalistici di sinistra accusarono le forze dell'ordine di aver ucciso Pinelli gettandolo dalla finestra durante l'interrogatorio. A questa tesi, poi smentita da due istruttorie della magistratura, si aggiunse Calabresi come capro espiatorio: anche se le successive inchieste dimostrarono che non era presente nella stanza dell'interrogatorio al momento della caduta, divenne il bersaglio di una martellante campagna di denuncia, sia da parte di intellettuali di sinistra (tra gli altri, Elio Petri e Nelo Risi che girarono il lungometraggio militante \"Documenti su Giuseppe Pinelli\", e Dario Fo, che s'ispir\u00f2 alla vicenda di Pinelli per un'opera teatrale, \"Morte accidentale di un anarchico\", in cui Calabresi era il \u00abdottor Cavalcioni\u00bb), che da parte di gruppi pi\u00f9 estremisti (con minacce quotidiane scritte su moltissimi muri d'Italia e della citt\u00e0 di Milano).\nIl giovane commissario fu accomunato al questore Guida nella \"Ballata di Pinelli\":\nL'inchiesta conclusiva della magistratura sulla morte di Pinelli fu poi condotta dal giudice istruttore Gerardo D'Ambrosio: l'istruttoria termin\u00f2 il 27 ottobre 1975 con una sentenza assolutoria per Calabresi, scagionando completamente la polizia, giungendo alla conclusione che la caduta avvenne per \u00abl'improvvisa alterazione del centro di equilibrio\u00bb, classificando la morte come \u00abaccidentale\u00bb, escludendo sia il suicidio che l'omicidio, e accertando peraltro che Calabresi non si trovava neppure nella stanza al momento del fatto.\nL'omicidio.\nIl 17 maggio 1972 alle ore 9:15 il commissario di polizia Luigi Calabresi fu assassinato a Milano in via Francesco Cherubini, angolo via Mario Pagano, di fronte al civico n\u00ba 6, vicino alla sua abitazione, mentre si avviava alla sua auto per andare in ufficio, da un commando composto da almeno due sicari che gli spararono alle spalle. Aveva 34 anni. Lasci\u00f2 la moglie Gemma Capra, incinta, e due figli: Mario, che diventer\u00e0 noto giornalista e scrittore, e che ha raccontato la storia della sua famiglia nel libro \"Spingendo la notte pi\u00f9 in l\u00e0\", e Paolo. Il terzo figlio, Luigi, nascer\u00e0 pochi mesi dopo la sua morte.\nIl commissario Luigi Calabresi, in quel periodo, partendo da sue indagini sulla morte di Giangiacomo Feltrinelli, dilaniato da una bomba che l'editore stava collocando su di un traliccio, stava investigando su di un traffico internazionale di esplosivi e di armi che sarebbe avvenuto attraverso il confine triestino e quello svizzero: in relazione a questo traffico illegale vennero collegati i nomi di alcuni estremisti di destra tra cui Gianni Nardi. \nLuigi Calabresi \u00e8 sepolto nel Cimitero Maggiore di Milano.\nIl 17 maggio 1973, a un anno dall'assassinio, durante l'inaugurazione di un busto commemorativo in memoria del commissario nel cortile della Questura di via Fatebenefratelli di Milano, cerimonia cui partecip\u00f2 l'allora Ministro dell'Interno Mariano Rumor, Gianfranco Bertoli, dichiaratosi anarchico (si scoprir\u00e0 diversi anni dopo essere stato, tra il 1966 ed il 1971, informatore del SIFAR prima e agente infiltrato agli ordini del SID poi, con il nome in codice \u00abNegro\u00bb), lanci\u00f2 una bomba a mano tra i partecipanti alla commemorazione. L'esplosione uccise 4 persone e ne fer\u00ec 52, ma non colp\u00ec Rumor indicato come probabile obiettivo, gi\u00e0 allontanatosi dal cortile. Gianfranco Bertoli, che era da poco tornato in Italia dopo un periodo trascorso in un kibbutz israeliano, rivendic\u00f2 l'azione come vendetta per la morte di Pinelli urlando: \u00abMorirete tutti come Calabresi e ora uccidetemi come Pinelli\u00bb.\nL'omicidio Calabresi fu il primo delitto eseguito con la stessa tecnica utilizzata negli anni successivi dalle Brigate Rosse e da altri gruppi di sinistra: nonostante ci\u00f2 si indag\u00f2 sugli ambienti di estrema destra, incriminando il neofascista Gianni Nardi, morto in un incidente d'auto in Spagna. La pista Nardi si rivel\u00f2 successivamente falsa.\nNel 1988 Leonardo Marino, un ex militante di Lotta Continua, s\u00ec pent\u00ec e confess\u00f2 di aver partecipato insieme ad Ovidio Bompressi all'assassinio del commissario, indicando i mandanti del delitto in Giorgio Pietrostefani e Adriano Sofri, anch'essi in precedenza militanti e ai vertici di LC. Leonardo Marino \u00e8 stato condannato a 11 anni di reclusione (pena poi prescritta grazie alla attenuanti generiche), mentre Ovidio Bompressi, Giorgio Pietrostefani e Adriano Sofri a 22 anni.\nIl processo di beatificazione.\nCalabresi \u00e8 considerato martire per la giustizia e le sue qualit\u00e0 cristiane furono riconosciute da Papa Paolo VI. Giovanni Paolo II lo ha definito \u00abtestimone del Vangelo e eroico difensore del bene comune\u00bb.\nNel 2007 il cardinale Camillo Ruini concesse il nulla osta per l'avvio della fase preliminare della causa di beatificazione. L'autorizzazione riguardava la raccolta di documenti e testimonianze promossa da don Ennio Innocenti. Il materiale raccolto venne sottoposto inizialmente al cardinale di Milano, Dionigi Tettamanzi, la citt\u00e0 dove Calabresi prestava servizio e dove sub\u00ec una pesante campagna stampa con l'accusa di avere responsabilit\u00e0 nella morte dell'anarchico Giuseppe Pinelli.\nLa fede cristiana del commissario, che trova origine sin dalla partecipazione giovanile al movimento Oasi di padre Virginio Rotondi, gli fu di conforto nel periodo in cui era sotto accusa per la morte di Pinelli, tanto che il commissario ebbe a dichiarare a Giampaolo Pansa: \u00abDa due anni sto sotto questa tempesta e lei non pu\u00f2 immaginare cosa ho passato e cosa sto passando. Se non fossi cristiano, se non credessi in Dio non so come potrei resistere...\u00bb. Analoga testimonianza di fede diede Luigi Calabresi all'amico Enzo Tortora, come il presentatore ricorda in uno scritto il giorno successivo alla morte del commissario."}
{"id": "415315", "revid": "117081268", "url": "https://it.wikipedia.org/wiki?curid=415315", "title": "Letteratura finlandese", "text": "La storia della Finlandia \u00e8 stata tumultuosa, e per buona parte di questa la lingua del governo e di quelli che avevano il potere era diversa da quella della maggioranza della popolazione. Questo ebbe una grande influenza sulla letteratura finlandese con molte delle pi\u00f9 grandi opere che spingevano ad acquisire o a mantenere una forte identit\u00e0 finlandese.\nDagli albori al XVIII secolo.\nPoich\u00e9 la lingua finlandese in forma scritta \u00e8 una lingua relativamente recente, non esiste praticamente alcuna letteratura scritta dal primo medio evo o ancora prima. Libri importanti come la Bibbia e il codice delle leggi erano solo in latino, in svedese o in altre lingue europee come il francese o il tedesco.\nIl finlandese scritto fu essenzialmente inventato dal vescovo riformatore luterano Mikael Agricola (1510-1557). La sua opera principale fu la traduzione del nuovo Testamento in finlandese, un compito completato nel 1548.\nOttocento.\nSin dal medio evo il finlandese era ricco di folklore. Centinaia di antichi poemi popolari sono stati raccolti a partire dal 1820. . \u00c8 una raccolta colossale che consiste di 27.000 pagine e 33 volumi.\nLa collezione di poesia popolare pi\u00f9 famosa \u00e8 senza dubbio il \"Kalevala\". Considerata come l'\"epopea nazionale finlandese\", viene attribuita a Elias L\u00f6nnrot che raccolse la tradizione orale ancora esistente all'epoca soprattutto in Carelia. Fu inizialmente pubblicata nel 1835 e divenne in breve tempo un simbolo del nazionalismo finlandese. La Finlandia era allora sotto controllo russo ed era precedentemente stata una colonia svedese (il controllo dei due potenti vicini avrebbe continuato a slittare ancora nel tempo). Il \"Kalevala\" era quindi una parte importante dell'antica identit\u00e0 finlandese.\nIl primo romanzo pubblicato in finlandese fu \"Sette fratelli\" (1870) di Aleksis Kivi, ancora generalmente considerato uno dei pi\u00f9 grandi capolavori della letteratura finlandese. Come nel resto d'Europa anche in Finlandia la popolarit\u00e0 del romanzo \u00e8 legata all'industrializzazione, con molti dei primi romanzi che trattano della vita dei ricchi moderni. Nel caso di \"Sette fratelli\", il tema \u00e8 come dei \"barbari\" abitanti delle campagne possano sopravvivere nella civilt\u00e0 urbana in corso di espansione - un tema comune nella letteratura finlandese.\nNovecento.\nLa Finlandia raggiunse l'indipendenza nel 1917 e poco dopo scoppi\u00f2 la guerra civile. Come per altre guerre civili fu descritta molte volte in letteratura, uno di questi \u00e8 \"Eredit\u00e0 umile\" (1919) di Frans Eemil Sillanp\u00e4\u00e4 (1888\u20141964). Sillanp\u00e4\u00e4 \u00e8 stato un grande leader letterario negli anni trenta in Finlandia ed \u00e8 stato il primo finlandese a vincere il Premio Nobel.\nAltre opere note includono \"Michele il finnico\" e \"Il rinnegato del sultano\" di Mika Waltari. \"Sinuhe l'Egiziano\" (1945) \u00e8 la sua opera pi\u00f9 conosciuta. Nonostante contenesse circa 800 pagine nessun altro libro ha mai venduto cos\u00ec tanto in Finlandia e la versione inglese ridotta \u00e8 stata in cima alle classifiche dei best seller per molto tempo negli USA. Una ragione possibile per il loro successo internazionale \u00e8 la loro concentrazione sulla delusione del dopo-guerra, un sentimento condiviso da molti in quel tempo.\nLetteratura in lingua svedese.\nAnche dopo l'affermazione della lingua finlandese, la lingua svedese \u00e8 rimasta importante in Finlandia.\nJohan Ludvig Runeberg (1804\u20141877) \u00e8 stato il pi\u00f9 grande scrittore di lingua svedese dell'Ottocento. Il poema di ouverture \"La nostra terra\" (dai \"Racconti dell'alfiere St\u00e5l\") era concepito come inno nazionale gi\u00e0 settant'anni prima dell'indipendenza finlandese.\nTra gli scrittori finlandesi di lingua svedese ricordiamo inoltre Zacharias Topelius (1818-1898), che, attraverso i suoi racconti, ha valorizzato il patrimonio culturale finlandese.\nLe opere famose in svedese sono probabilmente i libri Mumin della scrittrice Tove Jansson. Sono meglio conosciuti oggi come fumetti o in forma di cartoni animati."}
{"id": "415316", "revid": "712828", "url": "https://it.wikipedia.org/wiki?curid=415316", "title": "Publio Clodio Pulcro", "text": "Esponente dell'importante \"gens\" aristocratica dei Claudii, che vantava fra i propri antenati personaggi illustri come Appio Claudio Cieco, si avvicin\u00f2, fin da giovane, alla politica della fazione dei \"populares\", e si rese in pi\u00f9 casi colpevole di atti di sovversione e corruzione. In occasione della congiura di Catilina, nel 63 a.C., collabor\u00f2 con il console Marco Tullio Cicerone, che tuttavia testimoni\u00f2 contro di lui nel 61 a.C., durante il processo per lo scandalo della Bona Dea, processo nel quale fu tuttavia assolto perch\u00e9 i giurati che avrebbero dovuto emettere la decisione furono corrotti dal ricco e potente Crasso. Deciso a perpetrare la propria vendetta, Clodio fu adottato da una famiglia plebea e cos\u00ec, effettuata la \"transitio ad plebem\", pot\u00e9 essere eletto tribuno della plebe per il 58 a.C. Fu dunque promotore di un'attivit\u00e0 legislativa particolarmente intensa, propose e fece approvare una serie di plebisciti che contribuirono nel complesso a indebolire il senato a favore delle assemblee popolari.\nTerminato il tribunato clodiano, l'aristocrazia senatoria si adoper\u00f2 per cancellarne gran parte delle realizzazioni, mentre attorno a Clodio si radunarono gruppi di sostenitori, reclutati tra la plebe urbana, che diedero origine a numerosi disordini, contribuendo a creare nell'Urbe un diffuso clima di tensione e violenza. Clodio, dunque, divenuto punto di riferimento del popolo romano, fu prima edile, e si candid\u00f2 poi alla pretura per il 52 a.C., deciso ad attuare un programma rivoluzionario. Pochi giorni prima dei comizi elettorali, tuttavia, Clodio perse la vita in uno scontro tra i propri uomini e i seguaci di Tito Annio Milone, candidato al consolato per il medesimo anno e suo nemico politico.\nLa sua figura, tra le pi\u00f9 importanti nello scenario della crisi della repubblica romana, fu a lungo considerata come simbolo di corruzione e violenza, come appare in numerose opere di Cicerone. \u00c8 stato tuttavia rivalutato dalla storiografia recente, che ha veduto in lui ora un agente dei triumviri, ora un uomo dalle geniali intuizioni politiche.\nBiografia.\nOrigini familiari e giovinezza.\nPublio Clodio Pulcro nacque come Publio Claudio Pulcro in data ignota: \u00e8 tuttavia probabile, in base al \"cursus honorum\" che percorse, che sia nato tra il 93 e il 92 a.C. Apparteneva per nascita alla nobile \"gens Claudia\", che poteva a sua volta vantare lontane e gloriose origini: essa era nata dal sabino \"Attus Clausus\", \"patronus\" di oltre cinquemila clienti, il cui nome era stato poi latinizzato in Appio Claudio. Nel corso dei secoli, numerosi esponenti della \"gens\" raggiunsero ruoli di particolare prestigio; tra i \"Claudii Pulchri\", in particolare, dieci ottennero il consolato, tre la censura.\nLa \"gens Claudia\", dunque, gener\u00f2 uomini del tutto diversi tra loro, a cui tuttavia gli storici riconoscono l'uso comune di mantenere una politica liberale con l'intento di guadagnare il potere personale, e un comportamento altezzoso e violento nei confronti della plebe dal quale il solo Clodio seppe distaccarsi.\nRimane tuttora sconosciuta l'identit\u00e0 della madre di Clodio: \u00e8 probabile che sia stata una esponente della \"gens Servilia\", bench\u00e9 in passato fosse particolarmente accreditata la teoria, oggi considerata poco realistica, che si trattasse di Cecilia, seconda figlia del nobile Quinto Cecilio Metello Balearico. Il padre di Clodio, invece, fu Appio Claudio Pulcro, partigiano di Silla che, dopo un lungo esilio, rivest\u00ec il consolato nel 79 a.C. e fu poi proconsole in Macedonia, dove sconfisse in battaglia alcune trib\u00f9 ribelli. Clodio aveva anche due fratelli, entrambi pi\u00f9 grandi di lui, Appio e Gaio, una sorella maggiore, Clodia, e due omonime sorelle minori.\nIl padre di Clodio mor\u00ec, gi\u00e0 vecchio, nel 76 a.C., e la gestione del patrimonio familiare ricadde sulle spalle del fratello maggiore dello stesso Clodio, Appio. Egli, che ricopr\u00ec nel 54 a.C. il consolato e mor\u00ec pochi anni pi\u00f9 tardi, si comport\u00f2 in modo particolarmente brillante, e riusc\u00ec anche a dare in sposa le sorelle a personalit\u00e0 influenti.\nNel 62 o nel 61 a.C., Clodio spos\u00f2 Fulvia. Ella, sebbene di lontane ascendenze plebee, era stata adottata dal console del 62 a.C., Lucio Licinio Murena e possedeva un discreto patrimonio. Dotata di un carattere autoritario ed irruente, Fulvia riusc\u00ec abilmente a sottomettere a s\u00e9 Clodio, ma non gli fece mai mancare il suo sostegno durante tutta la sua vicenda politica, e gli rimase sempre fedele. I due generarono due figli: un maschio, Publio Claudio, che raggiunse la pretura attorno al 30 a.C. e che mor\u00ec poi ancora in giovane et\u00e0 a causa degli stravizi, e una femmina, Clodia Pulcra, che attorno al 43 a.C. divenne moglie di Ottaviano.\nRimane sconosciuto il percorso educativo di Clodio, assieme al suo carattere e al suo aspetto: non se ne ha infatti nessuna rappresentazione. Secondo Cicerone, il giovane Clodio, dopo la morte di suo padre, si sarebbe lasciato andare a relazioni incestuose con le sorelle e a scandalosi rapporti con vecchi lussuriosi; il giudizio di Cicerone, tuttavia, potrebbe essere dettato dalla volont\u00e0 di gettare discredito sul suo oppositore politico, e non risulta dunque del tutto attendibile. Clodio, assieme alla sorella maggiore, seppe radunare con s\u00e9 un folto gruppo di amici, dissoluti eredi delle grandi famiglie aristocratiche, intavolando particolari rapporti con Gaio Scribonio Curione, Marco Antonio e Gaio Licinio Calvo.\nDagli esordi al tribunato (69 - 59 a.C.).\nIl servizio militare (69 - 66 a.C.).\nNel 73 a.C. il re del Ponto Mitridate VI, alleato con il genero Tigrane II, invase la provincia romana di Bitinia, e successivamente quella d'Asia. Il comando delle legioni fu affidato a Lucio Licinio Lucullo, cognato di Clodio, che guid\u00f2 con successo una controffensiva in Bitinia e Galazia e sconfisse Tigrane nel 69 a.C. Tuttavia i legionari, temendo di doversi addentrare nel territorio asiatico, si ammutinarono per ben due volte, costringendo Lucullo a ritirarsi verso sud. Clodio, che partecipando alla spedizione saliva il primo gradino del \"cursus honorum\", ebbe in quel frangente modo di fomentare il malcontento che covava tra i legionari e contribuire al loro definitivo ammutinamento, che permise a Mitridate e Tigrane di riconquistare le terre che Lucullo aveva loro strappato.\nLa figura di Lucullo stava gi\u00e0 subendo, all'epoca, un forte declino: il senato non ne tollerava l'arbitrariet\u00e0, i \"populares\" i trascorsi sillani, mentre gli \"equites\" lo accusavano di star prolungando la guerra in Oriente. Le province dell'Asia Minore, dunque, furono gradualmente riassegnate ad altri magistrati, in modo tale da diminuire sempre l'area su cui Lucullo esercitava la propria giurisdizione; nel 67 a.C., infine, il tribuno Aulo Gabinio propose, per contrastare il fenomeno dei pirati, una legge straordinaria che assegnasse a Gneo Pompeo l\"'imperium\" su tutta l'area mediterranea. Le pressioni del popolo, sobillato dal giovane Gaio Giulio Cesare, costrinsero il senato ad approvare la proposta, e Pompeo pot\u00e9 debellare i pirati in pochi mesi. Il tribuno Gaio Manilio, dunque, propose nel 66 a.C. una nuova legge con la quale fece assegnare allo stesso Pompeo il comando della guerra mitridatica.\nL'azione di Clodio, che aveva favorito il fallimento di Lucullo (anche fomentando una ribellione tra le sue truppe durante l'assedio di \"Nisibis\"), assecondava, dunque, quelli che erano gli interessi di Pompeo e della classe politica romana. Il giovane, tuttavia, per evitare la probabile vendetta legale di Lucullo, nel 67 a.C. decise di rifugiarsi nella provincia di Cilicia, che era stata assegnata al cognato Quinto Marcio Re.\nMarcio Re, che doveva anche a Clodio la sua nomina a governatore provinciale, confidando forse nelle doti militari del giovane, lo pose a capo di una flotta. Mentre si trovava in viaggio per mare, Clodio fu catturato da alcuni pirati, che lo tennero in prigionia fino alla vittoria di Pompeo. Per ottenere la libert\u00e0, il giovane chiese al re Tolomeo di Cipro di pagare il riscatto che i pirati chiedevano, ma questi offr\u00ec soltanto due talenti, suscitando lo sdegno di Clodio. Secondo Cicerone, il giovane fu costretto, durante la prigionia, a soddisfare i desideri sessuali dei suoi carcerieri.\nTornato in libert\u00e0, Clodio si rec\u00f2 in Siria ad Antiochia dove, nel tentativo di favorire l'ascesa del protetto di Marcio Re, Filippo II, cerc\u00f2 di sobillare la popolazione contro gli Arabi che appoggiavano il rivale Antioco XIII; la sua iniziativa, tuttavia, non ebbe successo, e Clodio rischi\u00f2 anche di rimanere ucciso.\nA Roma (66 - 63 a.C.).\nRientrato in patria ed evitata la vendetta di Lucullo, che non pot\u00e9 far altro che divorziare da Clodia, Clodio fece il suo esordio nel mondo forense nel 65 a.C. Il nobile decaduto Lucio Sergio Catilina, che aveva presentato la sua candidatura per il consolato del 64 a.C., era stato accusato di concussione: prima che la sua candidatura potesse essere accolta, dunque, era necessario che venisse dichiarato innocente del reato di cui era accusato. Ad assumere il ruolo di accusatore in quel frangente fu proprio Clodio: era infatti uso comune che i giovani delle famiglie nobili esordissero nella vita pubblica della citt\u00e0 nei processi a cittadini piuttosto in vista. La presenza di una personalit\u00e0 ambigua come Clodio nel ruolo di accusatore, tuttavia, fece pensare al grande oratore Marco Tullio Cicerone di assumere la difesa di Catilina: sembrava dunque facile corrompere l'accusatore in modo tale che l'imputato uscisse assolto dal procedimento. Per motivi personali, Cicerone abbandon\u00f2 poi il proposito di difendere Catilina, ma questi fu comunque assolto grazie all'aiuto del ricco Marco Licinio Crasso.\nNel 64 a.C. Clodio fu inviato nella Gallia Narbonense, dove era governatore il suo futuro suocero Murena. Non si sa quali furono gli incarichi ufficiali che Clodio svolse in Gallia, ma secondo Cicerone anche in quel frangente si comport\u00f2 in modo immorale falsificando documenti ufficiali e macchiandosi di omicidi e altri crimini. La permanenza nella provincia, tuttavia, permise a Clodio di stringere una solida amicizia con Murena, che gli affid\u00f2 probabilmente il ruolo di \"sequester\" per la sua campagna elettorale per il consolato, nel 63 a.C. Grazie anche alla corruzione dell'elettorato, Murena riusc\u00ec vincitore nelle elezioni, e fu sottoposto anch'egli ad un processo dal quale, tuttavia, usc\u00ec indenne. Risulta tuttavia poco chiaro il ruolo di Clodio nella vicenda, che, secondo Cicerone, si sarebbe appropriato delle somme destinate alla corruzione del popolo.\nA occupare la scena politica nel 63 a.C. fu comunque la congiura di Catilina: questi, che non aveva potuto presentare la candidatura al consolato nel 65 a.C. a causa del processo che lo vedeva accusato, non era stato eletto neppure nelle elezioni dell'anno successivo. Ripresent\u00f2 la propria candidatura anche per il 62 a.C., ma fu nuovamente sconfitto, mentre risult\u00f2 eletto, nonostante l'accusa di corruzione, Murena. Catilina, dunque, inizi\u00f2 ad organizzare un complotto, che probabilmente godeva anche dell'appoggio iniziale di Cesare e Crasso, con il fine di impadronirsi del potere e cancellare il predominio dell'oligarchia senatoria. Nel suo programma proponeva provvedimenti rivoluzionari a favore del popolo, tra cui l'abolizione dei debiti e una radicale riforma agraria. Grazie all'intervento del console Cicerone, tuttavia, Catilina fu costretto a lasciare Roma, mentre i suoi complici rimasti nell'Urbe furono arrestati il 3 dicembre. Due giorni pi\u00f9 tardi, al senato spett\u00f2 il compito di processarli: Cesare propose che venissero semplicemente condannati al confino e alla confisca dei beni, ma ad avere la meglio fu Marco Porcio Catone, che sosteneva la necessit\u00e0 di una condanna a morte. A dover ratificare la condanna a morte fu lo stesso Cicerone, che evit\u00f2 di concedere ai catilinari la \"provocatio ad populum\", ovvero l'appello al popolo cui tutti i cittadini romani condannati a morte avevano diritto. Prima ancora che Catilina, nei primi giorni del 62 a.C. venisse sconfitto e ucciso a Pistoia, a Cicerone furono rivolte le prime accuse, destinate a rimanere senza alcun esito al momento, riguardo al suo comportamento.\nDurante tutta la vicenda della congiura, Clodio, profondamente legato a Murena, si mantenne fedele a Cicerone, di cui fu convinto collaboratore e guardia del corpo, allontanandosi da Catilina. Ottimi erano infatti i rapporti che legavano l'intera famiglia di Clodio al console: il fratello maggiore, Appio, che rivestiva il ruolo di augure, previde nel 63 a.C. una guerra intestina che avrebbe sconvolto in quello stesso anno Roma, conquistandosi cos\u00ec le simpatie di Cicerone, e rivest\u00ec alcuni ruoli ufficiali durante il processo dei catilinari. Quando, pi\u00f9 tardi, i rapporti fra Clodio e Cicerone si incrinarono, questi accus\u00f2 il suo ex collaboratore di aver partecipato attivamente alla congiura e di essere stato vicino a Catilina fino al momento in cui egli fugg\u00ec da Roma.\nLo scandalo della \"Bona Dea\" (62 - 61 a.C.).\nNel 62 a.C., Clodio fu eletto questore per il 61 a.C., e alla fine dell'anno era dunque in attesa di ricevere l'incarico di amministratore delle finanze in una provincia.\nLa notte tra il 4 e il 5 dicembre, si festeggiavano, in onore della \"Bona Dea\", i \"Damia\": i riti, che quell'anno si svolgevano nella casa di Cesare, pontefice massimo e neoeletto pretore, erano interdetti agli uomini e officiati dalle sole donne. Clodio, che era amante della moglie di Cesare, Pompea, decise di intrufolarsi nella casa mentre erano in corso i preparativi per la festa: travestitosi da flautista per mantenere nascosta la propria identit\u00e0, fu accolto da un'ancella di Pompea, di nome Abra, che era al corrente della relazione. Tuttavia, quando Abra si allontan\u00f2 per avvisare Pompea dell'arrivo dell'amante, Clodio fu scoperto da un'altra ancella: al suo grido, accorsero le altre donne presenti in casa, e la madre di Cesare Aurelia Cotta, che coordinava i preparativi, scacci\u00f2 Clodio.\nNon sono chiare le motivazioni che indussero Clodio a compiere un simile atto: non sembra sufficiente il semplice ricorso alla relazione amorosa con Pompea, ma si pensa piuttosto ad una bravata giovanile o ad un atto di sfida contro il console Cicerone, cui l'anno prima era stato rivolto, secondo le vestali, un auspicio favorevole dalla \"Bona Dea\". La vicenda non ebbe, in principio, grandi conseguenze; lo stesso Cicerone, anzi, ne parlava cos\u00ec in una lettera all'amico Tito Pomponio Attico:\nIl 1\u00ba gennaio 61 a.C., tuttavia, il cesariano Quinto Cornificio segnal\u00f2 davanti al senato la vicenda, e fu dunque necessario istituire un processo contro Clodio, mentre le vestali e i pontefici ordinarono che si officiassero nuovamente i \"Damia\". L'accusa mossa a Clodio era quella di \"incestus\", e i consoli dovettero dunque far approvare da un'assemblea popolare una legge che stabilisse la composizione della giuria che avrebbe giudicato il reo. Il senato desiderava che si affidasse l'inchiesta ad un pretore urbano, per evitare che il popolo approvasse una lista di candidati tra cui sarebbero poi stati scelti i giudici. Nel tentativo di favorire Clodio, il console Marco Pupio Pisone Frugi Calpurniano present\u00f2 una legge che proponeva la selezione di una giuria: conscio del fatto che questa sarebbe stata bocciata dalle assemblee, sperava che il disordine che si sarebbe scatenato avrebbe potuto salvare Clodio. Non intervenne in difesa del giovane politico, invece, Pompeo, che, tornato dalla spedizione in Oriente, preferiva non aiutare un uomo che Lucullo e Catone consideravano un nemico personale.\nCome previsto dallo stesso console Pisone, la sua proposta fu respinta, ma alla notizia i seguaci di Clodio, guidati dall'amico Curione, scatenarono gravi disordini nella citt\u00e0. Il senato fu quindi costretto ad approvare una legge con cui posponeva qualsiasi altro provvedimento al processo di Clodio: si bloccava cos\u00ec l'assegnazione delle questure nelle province e l'attivit\u00e0 legislativa, e si rendeva contemporaneamente necessario agire al pi\u00f9 presto. Il processo fu dunque aperto attorno alla met\u00e0 di aprile: le testimonianze contro Clodio apparivano schiaccianti, mentre in molti ricordavano le azioni scellerate che il giovane aveva gi\u00e0 compiuto in passato; Clodio fu costretto ad allontanare parte dei suoi servi dall'Italia per evitare che si decidesse di interrogarli sotto tortura, ma a confermare la sua colpevolezza furono soprattutto la madre e la sorella di Cesare.\nCesare, invece, decise di non testimoniare contro Clodio, desiderando probabilmente di ottenere l'amicizia di un uomo che godeva ampiamente del favore della plebe e di una personalit\u00e0 autorevole come Pompeo. Il pontefice massimo ripudi\u00f2 tuttavia la moglie Pompea, sostenendo che sembrasse opportuno che della sua moralit\u00e0 non si dovesse neppure sospettare. Pompea, che appariva complice del reato, non fu infatti neppure chiamata a testimoniare.\nDi fronte a tante testimonianze, la difesa di Clodio decise di respingere le accuse avvalendosi di false testimonianze e sostenendo che il giovane durante i \"Damia\" si fosse in realt\u00e0 trovato ben lontano da Roma. Tuttavia, per motivi politici o per prudenza, Cicerone, che era con Clodio in ottimi rapporti, testimoni\u00f2 di aver incontrato Clodio a Roma poche ore prima che si intrufolasse nella casa di Cesare. Il gesto, inaspettato e di difficile interpretazione, suscit\u00f2 meraviglia e stupore tra gli astanti, scatenando nuovi disordini. Lo stesso Cicerone lo giustific\u00f2 cos\u00ec:\nI sostenitori di Clodio, che dopo l'autorevole testimonianza di Cicerone rischiava la condanna a morte o l'esilio, assediarono il tribunale, e il pretore che gestiva l'inchiesta fu costretto ad assegnare una scorta armata ai giudici e a rinviare di due giorni la seduta durante la quale sarebbe stata pronunciata la sentenza. Grazie all'aiuto finanziario di Crasso, tuttavia, Clodio riusc\u00ec prima delle seduta finale a corrompere la maggior parte dei giurati, e pochi giorni pi\u00f9 tardi fu assolto per trentuno voti a venticinque. I voti in favore dell'assoluzione furono espressi in prevalenza da \"equites\" e tribuni dell'Erario, mentre i senatori preferirono comunque votare per la condanna.\nRipresa la normale attivit\u00e0 del senato, Cicerone fu chiamato a relazionare riguardo alla vicenda, e, paragonando Clodio a Catilina nel tentativo di ricreare quella coesione che aveva legittimato le sue azioni due anni prima, pose fine alla sua amicizia con l'emergente politico senza possibilit\u00e0 di ritorno. Clodio, invece, fu inviato ad esercitare la questura in Sicilia, dove si rec\u00f2 attorno alla met\u00e0 di maggio per fare ritorno a Roma dopo un solo anno. Nell'Urbe, intanto, Catone spinse il senato a punire i cavalieri che avevano permesso l'assoluzione di Clodio: quando questi fecero per\u00f2 bloccare il processo che li vedeva indagati, il senato tolse loro l'appalto per la riscossione delle imposte nella provincia d'Asia, che costituiva per loro una delle maggiori fonti di reddito.\nLa \"transitio ad plebem\" (60 - 59 a.C.).\nRotto ogni rapporto con la fazione degli \"optimates\", Clodio, che gi\u00e0 beneficiava dell'appoggio del popolo divenne uno dei leader popolari pi\u00f9 in vista. A distanza di soli due anni dagli episodi della \"Bona Dea\", decise di disconoscere le proprie origini patrizie per farsi adottare da una famiglia plebea e poter ambire al tribunato della plebe oppure all'edilit\u00e0, in modo da potersi prendere una netta rivincita su Cicerone. Dopo un precedente primo tentativo che era stato vanificato dal veto di un altro tribuno della plebe, Clodio aveva fatto proporre, per mano di altri tribuni a lui fedeli, una legge che permettesse anche ai patrizi l'accesso al tribunato. Fallito anche quest'altro tentativo, al suo ritorno a Roma dalla questura in Sicilia Clodio decise di mantenere saldi i rapporti con i suoi \"clientes\" siciliani, in modo da intaccare il grande potere che Cicerone possedeva sull'isola dai tempi del processo a Verre.\nDeciso a perseverare nel suo intento, Clodio pronunci\u00f2 il 24 maggio del 60 a.C. la \"sacrorum detestatio\", con cui disconosceva le proprie origini patrizie: si trattava di un atto grave e complicato, che poteva avvenire soltanto con il consenso dei sacerdoti. Clodio port\u00f2 a termine la complessa cerimonia, ma essa non bast\u00f2 a renderlo a tutti gli effetti plebeo, e gli ottimati continuarono a vietargli la candidatura al tribunato.\nL'anno successivo la situazione cambi\u00f2 radicalmente: a seguito degli accordi triumvirali, Cesare fu eletto console e si impegn\u00f2 a soddisfare le richieste dei suoi alleati, Crasso e Pompeo. Permise dunque ai cavalieri di riscuotere nuovamente le imposte in Asia e concesse ai veterani di Pompeo le consuete assegnazioni di \"ager publicus\". Grazie all'appoggio popolare, Cesare riusc\u00ec inoltre a neutralizzare il suo collega nel consolato, Marco Calpurnio Bibulo, e pot\u00e9 agire liberamente sulla scena politica.\nA guadagnare a Clodio l'aperto appoggio di Cesare fu, seppure involontariamente, lo stesso Cicerone. Questi, nel corso di un processo in cui difendeva il suo collega nel consolato, Gaio Antonio Ibrida, pronunci\u00f2 alcune dichiarazioni sgradite a Cesare. Quest'ultimo, nel ruolo di pontefice massimo, decise di conseguenza poche ore dopo il discorso di Cicerone di togliere la museruola a Clodio, permettendogli la \"transitio ad plebem\", ovvero il passaggio allo stato di plebeo, di Clodio. Con l'assenso dell'augure Pompeo, dunque, Clodio fu adottato dal senatore plebeo Publio Fonteio, in realt\u00e0 pi\u00f9 giovane.\nClodio, dunque, rifiut\u00f2 di ricadere sotto la \"patria potestas\" del senatore Fonteio, ma ottenne ugualmente lo stato di plebeo.\nCon la \"transitio\" Clodio concretizzava il progetto politico che aveva inaugurato con i fatti della \"Bona Dea\": avvicinandosi alla plebe e godendo dell'appoggio di personalit\u00e0 particolarmente influenti, diveniva uno dei leader in grado di gestire le assemblee dei plebei, dove l'influenza degli ottimati era particolarmente lontana.\nSebbene Clodio provasse una particolare riconoscenza nei confronti di Cesare, che lo aveva favorito anche in occasione dei fatti della \"Bona Dea\", pens\u00f2, una volta guadagnato lo \"status\" di plebeo, di contrarre un'alleanza con gli altri triumviri o con alcuni senatori. Furono tuttavia gli stessi triumviri a offrire un incarico diplomatico in Armenia a Clodio; questi, che in passato aveva declinato anche l'offerta di recarsi in Egitto, lo rifiut\u00f2, ed entr\u00f2 cos\u00ec in contrasto con Cesare, Pompeo e Crasso, che a loro volta gli negarono l'accesso alla commissione incaricata di attuare le leggi agrarie cesariane.\nLa tensione si trasform\u00f2 presto in aperto conflitto: i triumviri negarono la liceit\u00e0 della \"transitio\" di Clodio, mentre questi avanz\u00f2 la sua candidatura al tribunato con l'intento dichiarato di annullare i provvedimenti di Cesare, attirandosi cos\u00ec la simpatia di numerosi \"optimates\". Ben presto, anche il popolo inizi\u00f2 a dimostrare per Clodio una simpatia maggiore di quella che provava per lo stesso Cesare, che per rappresaglia minacci\u00f2 addirittura la sospensione delle distribuzioni gratuite di frumento. Nel tentativo di salvare gli accordi triumvirali, che sembravano sempre pi\u00f9 in crisi, Cesare tent\u00f2 di attirare dalla sua parte Cicerone offrendogli incarichi di prestigio, ma quegli, che pure non aveva nessuna fiducia nello strano ed incerto comportamento di Clodio, rifiut\u00f2.\nLa situazione si risolse soltanto quando fu sventata, nell'agosto, una presunta congiura contro Pompeo, che avrebbe dovuto avere in Lucio Vezio il suo esecutore materiale. Il pericolo ricompatt\u00f2 i triumviri, che permisero dunque che Clodio potesse essere eletto tribuno della plebe per il 58 a.C.\nIl tribunato (58 a.C.).\nIl 1\u00ba gennaio del 58 a.C. entrarono in carica i consoli Lucio Calpurnio Pisone Cesonino e Aulo Gabinio, entrambi fedeli alleati dei triumviri, che gestivano ormai l'attivit\u00e0 politica dell'Urbe. Grazie alla ristabilita amicizia con Cesare, anche Clodio pot\u00e9 dedicarsi ad un'intensissima attivit\u00e0 legislativa, che lo port\u00f2 a far approvare dodici o tredici plebisciti in soli cinque mesi, evitando l'opposizione del senato inerme. I risultati che il tribuno ottenne furono notevolissimi, e paragonabili a quelli riscontrati solo nel biennio di attivit\u00e0 di Gaio Gracco.\nAvere un giudizio oggettivo sulla politica tribunizia di Clodio risulta difficile, poich\u00e9 la fonte principale sull'opera del politico \u00e8 costituita dalle opere del nemico Cicerone, che tende a mettere in evidenza i lati peggiori dell'avversario politico. Clodio entr\u00f2 in carica come tribuno, assieme ai suoi nove colleghi, il 10 dicembre del 59 a.C., e present\u00f2 immediatamente quattro disegni di legge con i quali sperava di ottenere l'appoggio di plebei, cavalieri e senatori. Avrebbe cos\u00ec disposto di un'ampia fascia di sostenitori, la cui consistenza avrebbe a sua volta dissuaso i suoi colleghi tribuni dall'utilizzare il diritto di veto contro i suoi provvedimenti. Le prime quattro proposte furono votate, dopo circa venticinque giorni dal momento in cui Clodio le aveva avanzate, il 4 gennaio del 58 a.C.\nLa \"lex de collegiis\".\nI \"collegia compitalicia\", organizzazioni cultuali istituite secondo la tradizione dal re Numa Pompilio con lo scopo di celebrare i riti in onore dei \"lares compitales\", le divinit\u00e0 che sorvegliavano i crocicchi, erano stati sciolti con una legge nel 64 a.C. Si trattava di societ\u00e0 che riunivano individui di ogni classe sociale, e che potevano costituire un pericoloso terreno per la diffusione di idee sovversive come quelle che avevano animato la congiura di Catilina.\nLa prima proposta di Clodio, la \"lex de collegiis\", prevedeva che i \"collegia\" sciolti fossero nuovamente istituiti, e che ad essi se ne affiancassero degli altri, da cui lo stesso Clodio avrebbe tratto, in seguito, la gran parte dei suoi sostenitori. Pochi giorni prima del voto, Clodio, con l'appoggio del console Pisone, fece celebrare i \"ludi Compitalicii\", i festeggiamenti annuali organizzati dai \"collegia compitalicia\", che non si tenevano dal 64 a.C. Nonostante l'opposizione di un altro tribuno, particolarmente legato a Cicerone, i \"ludi\" si tennero senza alcun problema, e, il 4 gennaio, la \"lex de collegiis\" fu approvata con ampi consensi. Lo stesso Cicerone, forse incapace di capire quale fenomeno politico stesse avendo inizio, forse nel tentativo di ricucire i rapporti con Clodio o forse nella speranza che il tribuno compisse mosse che lo screditassero, si disse favorevole alla proposta.\nLa \"lex frumentaria\".\nLa seconda proposta avanzata e fatta approvare da Clodio il 4 gennaio fu quella di una \"lex frumentaria\". Dai tempi dei Gracchi era stata istituita a Roma una periodica distribuzione di grano a prezzo politico per le famiglie meno abbienti. Clodio fu il primo a proporre distribuzioni completamente gratuite e a evitare di fissare un numero limitato di beneficiari che potessero usufruire delle distribuzioni. Egli per primo, inoltre, affid\u00f2 la cura dell'annona ad un liberto, Sesto Clelio.\nIl provvedimento clodiano ebbe ripercussioni importanti sull'economia romana. Per finanziarlo risult\u00f2 necessaria la spesa annuale di un quinto delle entrate che Roma riceveva dalle imposte, per una cifra di 64 milioni di sesterzi. Le spese, tuttavia, dovevano essere compensate dalle nuove entrate previste a seguito della legge sull'annessione di Cipro, e garantivano a Clodio l'appoggio incondizionato della plebe urbana. A seguito dell'approvazione della \"lex frumentaria\", registr\u00f2 un netto aumento anche il numero delle emancipazioni, poich\u00e9 i nuovi liberti potevano facilmente essere iscritti alle liste dei beneficiari delle distribuzioni; queste liste, infatti, erano curate dallo stesso Clodio o dai \"collegia\" che aveva restituito, e divennero ben presto un fattore attraverso il quale era facile controllare tutti i membri della classi inferiori.\nCon la sua \"lex frumentaria\", Clodio tent\u00f2 anche di ostacolare le riforme promulgate l'anno precedente dal console Cesare, che aveva minacciato la cessazione delle distribuzioni di grano. In questo modo il tribuno della plebe sperava di poter acquisire il ruolo di capofazione dei \"populares\", sostituendosi allo stesso Cesare. Quando questi, pi\u00f9 tardi, rivest\u00ec la dittatura, infatti, dovette tempestivamente ridurre il numero dei beneficiari delle distribuzioni frumentarie.\nLa legge sull'ostruzionismo.\nLa terza proposta di legge presentata e fatta approvare da Clodio il 4 gennaio, sul tema dell'ostruzionismo, liberava l'attivit\u00e0 politica da una serie di costrizioni di carattere religioso cui essa era sottoposta. La legge impediva che, da quel momento in poi, si potessero rinviare le sedute delle assemblee in base agli auspici, e permetteva invece che le sedute si tenessero anche in quei giorni in cui, sempre secondo le antiche consuetudini religiose, non era stato fino ad allora possibile convocarle.\nNon \u00e8 chiaro se il provvedimento riguardasse tutte le assemblee popolari o solo alcune, e sembra che inoltre obbligasse il magistrato che intendeva interrompere le sedute a presentarsi personalmente all'assemblea, esponendosi cos\u00ec ad eventuali attacchi violenti da parte della folla. Il provvedimento sull'ostruzionismo, nel complesso, favor\u00ec l'approvazione delle altre leggi proposte da Clodio durante il suo tribunato, e imped\u00ec agli \"optimates\" di bloccare le decisioni delle assemblee popolari.\nLa legge sul potere dei censori.\nL'ultima delle proposte avanzate da Clodio il 4 gennaio fu una legge con il compito di regolamentare i poteri dei censori. I provvedimenti proposti furono accolti, e rimasero in vigore fino al 52 a.C.\nFin dal 312 a.C. ai censori spettava il compito della redazione della \"lectio senatus\", ovvero la lista di tutti coloro che erano ritenuti degni di prendere parte all'assemblea. I censori si occupavano inoltre della suddivisione dei cittadini in pi\u00f9 categorie secondo il censo di ognuno, e la loro opera svolgeva dunque un ruolo fondamentale nel regolamento della vita politica dell'Urbe. La decisione che uno dei due censori prendeva nello svolgimento dei compiti assegnatigli non poteva, infatti, essere contestata, se non con un'onerosa opposizione da parte del collega.\nClodio, dunque, fece s\u00ec che le decisioni dei censori fossero vagliate attraverso un giudizio collegiale: in questo modo, il tribuno cercava di garantirsi l'appoggio del consistente numero di coloro che, entrati di recente a far parte del senato, rischiavano di esserne espulsi per indegnit\u00e0; negli ultimi anni, infatti, la \"lectio\" dei censori non era stata effettuata per via delle pressioni politiche. L'unica \"lectio\" regolata secondo le indicazioni del plebiscito clodiano fu quella del 55 a.C., i cui effetti furono poi annullati dai provvedimenti del 52 a.C.\nIl processo a Vatinio.\nDopo i primi notevoli successi ottenuti nei panni di tribuno, Clodio si assunse l'incarico di difendere un tribuno filocesariano dell'anno precedente, Publio Vatinio, che era stato accusato di aver commesso atti irregolari nella sua attivit\u00e0 legislativa. Il processo contro Vatinio era a tutti gli effetti un attacco a Cesare, e Clodio pot\u00e9, difendendo il tribuno sotto accusa, ribadire la sua fedelt\u00e0 al leader popolare.\nFallito il tentativo di ostacolare il regolare corso della giustizia, con l'obiettivo di salvare Vatinio da un'eventuale condanna, Clodio fece allora, per la prima volta dall'epoca dei fatti della \"Bona Dea\", ricorso alla violenza: si serv\u00ec dei propri sostenitori e di quelli di Vatinio per esercitare pressioni su coloro che erano incaricati di celebrare il processo, e prefigurando cos\u00ec nuovamente i massicci fenomeni violenti a cui si sarebbe legato inscindibilmente poco tempo pi\u00f9 tardi.\nNonostante il coinvolgimento nel processo di Vatinio, Clodio prosegu\u00ec nella sua attivit\u00e0 legislativa, proponendo una serie di leggi che dimostrano come il tribuno avesse la capacit\u00e0 di studiare ogni volta la soluzione adatta a portare avanti il proprio disegno in un clima politico instabile com'era quello in cui si trovava a vivere.\nLeggi sull'annessione di Cipro, su Bisanzio e su Catone.\nTra febbraio e marzo, Clodio promosse altri tre plebisciti che decretarono l'annessione di Cipro allo Stato romano, il rimpatrio di alcuni esuli a Bisanzio e infine l'allontanamento di Catone da Roma perch\u00e9 sovrintendesse all'esecuzione dei precedenti decreti.\nLa questione dell'annessione di Cipro rappresent\u00f2 un importante momento di conflitto tra Clodio e il senato: era consuetudine ormai consolidata che ai senatori spettassero le decisioni di politica estera, tuttavia Clodio riusc\u00ec a far prevalere, attraverso il volere della plebe, le sue intenzioni su quelle degli aristocratici. Alla sua morte, nell'87 a.C., il re d'Egitto Tolomeo X aveva lasciato il suo regno in eredit\u00e0 a Roma, ma l'Urbe non l'aveva annesso, e nel 59 a.C., anzi, aveva riconosciuto come suo legittimo successore il re Tolomeo XII Aulete, dopo che questi aveva dato ai triumviri una somma di 140 milioni di sesterzi.\nClodio, dunque, decise di proporre l'annessione di Cipro, il cui re, Tolomeo di Cipro, era fratello minore di Tolomeo XII, per finanziare i provvedimenti conseguenti alla sua \"lex frumentaria\" e per risanare il bilancio pubblico: alla proposta seguirono le reazioni favorevoli della plebe e dei cavalieri, che vedevano come un'ulteriore possibilit\u00e0 di arricchimento quella di aggiudicarsi i diritti per l'esazione delle tasse. Anche il console Gabinio appoggi\u00f2 la proposta clodiana: ambiva infatti al proconsolato nella provincia di Cilicia, cui Cipro sarebbe stata aggiunta.\nDopo l'approvazione della legge sull'annessione di Cipro, Clodio riusc\u00ec senza problemi a far approvare un'altra legge che prevedeva il rimpatrio di alcuni esuli nella citt\u00e0 autonoma di Bisanzio, da cui erano probabilmente stati espulsi a seguito di qualche avvenimento dell'epoca delle guerre mitridatiche. Non \u00e8 escluso che Clodio potesse avere interessi personali nel rimpatrio degli esuli.\nClodio, infine, fece approvare un terzo ed ultimo provvedimento che incaricava Catone di accompagnare gli esuli durante il loro ritorno a Bisanzio e, in seguito, di impossessarsi nel nome di Roma dei beni del re di Cipro, suicidatosi dopo l'approvazione del primo plebiscito clodiano. In questo modo, uno fra i pi\u00f9 autorevoli rappresentanti della classe senatoria, difensore del sistema repubblicano e particolarmente stimato per la sua totale integrit\u00e0 morale, veniva allontanato per un certo periodo di tempo dalla scena politica, in modo tale che fosse favorita l'eventuale affermazione personale dello stesso Clodio. Pare che anche lo stesso Cesare si sia congratulato con Clodio poich\u00e9 questi era riuscito ad eliminare, seppur provvisoriamente, dalla scena politica un avversario stimato e potente.\nAnche lo stesso Catone, tuttavia, ottenne numerosi benefici dall'incarico assegnatogli: pot\u00e9 divenire \"patronus\" degli abitanti di Cipro, e non consegn\u00f2 mai i rapporti sulla sua attivit\u00e0 di governatore dell'isola, sostenendo di averli persi durante un incendio e un naufragio; al suo ritorno a Roma nel 56 a.C., inoltre, difese apertamente il suo operato e la liceit\u00e0 dei plebisciti con cui Clodio gli aveva affidato gli incarichi nelle province.\nCon i tre plebisciti su questioni di politica estera, dunque, Clodio riusc\u00ec a ridurre l'autonomia decisionale del senato a tutto vantaggio dell'assemblea popolare; allo stesso tempo, garant\u00ec un incarico particolarmente remunerativo ad uno dei pi\u00f9 tenaci difensori della repubblica, allontanandolo dalla scena politica senza alienarsene le simpatie.\nLe leggi sulle province consolari.\nOttenuti i primi notevoli successi con i plebisciti del quattro gennaio e con quelli sulla politica estera, Clodio decise, seguendo l'esempio del suo predecessore Vatinio, di determinare per legge le province in cui i consoli in carica si sarebbero recati come proconsoli l'anno seguente. Furono votate, tra marzo e maggio, due leggi sull'argomento: con il primo provvedimento, a Pisone fu affidata la Macedonia, a Gabinio la Cilicia. Ivi i proconsoli avrebbero disposto di poteri pi\u00f9 ampi di quelli abituali: avrebbero potuto liberamente reclutare uomini per l'esercito e nominare i propri legati, amministrare con libert\u00e0 i fondi pubblici e imporre il proprio volere anche su genti libere.\nQuando, tuttavia, fu assegnato a Catone l'incarico di sovrintendere al rimpatrio degli esuli di Bisanzio e al sequestro dei beni reali di Cipro, Clodio fu costretto ad affidare a Gabinio la ricca provincia di Siria, dove il proconsole avrebbe avuto l'onere di condurre una guerra interna godendo di tutte quelle prerogative che gli erano state decretate con il precedente plebiscito.\nLa \"lex de capite civis Romani\".\nNel marzo, Clodio propose un'altra legge che aveva l'obiettivo di garantire i \"diritti costituzionali\" del cittadino, limitando il potere del senato e degli ottimati nel corso dei processi: si metteva in discussione la liceit\u00e0 dei \"senatus consulta ultima\", i provvedimenti che il senato poteva adottare in caso di estrema necessit\u00e0 per garantire l'incolumit\u00e0 dello Stato. In particolare, si sottolineava la necessit\u00e0 di concedere ai condannati la facolt\u00e0 di appello al popolo, la \"provocatio ad populum\": il provvedimento clodiano sanzionava cos\u00ec con valore retroattivo il comportamento di coloro che avessero ratificato l'uccisione di un cittadino romano senza concedergli tale diritto. Pur senza che se ne facesse esplicita menzione, dunque, il provvedimento era diretto in primo luogo contro Cicerone, che nel 63 a.C. aveva permesso la condanna dei Catilinari senza appello al popolo.\nUna simile proposta fu favorevolmente accolta dalle fasce pi\u00f9 basse della popolazione e dai sostenitori di Catilina, che non avevano gradito l'atto di forza del senato nel 63 a.C. Al progetto clodiano non mancava, inoltre, l'appoggio di Cesare, che in occasione del processo ai Catilinari si era battuto con convinzione perch\u00e9 si scegliesse il confino come condanna, e dei triumviri, che avrebbero cos\u00ec visto diminuire il potere del senato. In particolare, Cesare riteneva utile per i suoi piani l'allontanamento da Roma di Cicerone, fervido difensore della Repubblica, in occasione del suo proconsolato nelle Gallie, che lo avrebbe costretto a rimanere per lungo tempo lontano dall'Urbe. La \"nobilitas\", nel tentativo di scongiurare il rischio di una serie di provvedimenti pi\u00f9 radicali che esautorassero il senato, decise dunque di non ostacolare il provvedimento, e fu costretta ad accettare che, dopo l'allontanamento di Catone, anche Cicerone avrebbe dovuto lasciare la scena politica.\nVisto il generale consenso che si configurava attorno alla proposta di Clodio, alla vigilia della sua approvazione Cicerone lasci\u00f2 Roma, sostenendo di essere stato invitato a farlo da Pompeo e dagli ottimati, che speravano cos\u00ec di evitare disordini.\nLa \"lex de exilio Ciceronis\".\nSia prima che dopo il passaggio della legge, numerose furono le manifestazioni in favore di Cicerone: i cavalieri, appoggiati da buona parte delle popolazioni italiche, si vestirono a lutto e assediarono pacificamente il Campidoglio, ma furono poi costretti a lasciare Roma per le pressioni esercitate dal console Gabinio. Anche un principio di protesta dei senatori fu istantaneamente sedato dai consoli, che vedevano nel sostegno accordato dall'Urbe a Cicerone una protesta contro l'egemonia dei triumviri e dei loro uomini. Allo stesso modo, anche i cavalieri temevano che i poteri straordinari concessi ai consoli in carica per quando avrebbero assunto il governo di una provincia potessero ostacolare le attivit\u00e0 dei pubblicani: le manifestazioni in favore di Cicerone rappresentavano dunque un moto di protesta contro gli stessi consoli.\nApprofittando del sostegno popolare, invece, Clodio decise di avanzare un'altra proposta con valore retroattivo che condannasse Cicerone all'esilio e gli impedisse, dunque, di rientrare nell'Urbe. Stil\u00f2 dunque la proposta della \"lex de exilio Ciceronis\": in essa si faceva preciso riferimento ai fatti del processo ai Catilinari e Cicerone era accusato di aver falsificato il \"senatus consultum ultimum\" del 5 dicembre del 63 a.C., con cui era stata approvata la condanna a morte. Clodio poneva termine, in questo modo, alle numerose contestazioni seguite alla condanna dei Catilinari, incolpando di tutto quanto era successo il solo Cicerone. Poco tempo dopo, inoltre, alla \"lex de exilio Ciceronis\" fu aggiunta una clausola che impediva al console del 63 a.C. di avvicinarsi a 400 o 500 miglia dai confini dell'Italia. Cicerone, di conseguenza, non poteva rifugiarsi presso i suoi \"clientes\" siciliani, e chiunque lo avesse ospitato mentre si trovava all'interno della zona proibitagli avrebbe rischiato la confisca dei beni e la condanna a morte.\nClodio si occup\u00f2 personalmente, inoltre, di vendere, in vantaggio del popolo, gli schiavi e i terreni di Cicerone, e di provvedere all'abbattimento delle sue propriet\u00e0 a Roma, Tusculum e Formia. Si trattava della pena riservata a coloro che avessero aspirato al potere assoluto, e a Cicerone si riconosceva dunque un atteggiamento dispotico.\nLo stesso Clodio si impadron\u00ec di parte del terreno su cui sorgeva la casa di Cicerone sul Palatino allargando le sue propriet\u00e0: il colle, che sorgeva nelle immediate vicinanze del foro, costituiva un luogo fondamentale per la vita politica dell'Urbe. Il tribuno ordin\u00f2 inoltre la costruzione, sui suoli appartenuti a Cicerone, di un tempio intitolato alla Libert\u00e0, cui fu anche dedicata una statua.\nI provvedimenti contro Cicerone colpirono, infine, anche i suoi familiari: la moglie Terenzia fu pi\u00f9 volte vittima di aggressioni, e il fratello Quinto, governatore d'Asia, fu costretto a tornare a Roma per sottostare a un processo per concussione, dal quale usc\u00ec per\u00f2 assolto.\nLa legge sulla Galazia.\nDisponendo ormai di un potere pressoch\u00e9 illimitato grazie al favore di cui godeva presso il popolo, Clodio propose entro la met\u00e0 di maggio un nuovo plebiscito che si occupava di questioni di politica estera. Il provvedimento, che riguardava l'assetto della Galazia, confermava il titolo di re all'alleato di Pompeo, Deiotaro, riconosciuto da Roma l'anno precedente, ma gli affiancava il genero Brogitaro, a cui veniva attribuita la stessa dignit\u00e0. A Brogitaro, inoltre, veniva affidato il controllo del santuario di Pessinunte, dedicato alla Grande Madre, che fino ad allora era stato amministrato da Deiotaro.\nA motivare questa decisione fu probabilmente il desiderio di Clodio di reimpossessarsi di un culto, quello della Grande Madre, che era stato introdotto in Roma dalla sua \"gens\". Allo stesso tempo, il tribuno andava in questo modo a ledere gli interessi di Pompeo nell'area dell'Asia Minore, ponendo i presupposti per il conflitto che di l\u00ec a poco lo avrebbe contrapposto al triumviro e ai suoi uomini. A giustificare il plebiscito intervennero, secondo Cicerone, anche motivazioni d'altro ordine: in cambio dell'appoggio politico, Brogitaro avrebbe garantito a Clodio ingenti somme di denaro, ospitalit\u00e0 e aiuto.\nL'opposizione a Pompeo.\nFatta approvare la legge sulla Galazia, Clodio, forse sobillato da Cesare, diede inizio a una decisa opposizione nei confronti di Pompeo e dei suoi uomini: nel mese di maggio, infatti, forte dell'inviolabilit\u00e0 garantitagli dalla carica tribunizia, rap\u00ec il principe Tigrane, figlio dell'omonimo sovrano d'Armenia, mentre si trovava in Roma. Ignorando le richieste di Pompeo, decise dunque di rinviarlo in Armenia. La nave su cui fece imbarcare il principe, tuttavia, fu costretta ad approdare ad Anzio poco dopo aver preso il largo. Gli uomini di Clodio, sbarcati a terra, trovarono che ad attenderli erano giunti alcuni seguaci di Pompeo. Si scaten\u00f2 un violento scontro, durante il quale rimase ucciso un cavaliere inviato da Pompeo, e i Clodiani riuscirono ugualmente a portare a termine la loro missione, riaccompagnando Tigrane in patria.\nA seguito di questi fatti il conflitto fra Clodio e Pompeo si fece accesissimo: le bande armate dei seguaci di Clodio, che avevano gi\u00e0 causato disordini l'anno precedente e durante il processo a Vatinio, attaccarono i littori del console pompeiano Gabinio, rompendo i loro \"fasces\". Pompeo, pur avendo a suo tempo sostenuto i plebisciti clodiani, inizi\u00f2 allora a sperare in un ritorno di Cicerone, nemico giurato del tribuno. Il 1\u00ba giugno, dunque, mentre Clodio era fuori Roma, un tribuno della fazione degli \"optimates\", Quadrato, propose una legge che consentisse il ritorno a Roma dell'illustre personaggio, ma il provvedimento, che pure era stato approvato all'unanimit\u00e0, fu reso nullo dal veto di un altro tribuno, Elio Ligure.\nL'11 agosto fu arrestato uno schiavo che sostenne di essere stato incaricato da Clodio di uccidere Pompeo. Il triumviro, tuttavia, piuttosto che prendere provvedimenti contro il suo nemico, prefer\u00ec allontanarsi dall'Urbe. Clodio, allora, decise di andare contro le leggi approvate dallo stesso Cesare durante il suo consolato dell'anno precedente: convocata l'assemblea, chiam\u00f2 l'ex console Bibulo, collega di Cesare, a testimoniare che le leggi approvate nel 59 a.C. erano passate in modo illegale, senza gli auspici. Lo stesso Bibulo, tuttavia, in un'altra assemblea dichiar\u00f2 che l'adozione di Clodio era in realt\u00e0 nulla, e che dunque altrettanto nulla doveva considerarsi l'opera del tribuno.\nLa repentina quanto inaspettata mossa di Clodio appare di difficile interpretazione: potrebbe trattarsi di un progetto elaborato con l'appoggio di Crasso che mirasse a portare il \"dives\" in una posizione di preminenza sugli altri triumviri, o pi\u00f9 semplicemente di un atteggiamento sarcastico con il quale lo stesso Clodio tentava di scongiurare l'eventualit\u00e0 che i provvedimenti da lui presi, che minavano gli interessi dell'ordine senatorio, fossero annullati. La seconda dichiarazione di Bibulo, tuttavia, leg\u00f2 inscindibilmente l'attivit\u00e0 legislativa di Clodio a quella di Cesare: se questa fosse stata considerata nulla, la stessa sorte sarebbe spettata a quella del tribuno.\nIl 29 ottobre, infine, l'intero collegio tribunizio, a eccezione di Clodio e di Ligure, propose una legge che prevedeva la riassegnazione a Cicerone dei diritti civili e delle dignit\u00e0 di senatore che possedeva prima di essere esiliato, senza che tuttavia si facesse menzione di eventuali risarcimenti materiali per compensare la perdita delle numerose propriet\u00e0. La proposta, che certamente godeva del favore dell'aristocrazia, fu comunque ritirata, senza tuttavia che la questione trattata venisse accantonata.\nLe altre leggi.\nSono riconducibili all'attivit\u00e0 legislativa di Clodio due ulteriori provvedimenti, che per\u00f2 non sono databili n\u00e9 definibili con esattezza: il primo di essi, la \"lex Clodia de iniuriis publicis\", affrontava la questione delle pene da infliggere a chi si fosse reso colpevole di atti oltraggiosi. Risulta impossibile delineare con certezza la funzione di tale legge, ma sembra tuttavia che essa abolisse le severe normative sillane a cui il reo di \"iniuria\" doveva sottostare.\nLa seconda delle leggi attribuibili a Clodio, citata in un passo di Svetonio, \u00e8 la \"lex Clodia de scribis questoriis\": essa vietava agli scribi dei questori la pratica del commercio. \u00c8 possibile che la legge citata da Svetonio sia tuttavia un'omonima \"lex Claudia\" del 218 a.C., con la quale si vietava a tutti i senatori l'esercizio del commercio. \u00c8 comunque altrettanto probabile che Clodio, dopo la sua esperienza di questore in Sicilia nel 61 a.C., avesse sviluppato un certo interesse per i problemi amministrativi: gli interessi commerciali di governatori e scribi, difatti, andavano spesso a scapito dei provinciali.\nDal ritorno di Cicerone alla morte (57 - 52 a.C.).\nIl ritorno di Cicerone (gennaio - settembre 57 a.C.).\nGiunto al termine del suo anno da tribuno, Clodio mantenne legati a s\u00e9 gli animi della plebe urbana di Roma, contraria alla politica dei senatori ed estranea a quella dei triumviri: grazie all'appoggio popolare, dunque, Clodio disponeva ancora di notevole influenza politica, e sperava di poter mantenere in vigore i provvedimenti che aveva fatto approvare.\nObiettivo prioritario che l'aristocrazia senatoria intendeva raggiungere era il ritorno di Cicerone dall'esilio: per esso erano pronti a battersi il neoeletto console Publio Cornelio Lentulo Spintere e i nuovi tribuni Publio Sestio e Tito Annio Milone. Dalla parte di Clodio si schieravano, invece, l'altro console, Quinto Cecilio Metello Nepote Minore, i tribuni Atilio Serrano Gaviano e Quinto Numerio Rufo e il fratello di Clodio, Appio, neoeletto pretore.\nDurante la seduta senatoria del 1\u00ba gennaio del 57 a.C. fu subito aperto il procedimento per il rimpatrio di Cicerone, grazie alle pressioni del console Lentulo e di Pompeo, che per\u00f2 riteneva necessario che anche il popolo si pronunciasse sulla questione. Attraverso Serrano, tuttavia, Clodio fece rimandare il provvedimento, e allora l'intero collegio tribunizio, a eccezione di Numerio e dello stesso Serrano, present\u00f2 il 23 gennaio alla plebe una legge che segnasse la fine dell'esilio di Cicerone. Alla vigilia dell'assemblea, Clodio, assieme ai suoi compagni e ad alcuni gladiatori, occup\u00f2 il Foro, e la mattina del giorno successivo scaten\u00f2 gravissimi disordini che costarono la vita a numerose vittime e costrinsero a rinviare l'assemblea della plebe. Anche il fratello di Cicerone, Quinto, fu coinvolto negli scontri, ma ne usc\u00ec incolume. Le bande di Clodio si diressero poi verso la casa del tribuno Milone e la posero sotto assedio. Questi, tuttavia, riusc\u00ec coraggiosamente ad arrestare i gladiatori al soldo di Clodio, e tent\u00f2 inutilmente di ottenere la loro condanna: essi furono tuttavia scagionati grazie a un nuovo intervento del tribuno Serrano.\nClodio continu\u00f2 dunque a minacciare, mediante le sue bande, Milone e Sestio: questi tentarono di portare l'ex tribuno in tribunale, ma, per proteggerlo, il console Nepote arriv\u00f2 a interrompere ogni attivit\u00e0 pubblica. Milone e Sestio decisero quindi di assoldare a loro volta bande di gladiatori per contrastare le azioni violente di Clodio; Sestio, inoltre, si schier\u00f2 apertamente anche contro Nepote, ma rimase gravemente ferito durante uno scontro,\nDeciso a porre un freno al clima di violenza che rischiava di travolgere Roma, Pompeo decise di estendere il problema del ritorno di Cicerone a tutta l'Italia: in maggio fu approvata una proposta di Lentulo che permetteva ai governatori provinciali di accogliere Cicerone e che allo stesso tempo invitava a recarsi a Roma tutti coloro che volevano il suo ritorno. A seguito delle entusiastiche reazioni di parte della popolazione a queste proposte, Clodio, adducendo come motivazione la carestia che minacciava Roma, scaten\u00f2 nuovi disordini durante i \"ludi Apollinares\", tra il 5 e il 13 luglio.\nFu in occasione di tali disordini che Lentulo convinse il collega Nepote a favorire il ritorno in patria di Cicerone: proposto in senato, il decreto trov\u00f2 il consenso dell'intera assemblea, per un totale di 417 membri, ad eccezione del solo Clodio. Si decise dunque di dichiarare nemico pubblico chi avesse tentato di impedire il ritorno dell'esule, e il console Lentulo fu incaricato di portare la legge di fronte ai comizi centuriati. Il 1\u00ba agosto, dunque, il senato decise di interrompere ogni attivit\u00e0 pubblica fino al momento in cui non fosse passata la legge. Tre giorni pi\u00f9 tardi, infatti, i comizi centuriati approvarono, grazie all'afflusso di numerosi elettori dai municipi italici, la proposta, senza che Clodio, che pure contava sull'appoggio incondizionato della plebe urbana potesse evitarlo.\nClodio tent\u00f2 di impedire il passaggio della legge radunando il popolo nel Foro, ma i suoi sostenitori furono dispersi da un drappello di armati guidati da Pompeo; poco tempo pi\u00f9 tardi, l'ex tribuno minacci\u00f2 anche l'intervento militare di Cesare, ma non ottenne i risultati sperati. Ottenendo anche la restituzione delle propriet\u00e0 e dei beni confiscati, Cicerone pot\u00e9 allora fare ritorno sul suolo italico a fine agosto, e il 4 settembre fu trionfalmente accolto in Roma presso la porta Capena, e di l\u00ec fu condotto nel Foro e sul Campidoglio. Pronunci\u00f2 dunque l\"Oratio cum populo gratias egit\" e l\"Oratio cum senatui gratias egit\", in cui denunciava il trattamento cui era stato sottoposto, accusando i consoli Gabinio e Pisone di essersi comportati in modo irresponsabile, favorendo, per puro interesse personale, la politica di Clodio.\nLa carestia e la \"cura annonae\" (settembre 57 a.C.).\nDopo il ritorno di Cicerone, le attenzioni si spostarono su un nuovo problema che minacciava l'Urbe: a causa della penuria dei raccolti e delle politiche economiche delle \"provinciae frumentariae\", gli approvvigionamenti di grano risultavano sempre pi\u00f9 scarsi, e si minacciava la possibilit\u00e0 di una carestia. Si trovavano dunque in particolare apprensione gli appartenenti alla plebe urbana e tutti i beneficiari della \"lex frumentaria\" clodiana del 58 a.C.\nIl 6 o il 7 settembre, dunque, in occasione dei \"ludi Romani\", il timore del popolo si concretizz\u00f2 in alcuni gravi disordini probabilmente fomentati da Clodio: la folla si radun\u00f2 presso il Campidoglio, dov'era riunito il senato, e accus\u00f2 lo stesso Cicerone di essere responsabile della penuria di approvvigionamenti.\nLa situazione, che rischiava di degenerare in un vero e proprio scontro tra i plebei e i sostenitori dell'oligarchia senatoria, richiese dunque l'intervento di Pompeo e dei suoi armati. Consequenzialmente, il triumviro fu incaricato di risolvere il problema dei rifornimenti di grano, e gli fu affidata per cinque anni la \"cura annonae\", cui Clodio aveva preposto invece Sesto Clelio: alla fine di settembre il prezzo del grano torn\u00f2 improvvisamente alla normalit\u00e0, ma la \"lex frumentaria\", con cui Clodio aveva guadagnato il favore della popolazione dell'Urbe, era stata fortemente modificata con la concessione di pieni poteri per l\"'annona\" a Pompeo.\nLa \"domus\" di Cicerone sul Palatino (settembre - novembre 57 a.C.).\nIl 29 settembre il collegio dei pontefici si riun\u00ec, su richiesta di Marco Calpurnio Bibulo, per deliberare della sorte che spettava al terreno di Cicerone sul Palatino, dove Clodio, dopo l'esilio dell'oratore, aveva fatto costruire un tempio alla Libert\u00e0.\nIn quell'occasione Cicerone, per spingere il collegio a riassegnargli il terreno, pronunzi\u00f2 l'orazione \"De domo sua\", in cui dichiarava irregolare la \"lex de exilio\" da cui era stato colpito e illegittima, perch\u00e9 non autorizzata, la consacrazione del suo terreno alla Libert\u00e0. Il verdetto dei pontefici gli fu dunque favorevole, ma Clodio vi si oppose fermamente, denunciando l'assoluta assenza di irregolarit\u00e0 nel provvedimento \"de exilio\", che giustificava dunque gli espropri.\nIl senato, tuttavia, nei primi giorni di ottobre, nonostante l'ostruzionismo di Clodio, approv\u00f2 per legge la ricostruzione della dimora di Cicerone, attribuendogli la somma di 2.750.000 sesterzi per le spese di ricostruzione della \"domus\" sul Palatino e delle ville di Tusculo e Formia.\nDopo aver tentato invano di fare leva sul popolo perch\u00e9 ostacolasse la decisione del senato, Clodio il 3 novembre prese d'assalto assieme ai suoi seguaci il cantiere della casa di Cicerone, e tent\u00f2 di incendiare anche l'abitazione del fratello dell'oratore, Quinto. L'11 novembre Cicerone in persona fu aggredito assieme alla sua scorta quando si trovava sulla via Sacra, mentre il giorno successivo, Clodio e i suoi uomini presero d'assalto la casa di Milone: i sostenitori di Milone, tuttavia, uccisero molti dei Clodiani e arrivarono quasi a uccidere lo stesso Clodio.\nLe elezioni per l'edilit\u00e0 (novembre - dicembre 57 a.C.).\nIl 14 novembre il senato si riun\u00ec per prendere provvedimenti che arginassero la situazione di violenza in cui gli scontri fra le bande armate avevano gettato Roma: Nepote prese le difese di Clodio, ma ci\u00f2 non bast\u00f2 a evitare che il console designato Gneo Cornelio Lentulo Marcellino ottenesse che si processassero tutti coloro che si ritenevano responsabili della difficile situazione.\nClodio, per parte sua, si era intanto candidato all'edilit\u00e0 curule. Egli sapeva bene che, se fosse stato eletto, avrebbe ottenuto per l'intera durata della carica l'immunit\u00e0 dai processi giudiziari. La \"nobilitas\", che sperava di fermare il \"leader\" popolare, intendeva dunque farlo prima che guadagnasse, con l'elezione, nuove possibilit\u00e0 d'azione. Se infatti fosse stato processato e condannato prima della data delle elezioni, la sua candidatura non sarebbe pi\u00f9 stata valida.\nMilone, dunque, decise di ostacolare lo svolgimento delle elezioni perch\u00e9 il processo a Clodio potesse svolgersi prima di esse: dichiar\u00f2 infatti che avrebbe costantemente scrutato il cielo per ricevere auspici. Clodio, tuttavia, facendo leva sulla sua stessa legge sull'ostruzionismo, lo costrinse a prendere gli auspici in pubblico, nel Campo Marzio, dove si sarebbero dovute svolgere le elezioni. Milone accett\u00f2 di compiere i riti in pubblico, ma port\u00f2 con s\u00e9 numerosi uomini di scorta, che lo protessero da qualsiasi attacco da parte dei partigiani clodiani, che anzi si astennero dall'intervenire con la violenza nella questione.\nNonostante tutto, Clodio fu eletto edile attorno al 20 gennaio del 56 a.C. per l'anno in corso, senza che i suoi avversari potessero impedirlo.\nL'edilit\u00e0 (56 a.C.).\nIl compito dell'edile curule era quello di sovrintendere alla manutenzione e alla costruzione degli edifici pubblici e religiosi nonch\u00e9 quello di occuparsi degli archivi, dell'amministrazione urbana e alla dispendiosa organizzazione di giochi.\nSebbene, dunque, la magistratura fornisse a Clodio notevolissime possibilit\u00e0 d'azione, questi non prese nessun provvedimento degno di nota per ragioni tuttora oscure. Fu forse influenzato dalla scarsa disponibilit\u00e0 di denaro, oppure prefer\u00ec non tentare di superare le straordinarie realizzazioni che, due anni prima, erano state approntate dall'allora edile Marco Emilio Scauro. Pi\u00f9 probabilmente, a determinare la quasi totale inattivit\u00e0 di Clodio furono invece le fondamentali vicende che animarono la scena politica per tutto il corso dell'anno.\nAll'inizio di gennaio fu necessario risolvere un nuovo episodio della lunga questione egiziana: dopo i fatti riguardanti l'annessione di Cipro, il faraone Tolomeo Aulete era stato scacciato dall'Egitto e costretto a rifugiarsi in Italia, presso Pompeo. Molti esponenti dell'aristocrazia intendevano dunque che proprio a questi fosse assegnato il compito di restaurare Tolomeo sul trono; altri, tuttavia, preferivano che non si sommassero nelle mani di Pompeo, che aveva gi\u00e0 ricevuto l'incarico di occuparsi dell'annona, ulteriori poteri, e il dibattito in senato non port\u00f2 dunque ad alcun risultato. Il collegio incaricato di interpretare i libri sibillini, di cui lo stesso Clodio faceva parte assieme a Crasso, viet\u00f2 intanto che per la risoluzione della questione egiziana si usasse un esercito.\nGli ulteriori sviluppi della questione egiziana furono determinati dal processo che, soprattutto grazie alle pressioni di Clodio, fu intentato a Milone: questi era accusato, cos\u00ec come lo era stato Clodio poco tempo prima, di aver causato i violenti disordini che avevano sconvolto l'Urbe nell'anno precedente.\nA prendere le difese di Milone intervenne, il 7 febbraio, Pompeo, e il suo discorso fu seguito da quello di accusa di Clodio. Al termine della seduta, dunque, i sostenitori di Milone, per rispondere alle provocazioni di Clodio e dei suoi partigiani, scatenarono nuovi tafferugli. Il processo fu dunque rinviato, e il suo esito, puramente politico, fu poi sancito dagli accordi triumvirali di Lucca. Il giorno successivo, per\u00f2, il senato attribu\u00ec ai sostenitori di Milone la colpa dei disordini seguiti alle udienze, ed eman\u00f2 contro Pompeo, annoverato tra i colpevoli, un decreto con il quale impediva al triumviro di occuparsi della questione egiziana.\nPur senza ottenere la condanna di Milone, Clodio era dunque riuscito a ostacolare, forse per conto di Cesare o Crasso, i piani di Pompeo. Pochi giorni pi\u00f9 tardi, tuttavia, il senato, nel rinnovato tentativo di porre fine al fenomeno di squadrismo cui Clodio stava dando vita, dichiar\u00f2 illegali e sciolse tutte le associazioni segrete. L'edile, in risposta, accus\u00f2 di corruzione e violenza il tribuno degli \"optimates\" Publio Sestio. A difenderlo giunsero gli oratori pi\u00f9 rinomati, Quinto Ortensio Ortalo, Licinio Calvo e lo stesso Cicerone, cui si unirono anche Pompeo e Crasso. Il tribuno fu dunque assolto, in particolare per il decisivo contributo fornito dall'orazione \"Pro Sestio\" di Cicerone, in cui questi critic\u00f2 aspramente la persona e l'operato di Clodio.\nIn un clima tanto teso, Clodio port\u00f2 un ulteriore attacco a Pompeo tramite lo scriba Sesto Clelio: questi infatti si occup\u00f2 di dare alle fiamme il tempio delle Ninfe, in cui erano conservati i dati del censimento che Clodio aveva effettuato per stabilire i beneficiari delle distribuzioni frumentarie secondo la sua legge. In questo modo, infatti, fu impedito a Pompeo, che aveva sostituito proprio Clelio nella \"cura annonae\", di modificare la lista dei beneficiari stilata a seguito del provvedimento di Clodio: tra essi erano infatti inclusi numerosi liberti, che poterono mantenere i diritti guadagnati con la \"lex frumentaria\".\nNell'ambito della questione egiziana, tuttavia, gli abitanti di Alessandria d'Egitto inviarono, in marzo, alcuni ambasciatori che chiedessero ai Romani di non restaurare Tolomeo sul trono. Tali ambasciatori, tuttavia, subirono numerosi attacchi che si dicevano provenire da alcuni uomini vicini a Pompeo. Seppur accusati di atti particolarmente nefandi, essi furono tuttavia assolti grazie ai contributi di Crasso e Cicerone, che confut\u00f2 le accuse che la sorella di Clodio, Clodia, aveva formulato contro il cavaliere Marco Celio Rufo a sostegno, dunque, della politica di opposizione a Pompeo del fratello.\nPochi giorni pi\u00f9 tardi, tra il 4 e il 10 aprile, Clodio fu incaricato di organizzare, in quanto edile, i ludi megalesi in onore della Grande Madre. Durante le celebrazioni egli consent\u00ec a centinaia di schiavi l'entrata nel teatro dove si era radunata la popolazione di Roma. L'atto, che con la sua forte valenza simbolica caus\u00f2 il panico nel pubblico, fu probabilmente dettato dalla volont\u00e0 di sottrarre alla \"nobilitas\" il monopolio del culto della Grande Madre: dopo i fatti della Galazia, che avevano visto una sostanziale sconfitta di Clodio, questi tent\u00f2 nuovamente di ribadire la paternit\u00e0 che la sua stirpe poteva vantare sul culto.\nAd alimentare la tensione che connotava il clima politico fu, infine, nella prima met\u00e0 di aprile, un ulteriore dibattito svoltosi in senato sulla legge agraria approvata da Cesare durante il suo consolato, che ledeva gli interessi della nobilt\u00e0 terriera. Cicerone si pronunci\u00f2 infatti contro le assegnazioni previste dal triumviro, e tent\u00f2 di strumentalizzare a suo vantaggio la \"lex frumentaria\" di Clodio. Il dibattito fu tuttavia rinviato, e la situazione politica nel suo complesso si rasseren\u00f2 grazie agli accordi di Lucca tra i triumviri.\nA Lucca, infatti, Cesare, Pompeo e Crasso si incontrarono per rinnovare la loro alleanza politica; ivi stabilirono di prolungare per altri cinque anni il proconsolato di Cesare nella Gallie, e decisero la candidatura di Pompeo e Crasso al consolato per il 55 a.C. A Lucca confluirono anche numerosi senatori, tra cui il fratello di Clodio, Appio, che oper\u00f2 assieme ai triumviri la riappacificazione tra Clodio e Pompeo. Anche Cicerone fu fortemente influenzato dai nuovi accordi, decidendo di abbandonare la politica anticesariana che lo aveva portato a discutere la legge agraria del 59 a.C.\nNon si placarono, invece, i contrasti fra Clodio e Cicerone, che continu\u00f2 ad attaccare l'opera compiuta nel 58 a.C. dal tribuno. L'oratore prese infatti le difese dei \"publicani\" che nell'ultimo anno erano stati fortemente osteggiati dal proconsole di Siria, Gabinio, la cui nomina governativa era stata approvata tramite il plebiscito clodiano. Il giorno successivo al dibattito in senato riguardo alla situazione dei \"publicani\", Clodio accus\u00f2 Cicerone di aver suscitato, con la sua condotta empia, la collera divina. Nei giorni precedenti si erano succeduti, infatti, una serie di presagi, che l'edile attribu\u00ec alla ricostruzione della dimora palatina di Cicerone sull'area impiegata per costruire il tempio alla Libert\u00e0. L'oratore pronunci\u00f2 allora la \"De haruspicum responsis\", in cui respinse le accuse dell'avversario, imputandogli di aver causato egli stesso l'ira divina e additandolo come ostacolo alla salvezza dello Stato.\nIncoraggiato dai successi ottenuti, recandosi di notte al Campidoglio assieme ai suoi sostenitori, Cicerone trafug\u00f2 le tavole di bronzo che recavano scritti i testi dei plebisciti clodiani del 58 a.C. Si trattava di un atto altamente illegale, ma l'oratore lo giustific\u00f2 basandosi sulla presunta illegalit\u00e0 dell'attivit\u00e0 politica del tribuno. In difesa di Clodio si schier\u00f2, tuttavia, Catone: questi, interessato a mantenere i privilegi che l'incarico a Cipro gli aveva garantito, sostenne la liceit\u00e0 dei provvedimenti del tribuno, ma si attir\u00f2 contro le antipatie di molti tra gli \"optimates\".\nClodio, invece, piuttosto che mostrare gratitudine nei confronti di Catone, in ottemperanza a una richiesta di Cesare o ad alcuni timori personali, prefer\u00ec attaccarlo: richiese infatti che coloro che erano stati ridotti in schiavit\u00f9 a Cipro fossero chiamati \"Clodii\". Catone, invece, si oppose e ottenne che fossero denominati semplicemente \"Ciprii\", rifiutando anche l'idea di chi proponeva di chiamarli \"Porcii\".\nClodio ebbe modo, infine, di dimostrare la sua lealt\u00e0 ai triumviri intervenendo a favore dell'elezione di Pompeo e Crasso al consolato: a essa si opponevano infatti numerosi senatori, che speravano invece nell'elezione del conservatore Lucio Domizio Enobarbo. Il tribuno Gaio Catone, dunque, nell'intento di favorire i triumviri, riusc\u00ec con atteggiamenti intimidatori a ottenere il rinvio delle elezioni. Clodio, dal canto suo, evit\u00f2 che le sue bande intervenissero con la violenza nella questione, ma espresse pubblicamente il suo appoggio all'elezione dei triumviri: Pompeo e Crasso, grazie all'ulteriore sostegno dei soldati di Cesare, furono dunque eletti al consolato.\nLa missione in Oriente e il consolato del fratello (55 - 54 a.C.).\nTerminato il mandato, Clodio si allontan\u00f2 momentaneamente dalla scena politica dell'Urbe: non partecip\u00f2, infatti, alla discussione del provvedimento con cui ai consoli Pompeo e Crasso furono assegnati, rispettivamente, il proconsolato quinquennale in Spagna e in Siria, a partire dal 54 a.C. Clodio era infatti partito da Roma nell'inverno per recarsi in Oriente, in missione a Bisanzio, dove fu probabilmente ricompensato con un'ingente somma di denaro per l'approvazione della legge sul rimpatrio degli esuli.\nTorn\u00f2 a Roma nell'estate, e pot\u00e9 finanziare, con il denaro ricevuto, la campagna elettorale del fratello Appio, candidatosi al consolato. Questi fu dunque eletto per il 54 a.C. assieme a Lucio Domizio Enobarbo. Fu proprio il successo del fratello che spinse Clodio a considerare l'idea di una candidatura alla pretura per il 53 a.C.; i comizi elettorali, tuttavia, furono pi\u00f9 volte rimandati, e, secondo Cicerone, Clodio prefer\u00ec per questo motivo evitare di presentarsi.\nTuttavia, risulta pi\u00f9 probabile che Clodio abbia posticipato la sua candidatura per motivi pi\u00f9 prettamente politici: il triumvirato, dopo la partenza di Crasso per l'Oriente e la morte della figlia di Cesare, Giulia, moglie di Pompeo, si stava sensibilmente incrinando, e Clodio sperava di poter approfittare del vuoto di potere e del disordine che si sarebbe creato se le alleanze fossero state definitivamente infrante.\nA causare il rinvio da parte di Clodio della sua candidatura contribu\u00ec, inoltre, la compromessa posizione giuridica del fratello Appio: questi si accord\u00f2 con il collega e con due candidati consoli per il 53 a.C. per ottenere illegalmente l'assegnazione di una provincia in Oriente, dove potesse arricchirsi indebitamente. L'accordo fu tuttavia scoperto, e non pot\u00e9 esser messo in atto. A complicare ancora di pi\u00f9 la situazione intervennero le accuse di concussione lanciate da Appio Claudio ai danni di Marco Emilio Scauro, potenziale rivale elettorale del fratello Gaio Claudio. Scauro fu assolto il 2 settembre grazie al decisivo contributo di Cicerone, cui si un\u00ec stranamente nella difesa lo stesso Clodio.\nLa candidatura alla pretura (53 a.C.).\nNel 53 a.C. Clodio si decise a intraprendere la campagna elettorale per la pretura. Contemporaneamente il suo rivale Milone avanz\u00f2 la propria candidatura al consolato. Clodio, allora, decise di imperniare buona parte della sua propaganda politica su una serie di attacchi, prima esclusivamente verbali, contro Milone. Nell'estate, tuttavia, si susseguirono numerosi scontri violenti tra i partigiani di Clodio e quelli di Milone: in uno scontro sulla via Sacra lo stesso candidato console rischi\u00f2 di restae ucciso, mentre Clodio rischi\u00f2 la vita in uno scontro nel Foro contro Marco Antonio, un tempo suo amico.\nIn un simile clima di violenza, i comizi elettorali furono rinviati al gennaio del 52 a.C., e le finanze di Milone, che aveva investito grandi somme nell'organizzazione di spettacoli per attirarsi le simpatie del popolo, furono messe a dura prova. Clodio, invece, acquist\u00f2, per la cifra di 14.800.000 sesterzi, un enorme complesso abitativo sul Palatino, che adib\u00ec a sua dimora personale.\nSi hanno poche notizie, peraltro tramandate dal solo Cicerone, di quello che doveva essere il programma elettorale di Clodio: egli avrebbe avuto intenzione di proporre all'approvazione dei comizi, una volta eletto, una legge che distribuisse i liberti in tutte le trib\u00f9 dei comizi, e che modificasse di conseguenza in modo particolarmente significativo gli equilibri politici. Intendeva inoltre riformare l'ordinamento che riguardava i liberti affrancati senza le normali procedure, liberandoli probabilmente dal controllo del loro \"patronus\".\nSi trattava di proposte che avrebbero avuto un impatto particolarmente drastico sulla societ\u00e0 romana: la \"lex frumentaria\" approvata dallo stesso Clodio, che aveva aumentato i beneficiari delle distribuzioni di grano, aveva causato un sensibile aumento del numero dei liberti, che dovevano diventare, secondo il progetto di Clodio, una forza politica di primaria importanza.\nLa morte (52 a.C.).\nIl 17 gennaio del 52 a.C., nei giorni in cui il senato stava deliberando riguardo all'organizzazione dei comizi elettorali, Clodio si allontan\u00f2 da Roma per recarsi ad Ariccia, in ottemperanza ai suoi doveri di \"patronus\" del municipio. Accompagnato da due amici e da trenta schiavi armati, pernott\u00f2 fuori Roma, e il giorno successivo, di ritorno verso l'Urbe, si ferm\u00f2 nella sua villa a \"Bovillae\". Lo stesso giorno anche Milone si allontan\u00f2 da Roma per recarsi a \"Lanuvium\", dove doveva presiedere all'elezione di un sacerdote: viaggiava su di un carro assieme alla moglie, scortato da numerosi schiavi e gladiatori armati, tra cui Eudamo e Birria.\nI due gruppi si incrociarono, nel pomeriggio, presso il tempio della \"Bona Dea\" di \"Bovillae\", e i gladiatori che componevano le retroguardie diedero allora inizio ad un feroce scontro. Clodio, che si trovava in testa al suo corteo, torn\u00f2 indietro verso il luogo dove si era scatenata la zuffa, ma fu gravemente ferito alla spalla da Birria. Approfittando del disordine, si rifugi\u00f2 in una vicina osteria; Milone, per\u00f2, vedendo che i suoi avevano la meglio, ordin\u00f2 loro di trascinare Clodio fuori dal suo rifugio. Portato in strada, Clodio fu massacrato dagli uomini di Milone e abbandonato sul posto.\nLa versione dei fatti che Cicerone present\u00f2 nell'orazione \"Pro Milone\" \u00e8 invece radicalmente diversa, ma non attendibile:\nFu il senatore Sesto Teidio, di passaggio a \"Bovillae\", a raccogliere il cadavere di Clodio e a farlo trasportare su una lettiga fino a Roma. La salma giunse in citt\u00e0 la sera del 18 gennaio, e fu deposta nella dimora di Clodio sul Palatino. Alla vista del corpo straziato del loro \"leader\", le masse popolari scatenarono violenti tumulti, e la mattina del 19 gennaio trasportarono il cadavere nel Foro e lo deposero, poi, nella \"Curia Hostilia\". Qui il cadavere fu cremato, e le fiamme della pira finirono per bruciare l'intero edificio, simbolo del senato e del potere repubblicano, danneggiando l'intera zona circostante.\nLa folla, fomentata da Sesto Clelio e da alcuni tribuni della plebe che mostravano il testo delle leggi che Clodio, eletto pretore, avrebbe voluto proporre, si diresse prima verso la \"domus\" dell\"interrex\", poi verso quella di Milone con fare minaccioso. Infine, deposit\u00f2 i fasci conservati nel tempio di Libitina presso la dimora di Pompeo, indicando nel triumviro l'unico uomo in grado di prendere il controllo dell'Urbe in un simile frangente.\nMilone tent\u00f2 di intervenire per placare la situazione sostenendo di aver semplicemente reagito a un'imboscata tesagli da Clodio, ma riusc\u00ec soltanto ad aggravare i disordini. I senatori, impauriti, decisero allora di votare un nuovo \"senatusconsultum ultimum\", il primo dall'epoca della congiura di Catilina, con cui incaricavano Pompeo di reclutare truppe sull'intero territorio italiano. Pochi giorni pi\u00f9 tardi, su proposta di Marco Calpurnio Bibulo, il triumviro fu nominato console \"sine collega\", e riport\u00f2 l'ordine nella citt\u00e0.\nNell'aprile si tenne, infine, il processo contro Milone per la morte di Clodio. Per l'occasione si affid\u00f2 la presidenza della corte a Lucio Domizio Enobarbo, e si scelsero giurati di indubbia moralit\u00e0. Nel corso dei primi quattro giorni furono ascoltate le testimonianze su quanto era accaduto presso \"Bovillae\", e il quinto giorno furono presentate nel Foro, da parte di Appio Claudio e Marco Antonio, le accuse contro Milone. Inutili furono i tentativi di difesa da parte di numerosi membri dell'aristocrazia senatoria, tra cui Ortensio Ortalo e Catone; lo stesso Cicerone, atterrito dalla folla che circondava i \"rostra\" e dai soldati di Pompeo che presidiavano in armi il foro onde evitare disordini, non riusc\u00ec a pronunciare la sua orazione:\nMilone fu dunque condannato per i voti di 12 senatori su 18, 13 \"equites\" su 17 e 16 tribuni dell'erario su 19, e si ritir\u00f2 in esilio a Marsiglia.\nClodio nella storiografia.\nIl giudizio degli antichi.\nGli autori antichi descrissero Clodio in maniera sostanzialmente negativa: egli fu rappresentato da Cicerone, nelle sue orazioni, come simbolo di corruzione e sovversivismo. Il giudizio del celebre oratore \u00e8 tuttavia falsato e poco attendibile, perch\u00e9 fortemente condizionato dai fatti collegati alla \"lex de exilio\".\nNella \"Pro Sestio\", Cicerone descrive brevemente Clodio come una bestia infuriata, accusandolo delle peggiori nefandezze e imputandogli una totale immoralit\u00e0:\nNel giudizio di Cicerone, dunque, Clodio, depravato e corrotto, avrebbe agito spinto da impulsi ferini; egli assommava, infatti, in s\u00e9 ogni vizio, avvicinandosi alla figura di Catilina, cui Cicerone lo paragon\u00f2 apertamente nelle orazioni \"Filippiche\". Scarsi sono i riferimenti concreti agli atti politici di Clodio nelle opere di Cicerone: l'oratore prefer\u00ec infatti soffermarsi a descrivere il comportamento del tribuno piuttosto che analizzarne il progetto politico.\nUguale giudizio diedero di Clodio gli storiografi antichi, per i quali le orazioni di Cicerone rappresentavano l'unica fonte esauriente disponibile sul personaggio. La figura del tribuno, dunque, rimase viva nella memoria collettiva per molti anni, come paradigma dell'immoralit\u00e0 assoluta. Plutarco descrisse Clodio come \"audace e sfrontato\" e sintetizz\u00f2 in poche parole il comportamento delle bande che questi aveva radunato attorno a s\u00e9:\nNella storiografia moderna e contemporanea.\nLa storiografia moderna ha, nel corso degli anni, tentato di restituire un ritratto di Clodio depurato dalle critiche avanzate da Cicerone e quanto pi\u00f9 possibile vicino alla realt\u00e0. In particolare, rimangono tuttora aperti alcuni interrogativi fondamentali sulla politica del tribuno: gli storici hanno a lungo considerato Clodio come un agente di Cesare o degli altri triumviri, mentre attualmente si va delineando l'ipotesi che il tribuno abbia agito in base a un piano politico personale.\nLo storico tedesco Theodor Mommsen, nella sua \"Storia di Roma antica\", delinea con queste parole la figura di Clodio:\nMommsen, dunque, raffigura Clodio come un individuo corrotto ma abile, in grado di radunare attorno a s\u00e9 le masse popolari dell'Urbe e di raggiungere risultati considerevoli. Il piano politico di Clodio, tuttavia, appare ideato esclusivamente da Cesare: il tribuno, che diviene \"scimmia di Cesare\", esegue gli ordini di chi lo manovra, creando i presupposti per l'affermazione di quella monarchia che \u00e8 il sistema imperiale.\nPocock e Canfora confermano, seppure in parte, l'interpretazione di Mommsen, mentre altri studiosi, come Marsh e Rowland lo descrivono al servizio di Crasso, che diede infatti importanti contributi economici a Clodio fin dagli inizi della sua carriera. Syme, invece, presenta Clodio come politico autonomo, mentre Manni evidenzia una sostanziale ostilit\u00e0 manifestata dal tribuno nei confronti dei triumviri.\nClodio resta, per certi aspetti, un personaggio sfuggente, tanto per la faziosit\u00e0 delle fonti che lo descrivono quanto per la complessit\u00e0 del periodo storico in cui si trov\u00f2 a vivere. L'intensa attivit\u00e0 legislativa che riusc\u00ec a promuovere durante il suo tribunato suggerisce, comunque, una certa autonomia politica: Clodio pot\u00e9 sottrarre progressivamente potere al senato, andando talvolta a inficiare anche gli interessi dei triumviri. Seppe imporre, tramite le assemblee popolari, il suo volere su questioni religiose, amministrative e riguardanti la politica interna, provinciale ed estera. Dimostr\u00f2 dunque una notevole capacit\u00e0 di orientarsi con successo in uno scenario politico della massima complessit\u00e0, attuando un programma a tratti rivoluzionario e catturando la fiducia della plebe tramite iniziative demagogiche. Brillante e assetato di potere, dunque, non esit\u00f2 a fare ricorso all'uso della violenza per raggiungere gli obiettivi che si proponeva, ma fu comunque autore di un progetto politico che, con il pi\u00f9 ampio sostegno popolare, avrebbe significativamente mutato, una volta portato a compimento, la societ\u00e0 romana."}
{"id": "415318", "revid": "110157", "url": "https://it.wikipedia.org/wiki?curid=415318", "title": "Begnins", "text": "Begnins (toponimo francese) \u00e8 un comune svizzero di 1\u00a0884 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "415319", "revid": "36426", "url": "https://it.wikipedia.org/wiki?curid=415319", "title": "Colonna antonina", "text": ""}
{"id": "415320", "revid": "123780751", "url": "https://it.wikipedia.org/wiki?curid=415320", "title": "Persecuzione dell'omosessualit\u00e0 in Unione Sovietica", "text": "La persecuzione dell'omosessualit\u00e0 in Urss fu un fenomeno politico-sociale che colp\u00ec la nazione sovietica a partire dal 1934 quando, sotto il governo di Stalin, furono introdotte nuove norme giuridiche contro la sodomia, la pedofilia e lo sfruttamento sessuale.\nUna pagina di storia poco nota.\nLa crisi economica, la perestroika e il disfacimento dell'Unione hanno permesso al mondo occidentale di conoscere vari aspetti fino ad allora largamente sconosciuti o semplicemente ignorati che riguardavano la sfera politica ma soprattutto sociale dell'URSS e proprio in quest'ultima si riconduce la scoperta, per cos\u00ec dire, situazione degli omosessuali nell'Unione Sovietica..\nFino all'epoca di Pietro il Grande, l'omosessualit\u00e0 in Russia era tollerata anche se sanzionata dalla Chiesa ortodossa con penitenze; tuttavia nel 1706 venne introdotto il rogo per chiunque fosse stato scoperto in un rapporto omosessuale.\nNel 1917, sotto il governo di Lenin, l'omosessualit\u00e0 venne decriminalizzata e fu permesso anche ai gay di entrare nel Partito Comunista dell'Unione Sovietica.\nPoi, nel 1924, l'omosessualit\u00e0 venne criminalizzata nella RSS Azera, poi nella RSS Uzbeka nel 1926 e in seguito anche nella RSS Turkmena nel 1927. Il concetto del rispetto della libert\u00e0 dell'individuo permise alla legislazione sovietica sull'omosessualit\u00e0 d'essere indicata come valido esempio al \"Congresso mondiale della Lega per le riforme sessuali\", tenutosi a Copenaghen nel 1928. Nel 1930 l'omosessualit\u00e0, sotto il governo di Stalin, venne riconosciuta come malattia infatti Mark Serejskij, perito medico, poteva scrivere nella \"Grande enciclopedia sovietica\" che:\nMa Serejskij continua nella stessa enciclopedia definendo la omosessualit\u00e0 una malattia difficile se non impossibile da curare, cos\u00ec \"\"pur riconoscendo la scorrettezza dello sviluppo omosessuale\" [...] \"la nostra societ\u00e0 combina misure terapeutiche e profilattiche con tutte le necessarie condizioni per rendere il conflitto che affligge gli omosessuali il meno doloroso possibile e per risolvere il loro tipico estraneamento dalla societ\u00e0 all'interno del collettivo\"\" (Sereisky, 1930, p.\u00a0593).\nAnche il famoso psichiatra Vladimir Michajlovi\u010d Bechterev che testimoni\u00f2 in quegli anni, durante un processo a carico di un omosessuale, come perito, dichiar\u00f2 che \"l'ostentazione pubblica di tali impulsi... \u00e8 socialmente nociva e non pu\u00f2 essere consentita\".\nLa svolta stalinista.\nNegli anni trenta, sotto Stalin, inizi\u00f2 per\u00f2 un periodo di repressione generale della sessualit\u00e0 (il \"Termidoro sessuale\") ed articoli contro l'omosessualit\u00e0 furono introdotti in tutti i codici penali delle Repubbliche sovietiche. Col decreto del 17 dicembre 1933 e con la legge del 7 marzo 1934, l'omosessualit\u00e0 divenne di nuovo un reato.\nNel gennaio del 1936 Nikolai Krylenko, commissario del popolo (cio\u00e8 ministro) per la giustizia, annunci\u00f2 che: \nL'omosessualit\u00e0 giunse cos\u00ec ad essere considerata \"controrivoluzionaria\" e una \"manifestazione della decadenza della borghesia\", tanto che nel 1952 fu scritto nella \"Grande enciclopedia sovietica\":\nLe repressione e i Gulag.\nSecondo l'articolo 121 del Codice penale della Repubblica Sovietica Russa, l'omosessualit\u00e0 (\"muzhelozhstvo\") era punibile con la privazione della libert\u00e0 per un periodo fino a 5 anni e, secondo l'articolo 121.2, nel caso di uso o minaccia d'uso di violenza fisica, o di sfruttamento della posizione dipendente della vittima, o di rapporti con minorenni, fino a 8 anni.\nNei gulag si incarcerarono milioni di persone per i motivi pi\u00f9 vari e disparati, compresa l'omosessualit\u00e0, condannandole ai lavori forzati.\nDal 1935 ai primi anni del 1980 sono stati condannati, sulla base dell'articolo 121, circa cinquantamila uomini gay. La cifra dei gay incriminati cominci\u00f2 a calare gradualmente solo nel 1990. Ancora nella prima met\u00e0 del 1992 ci sono state condanne basate sulla legge sovi\u00e9tica.\nIl KGB, i servizi segreti sovietici, usarono la minaccia di denuncia dell'omosessualit\u00e0 (vera o falsa) per spaventare gli intellettuali russi. Di conseguenza, vennero condannati per omosessualit\u00e0 architetti, artisti e leader pubblici o di partito che erano caduti in disgrazia. Questo ha provocato tra gli uomini gay un clima reale di terrore che, tra le altre cose, ha impedito lo sviluppo di un'auto-coscienza o di una cultura LGBT.\nL'abolizione delle leggi antiomosessuali.\nLe prime repubbliche ad abolire gli articoli contro l'omosessualit\u00e0 furono, dopo la disgregazione dell'Unione Sovietica, la Lituania, la Lettonia, l'Estonia e l'Ucraina, ma la necessit\u00e0 di ottenere un posto nel Consiglio d'Europa e quindi di mostrare una Russia nuova e liberale, indusse Boris El'cin ad abolire con un emendamento il 29 aprile 1993 l'articolo 121, pur mantenendo la punizione per i reati legati alla violenza ed alla coercizione.\nNel 1993 l'omosessualit\u00e0, dopo la riforma generale del codice penale, era ancora contemplata nell'articolo 132, intitolato \"Omosessualit\u00e0 o soddisfazione di passione sessuale in altre forme pervertite\".\nL'amore fra soggetti adulti venne quindi ad essere legale, ma l'omosessualit\u00e0 continuava ad essere vista come una patologia psichiatrica e come una perversione. I legislatori poi fecero una grande confusione, tanto che l'articolo 144 prevedeva che il rapporto sessuale rappresentasse comunque una forma di \"coercizione autorizzata\". Nel 1995 la Duma approv\u00f2 la riforma, ma il presidente Boris Nikolaevi\u010d El'cin ed il Consiglio della federazione la respinsero. Si tent\u00f2 quindi un miglioramento e nel 1997 si arriv\u00f2 finalmente a elaborare il Capitolo 18, sui \"Delitti nella sfera dei rapporti sessuali\".\nPer la prima volta comparve nel codice penale il lesbismo, autorizzato fra donne adulte consenzienti, ma condannato in presenza di atti di violenza. L'articolo 132 dello stesso capitolo condannava, al comma 3/b, il grave danneggiamento alla salute, infezione da HIV o altre conseguenze gravi. E infatti tuttora la permanenza in Russia di uno straniero oltre i tre mesi prevede, per il visto, una certificazione di sieronegativit\u00e0 da parte di una clinica pubblica.\nIn compenso, con la stesura del nuovo articolo si parl\u00f2, per la prima volta, di uguaglianza di genere di fronte al reato sessuale, e l'et\u00e0 del consenso venne stabilita infine per tutti, donne e uomini, gay ed etero, alla medesima et\u00e0, 14 anni.\nOltre l'URSS.\nIl clima culturale vieta tutt'oggi ai politici post-sovietici di affrontare la tematica dei diritti dei gay e delle lesbiche, in quanto temono di calpestare il concetto della \"difesa della famiglia tradizionale russa\" e quindi di perdere consensi.\nA tutt'oggi il mondo politico e quello gay sembrano in Russia essere ancora due cose separate, tanto che viene ad essere cosa difficile e pericolosa organizzare un semplice Gay Pride o una manifestazione per i diritti dei gay in gran parte dei Paesi post-sovietici."}
{"id": "415323", "revid": "110157", "url": "https://it.wikipedia.org/wiki?curid=415323", "title": "Bogis-Bossey", "text": "Bogis-Bossey (toponimo francese) \u00e8 un comune svizzero di 900 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "415324", "revid": "767487", "url": "https://it.wikipedia.org/wiki?curid=415324", "title": "Chavannes-de-Bogis", "text": "Chavannes-de-Bogis (toponimo francese) \u00e8 un comune svizzero di 1\u00a0305 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "415325", "revid": "767487", "url": "https://it.wikipedia.org/wiki?curid=415325", "title": "Guglielmo (vescovo di Arezzo)", "text": "Biografia.\nFu il quarantunesimo vescovo di Arezzo. Apparteneva alla famiglia di origine germanica degli Azzi. Resse la diocesi fra il 1010 e, probabilmente, il 1013 in continuit\u00e0 con il predecessore Elemperto del quale era stato il principale collaboratore.\nUn piccolo mistero lo riguarda: storicamente fu senza dubbio vescovo di Arezzo ma non fu inserito negli elenchi ufficiali. Su questo sono state fatte varie ipotesi ma non \u00e8 emersa una ragione pienamente convincente."}
{"id": "415327", "revid": "125363565", "url": "https://it.wikipedia.org/wiki?curid=415327", "title": "Peter Ustinov", "text": "Biografia.\nLe origini.\nPeter Ustinov nacque a Swiss Cottage, Londra.\nSuo padre, Iona (Jona) von Ustinov, per gli amici noto come \"Klop\", era di origine russa, tedesca, polacca e ebrea, oltre che di discendenza regale etiope; aveva servito nell'esercito tedesco come pilota durante la prima guerra mondiale, lavorato come addetto stampa all'ambasciata tedesca a Londra negli anni trenta, e in precedenza aveva lavorato come giornalista per un'agenzia di notizie tedesca; nel 1935 incominci\u00f2 a lavorare per i servizi segreti britannici MI5, diventando cittadino britannico, cos\u00ec da evitare l'internamento o la deportazione durante la seconda guerra mondiale (Peter Wright nel suo libro \"Spycatcher\" ipotizza che Klop potesse essere la spia nota come U35; Ustinov raccont\u00f2 nella sua autobiografia che suo padre ospitava incontri segreti tra ufficiali britannici e tedeschi nella loro casa di Londra). Il celebre tenore svedese Nicolai Gedda, il cui padre era anch'egli un Ustinov, era legato a questa parte della famiglia.\nLa madre di Peter Ustinov, Nadia (Nadezhda) Leontievna Benois, era una pittrice e coreografa di origini francesi, tedesche, italiane e russe. Suo padre Leon Benois era stato un architetto imperiale russo e il proprietario del dipinto di Leonardo da Vinci \"Madonna Benois\". Il suo ancora pi\u00f9 celebre fratello Alexandre Benois era stato un apprezzato scenografo che aveva lavorato con Stravinsky e Diaghilev. Il loro antenato di lato paterno Jules-C\u00e9sar Benois era stato uno chef che aveva lasciato la Francia per San Pietroburgo durante la rivoluzione francese, poi diventato capocuoco della corte dello zar Paolo I di Russia.\nUstinov venne educato alla Westminster School ed ebbe un'infanzia difficile e incerta per colpa dei frequenti litigi dei suoi genitori. Dopo aver studiato recitazione, esord\u00ec a 17 anni, nel 1938, al Players' Theatre, diventando presto un attore fisso della compagnia.\nLa carriera.\nUstinov svolse il servizio militare come soldato semplice durante la seconda guerra mondiale, durante la quale gir\u00f2 alcuni film di propaganda con attori come David Niven e cominci\u00f2 a scrivere. Il suo primo grande successo fu nel 1951 con \"The Love of Four Colonels\". La sua carriera come drammaturgo continu\u00f2 di pari passo a quella di attore, nella quale il suo ruolo pi\u00f9 famoso fu nella piece \"Romanoff and Juliet\", portata sulle scene nel biennio 1957-1958 e poi trasposta per il cinema nel 1961 con il titolo \"Giulietta e Romanoff\". Tra i suoi ruoli pi\u00f9 famosi sul grande schermo, l'imperatore Nerone in \"Quo vadis\" (1951), il capitano Vere in \"Billy Budd\" (1962), Lentulus Batiatus in \"Spartacus\" (1960), un anziano sopravvissuto in un futuro totalitario in \"La fuga di Logan\" (1976), l'investigatore cinese Hnup Wan nel film Disney \"Il mistero del dinosauro scomparso\" (1975), l'investigatore belga Hercule Poirot in diversi film tra cui \"Assassinio sul Nilo\" (1978) e \"Delitto sotto il sole\" (1982), e l'altro investigatore cinese Charlie Chan in \"Charlie Chan e la maledizione della regina drago\" (1981). Lavor\u00f2 a diversi film anche come sceneggiatore e occasionalmente come regista, tra cui \"La via della gloria\" (1944), \"School For Secrets\" (1946), \"Milioni che scottano\" (1968) e \"Memed My Hawk\" (1984).\nVinse due premi Oscar come miglior attore non protagonista per \"Spartacus\" nel 1961 e \"Topkapi\" nel 1965. Vinse anche un Golden Globe (mise le statuette sulla sua scrivania come in un doppio di tennis, sport che am\u00f2 per tutta la vita, insieme con la navigazione).\nTra il 1952 e il 1955, Ustinov recit\u00f2 insieme con Peter Jones nella famosa commedia radiofonica della BBC \"In all directions\". La trasmissione presentava Ustinov e Jones a interpretare loro stessi in un'automobile a Londra sempre in cerca di Copthorne Avenue. La commedia viveva grazie ai personaggi che incontravano lungo la strada, spesso interpretati da loro. La trasmissione era inusuale per il periodo ed era pi\u00f9 improvvisata che scritta. Ustinov e Jones improvvisavano su un nastro che poi era modificato per essere trasmesso da Frank Muir e Denis Norden, che a volte prendevano parte alla commedia. Forse i personaggi pi\u00f9 amati erano Morris e Dudley Grosvenor, due stupidi trafficoni dell'East End di Londra le cui gag terminavano sempre con la frase \"Run for it, Morry\" (o Dudley). Di questa trasmissione non \u00e8 rimasta alcuna registrazione.\nLa sua autobiografia \"Dear me\" del 1977, che ricevette critiche positive, descrive la sua vita (apparentemente la sua infanzia) sotto le domande del suo stesso ego. Intraprese anche una carriera di scrittore, pubblicando fra i vari romanzi e racconti, soprattutto per bambini, \"La controspia\" e \"Non chiamatelo naso\", editi in Italia da Mondadori nel 1990.\nNell'ultima parte della sua vita, dal 1969 alla sua morte, la recitazione e la scrittura scesero in secondo piano rispetto al suo lavoro di ambasciatore dell'UNICEF, per la quale raccoglieva anche fondi. In questo ruolo si occup\u00f2 dei bambini pi\u00f9 bisognosi, usando le sue capacit\u00e0 per rallegrare chiunque. Il direttore esecutivo dell'UNICEF Carol Bellamy disse\nIn occasione della missione svolta per l'UNICEF, Ustinov si rec\u00f2 a Berlino nel 2002 per vedere per la prima volta le opere scultoree dello United Buddy Bears, realizzate a sostegno di un mondo pi\u00f9 pacifico che interessi le nazioni, le culture e le religioni. Ustinov si attiv\u00f2 affinch\u00e9 nel circolo di circa 140 orsi fosse rappresentato anche l'Iraq. Nel 2003 inaugur\u00f2 sotto la propria egida la seconda esposizione di \"United Buddy Bears\" a Berlino.\nUstinov fu anche presidente del World Federalist Movement dal 1991 fino alla sua morte. Egli una volta disse\nIl pubblico britannico lo ha conosciuto prevalentemente come ospite di talk show, un ruolo per cui era idealmente adatto. Il suo eclettico retroterra culturale gli rese possibile criticare con umorismo il tipo britannico. Negli ultimi anni di vita si ciment\u00f2 in qualche monologo teatrale, lasciando libero sfogo alle proprie doti di narratore. Raccont\u00f2 la storia della propria vita e dei suoi frequenti \"allontanamenti dalla societ\u00e0 britannica\" (come ad esempio quando, durante un esame, gli fu chiesto di citare il nome di un compositore russo. Egli nomin\u00f2 Rimskij-Korsakov, ma venne considerato un errore, dato che il compositore di cui si era parlato in classe era stato P\u00ebtr Il'i\u010d \u010cajkovskij; gli fu detto anche in tale occasione di non fare l'esibizionista).\nParlava inglese, francese, tedesco, italiano, russo, spagnolo fluentemente, e anche un po' di turco e greco moderno. La sua predisposizione per le lingue gli consent\u00ec di doppiare il Principe Giovanni in Robin Hood sia in inglese sia in tedesco.\nAlla fine degli anni sessanta divenne cittadino svizzero per eludere il sistema fiscale britannico che tassava i guadagni dei personaggi pi\u00f9 ricchi con aliquote fino al 90%. Malgrado ci\u00f2 fu nominato baronetto nel 1990 e fu insignito del titolo di Cancelliere della University of Durham nel 1992, essendo gi\u00e0 stato in precedenza il rettore della University of Dundee alla fine degli anni settanta (un ruolo che lo port\u00f2 a essere da meramente rappresentativo a politicamente attivo, negoziando con il movimento studentesco).\nUstinov difese di frequente il governo cinese, affermando in un discorso alla \"University of Durham\" nel 2000 che\nNel 2003 la \"University of Durham\" ribattezz\u00f2 la propria \"Graduate Society\" \"Ustinov College\" a riconoscimento dei grandi servigi resi da Ustinov come Chancellor dell'Universit\u00e0 tra il 1992 e l'anno della sua morte.\nUstinov si spos\u00f2 tre volte, la prima con Isolde Denham, sorellastra di Angela Lansbury, che apparve accanto a lui nel film \"Assassinio sul Nilo\". Dal matrimonio, durato dal 1940 al 1950, la coppia ebbe una figlia, Tamara. Il secondo matrimonio fu con l'attrice Suzanne Cloutier, che dur\u00f2 dal 1954 al divorzio avvenuto nel 1971. La coppia ebbe tre figli, Pavla, Andrea e Igor. Il suo terzo matrimonio fu con Helene du Lau d'Allemans, che dur\u00f2 dal 1972 fino alla sua morte\nUstinov mor\u00ec il 28 marzo 2004 per insufficienza cardiaca nella clinica svizzera di Genolier, vicino alla sua casa di Bursins, nel cantone di Vaud. Fu talmente rispettato come ambasciatore dell'UNICEF che il direttore esecutivo dell'agenzia stessa, Carol Bellamy, parl\u00f2 al suo funerale in rappresentanza del Segretario generale delle Nazioni Unite Kofi Annan.\nLa salma di Ustinov \u00e8 inumata presso il cimitero di Bursins, nel Canton Vaud, Distretto di Nyon (Svizzera).\nRiconoscimenti.\nVincitore Golden Globe per il migliore attore non protagonista per \"Quo Vadis\"\nDoppiatori italiani.\nDa doppiatore \u00e8 stato sostituito da:"}
{"id": "415328", "revid": "287204", "url": "https://it.wikipedia.org/wiki?curid=415328", "title": "Elezioni a San Marino", "text": ""}
{"id": "415332", "revid": "109042600", "url": "https://it.wikipedia.org/wiki?curid=415332", "title": "Cassazione (musica)", "text": "La cassazione \u00e8 una composizione strumentale dei secoli XVII-XVII, destinata all'esecuzione all'aria aperta e per questo affine alla serenata e al divertimento.\nOgni cassazione era generalmente composta da pi\u00f9 parti (movimenti), anche fino a sei o sette ma tutte di breve durata. Agli albori predominavano le danze ma, col tempo, si \u00e8 conservato solo il minuetto. Si trattava di un genere pensato per essere eseguita soprattutto da musicanti pi\u00f9 o meno abili, che imperversano ovunque. \nCompositori di cassazioni.\nTroviamo esempi cassazioni in numerosi compositori, tra cui:"}
{"id": "415334", "revid": "1610933", "url": "https://it.wikipedia.org/wiki?curid=415334", "title": "Tarpan", "text": ""}
{"id": "415336", "revid": "1610933", "url": "https://it.wikipedia.org/wiki?curid=415336", "title": "Lodolaio", "text": "I lodolai sono dei piccoli uccelli rapaci del genere \"Falco\". Hanno ali molto lunghe, strette, appuntite, che durante il volo vengono arcuate a forma di falce; la coda \u00e8 piuttosto corta.\nBiologia.\nI territori preferiti dai lodolai sono quelli che presentano una notevole variet\u00e0 di paesaggi, con boschi di alberi annosi che si alternano a radure aperte, possibilmente inframmezzati qua e l\u00e0 anche da stagni o laghetti: in un simile ambiente i lodolai trovano cibo in abbondanza e luoghi adatti alla nidificazione. Cacciano esclusivamente animali in volo, ad esempio piccoli uccelli, ma soprattutto insetti, che catturano dopo un veloce inseguimento. Rondini, allodole (da cui il nome di lodolai) e balestrucci costituiscono circa i due terzi della totalit\u00e0 degli uccelli uccisi; tra gli insetti cacciano in prevalenza libellule e coleotteri, che afferrano al volo e inghiottono, dopo averli privati all'istante delle ali e del rivestimento chitinoso. In estate avanzata \u00e8 facile vedere una grande quantit\u00e0 di lodolai in prossimit\u00e0 di stagni circondati di boschi; verso sera essi danno la caccia in gruppo alle libellule, presenti in fitte schiere sulla superficie dell'acqua.\nRiproduzione.\nIl lodolaio eurasiatico \u00e8 un tipico migratore, e fa ritorno in patria solo in aprile o in maggio; pertanto il periodo della riproduzione ha un inizio molto ritardato, e si verifica generalmente ai primi di giugno. Anche questo falco depone le uova all'interno dei vecchi nidi di altri uccelli. La durata dell'allevamento dei piccoli \u00e8 condizionata alla disponibilit\u00e0 di insetti presenti nel territorio; non appena i figli sono in grado di volare, vengono addestrati alla caccia dai genitori, che applicano un metodo analogo a quello usato dai falchi pellegrini. Quando i piccoli hanno raggiunto la piena autosufficienza, la famiglia si pone in viaggio per raggiungere i quartieri di svernamento, situati nell'Africa sud-orientale e nell'Asia meridionale."}
{"id": "415338", "revid": "1272592", "url": "https://it.wikipedia.org/wiki?curid=415338", "title": "Partiti politici a San Marino", "text": "A San Marino vige un sistema multipartitico. Il sistema elettorale proporzionale non consente a nessun partito di prevalere con una maggioranza assoluta nel Consiglio Grande e Generale, e quindi in genere si formano governi di coalizione.\nPartiti attuali.\nAccanto al nome del partito \u00e8 riportata l'abbreviazione e l'anno della fondazione:\nPartiti del passato.\nAccanto al nome del partito \u00e8 riportata l'abbreviazione e il periodo d'azione (anno della fondazione e della dissoluzione):"}
{"id": "415342", "revid": "124525244", "url": "https://it.wikipedia.org/wiki?curid=415342", "title": "Falco subbuteo", "text": "Il lodolaio eurasiatico (Falco subbuteo ), chiamato anche semplicemente lodolaio, \u00e8 un uccello rapace della famiglia Falconidae.\nDescrizione.\nDi piccola mole e forme slanciate, \u00e8 dotato di ali piuttosto lunghe, che raggiungono e sopravanzano l'estremit\u00e0 della coda. Lungo circa trenta centimetri, ha la coda di quindici, le singole ali di ventitr\u00e9 e l'apertura alare che supera i settanta. La femmina \u00e8 alquanto pi\u00f9 grande, raggiungendo in lunghezza di 34\u00a0cm e in apertura alare gli 80\u00a0cm. Quanto al colorito, le parti superiori sono nere azzurrognole, con la testa grigiastra, la nuca segnata da macchie bianche e le ali orlate di giallo ruggine; le parti inferiori sono striate di nero sul fondo bianco o gialliccio; nella coda le timoniere sono azzurre superiormente e volgono al grigio nella parte inferiore, sempre marcate da macchie trasversali rosso-ruggine. Anche i calzoni e il sottocoda sono rosso-ruggine, mentre l'occhio \u00e8 bruno, lo spazio perioculare, la cera e i piedi sono gialli, e il becco azzurro chiaro alla base e pi\u00f9 scuro all'estremit\u00e0. Nei soggetti giovani il nero azzurrognolo delle parti superiori \u00e8 marginato di giallo-ruggine, le macchie della nuca sono pi\u00f9 grandi e di color gialliccio; l'addome, il sottocoda e i calzoni sono pure giallicci.\nDistribuzione e habitat.\nIl lodolaio eurasiatico vive in tutta Europa, eccettuate le regioni di sud-est, e nelle parti temperate del Continente asiatico. Compie regolari migrazioni che lo portano a trascorrere l'inverno in Africa sub-sahariana. In Italia \u00e8 pi\u00f9 frequente in Toscana, Lazio ed Abruzzo, anche se negli ultimi decenni ha registrato un notevole aumento in Pianura Padana; tutte queste popolazioni, sono regolarmente migratorie e vengono nella penisola in primavera a nidificare.\nIl lodolaio popola prevalentemente i boschi aperti (soprattutto in pianura) e lo si trova volentieri anche nelle brughiere, le paludi o terreni coltivi utilizzati per la caccia.\nBiologia.\nComportamento.\nVivacissimo e ardito, gareggia in velocit\u00e0 con qualsiasi altro uccello. Il suo volo basso e veloce richiama quello del rondone, poich\u00e9, come questo, tiene le ali disposte a falce, le muove di frequente e compie con grande sveltezza le pi\u00f9 difficili evoluzioni. Si posa di solito sugli alberi e molto di rado sul terreno.\nAlimentazione.\nGli uccelli di questa specie predano soprattutto uccelli di piccole dimensioni; in particolare, la dieta comprende allodole, rondini, rondoni e passeri. Oltre che di questi e di altri uccelli, al di fuori del periodo di nidificazione, il lodolaio eurasiatico si nutre di insetti volanti, specialmente locuste, libellule e formiche alate.\nRiproduzione.\nMaschi e femmine giungono assieme nei luoghi di nidificazione e si dividono le cure parentali, sebbene sia la femmina a svolgere la parte preponderante della cova delle uova, alimentata in parte dal maschio.\nPer nidificare utilizza nidi abbandonati da altri uccelli posti sugli alberi elevati. Frequentemente si serve dei nidi delle cornacchie, dopo che i proprietari hanno terminato la nidificazione, presenti nei pioppeti o in grandi alberi isolati.\nLa nidificazione del lodolaio avviene con un certo ritardo rispetto alla maggior parte delle altre specie di uccelli europei. Infatti, la deposizione inizia di solito intorno alla met\u00e0 di giugno e l'involo dei giovani si verifica verso la met\u00e0 di agosto. La covata \u00e8 costituita di tre-cinque uova di forma allungata, macchiate soprattutto intorno all'estremit\u00e0 ottusa di bruno-rossiccio sul fondo bianco o grigiastro.\n\u00c8 frequente che nei pressi dei nidi di lodolaio nidifichi anche il colombaccio \"Columba palumbus\"; \u00e8 stato dimostrato che, essendo il lodolaio molto aggressivo verso le cornacchie il colombaccio riduca il rischio di vedere predato il proprio nido grazie a quest'aggregazione.\nCuriosit\u00e0.\nL'ornitologo Peter Adolph, inventore del gioco del calcio da tavolo Subbuteo, avrebbe voluto inizialmente brevettare il passatempo con il nome \"The Hobby\", che in Inghilterra designa il falco lodolaio. Non essendo il termine \"Hobby\" registrabile all'Ufficio Brevetti inglese Adolph ripieg\u00f2 su parte del nome scientifico, Subbuteo appunto."}
{"id": "415345", "revid": "30300", "url": "https://it.wikipedia.org/wiki?curid=415345", "title": "Benny Carbone", "text": ""}
{"id": "415346", "revid": "767487", "url": "https://it.wikipedia.org/wiki?curid=415346", "title": "Adalberto (vescovo di Arezzo)", "text": "Resse la diocesi fra il 1014 e il 1023. Fu trasferito da papa Benedetto VIII ad Arezzo da Ravenna, dove aveva usurpato il seggio arcivescovile.\nAd Arezzo, Adalberto fu uno dei principali artefici dell'arricchimento architettonico dell'area della cattedrale, allora situata sul colle del Pionta. Invio l'architetto Maginardo a Ravenna perch\u00e9 potesse imparare lo stile in uso in quella citt\u00e0 e lo incaric\u00f2 di realizzare un tempio a San Donato nel luogo della tomba del santo, dove, probabilmente, esisteva un piccolo oratorio attribuito a Gelasio, il vescovo successore di San Donato stesso."}
{"id": "415371", "revid": "2149966", "url": "https://it.wikipedia.org/wiki?curid=415371", "title": "L'Eternauta", "text": "L'Eternauta (El Eternauta) \u00e8 un fumetto di fantascienza scritto da H\u00e9ctor Oesterheld e disegnato da Francisco Solano L\u00f3pez, pubblicato dal 1957 sulla rivista Hora Cero, in Argentina, dove raggiunse una notevole fortuna, venendo ristampato pi\u00f9 volte, un successo estesosi nel resto del mondo, che gli ha fatto raggiungere una fama tale da venire considerato un capolavoro del fumetto mondiale. La saga fu riscritta da Oesterheld nel 1969, rendendo pi\u00f9 espliciti i riferimenti alla situazione geopolitica del sudamerica del periodo e fu ridisegnata da Alberto Breccia in una personalissima e innovativa versione che viene considerata un capolavoro dalla critica. La trama \u00e8 spesso considerata una sorta di anticipazione del golpe argentino del 1976 di Jorge Videla, del quale rimarr\u00e0 vittima lo stesso Oesterheld, desaparecido nel 1977.\nTrama.\nUna notte di un giorno imprecisato della seconda met\u00e0 del XX secolo un uomo si materializza improvvisamente a casa di uno scrittore di fumetti di Buenos Aires: si chiama Khruner, ossia \"il vagabondo dell'infinito\" e spiega di essere \"l'eternauta\", un pellegrino dei secoli che vaga alla ricerca della sua epoca e del suo mondo. Khruner inizia quindi a raccontare allo scrittore la propria storia. \nA seguito di una \"nevicata\" di origine aliena viene decimata la popolazione di Buenos Aires. I sopravvissuti si organizzano con tute e respiratori per sopravvivere. I militari organizzano la difesa contro gli invasori alieni raggruppando i sopravvissuti nello stadio monumentale della citt\u00e0. Dopo vari attacchi da parte di insetti-robot telecomandati e di un'astronave aliena, prende avvio una guerra di logoramento psicologico dove gli assediati nello stadio incominciano ad avere allucinazioni provocate da una nuvola bianca artificiale.\nKhruner e altri escono in esplorazione e si imbattono in alcuni uomini ai quali gli alieni hanno applicato degli apparecchi per ridurli all'obbedienza. Cos\u00ec si ritrovano faccia a faccia con uno degli invasori, noti come \"kol\", che riescono a prendere come prigioniero. Questi rivela che i \"kol\" non sono i veri invasori: per sottometterli ai propri voleri, i veri invasori hanno innestato ai \"kol\" una ghiandola che li fa morire nel momento in cui provano paura. I veri invasori hanno sottomesso anche i \"gurbos\", mostruose creature che fanno parte anch'esse dell'avanguardia dell'invasione aliena. \nKhruner torna allo stadio per riferire quanto ha scoperto. I militari decidono di attaccare gli invasori ma vengono decimati dagli uomini-robot e dai gurbos. Khruner con altri arrivano nel quartier generale dell'invasione aliena dove neutralizzano il congegno che comanda a distanza gli attacchi e dopo riescono a lanciare una testata nucleare che sembra aver sconfitto gli alieni. Ma poco dopo riprende a nevicare.\nAscoltando la radio il gruppo scopre che ci sono altri sopravvissuti in altre parti del mondo e si stanno organizzando centri di raccolta dove i nostri si dirigono, ma risulta trattarsi di un inganno, dal quale per\u00f2 Khruner e la sua famiglia riescono a salvarsi. Per sfuggire Khruner riesce a rifugiarsi nell'astronave degli alieni e, tentando di manovrarla, aziona casualmente una sorta di macchina del tempo e si ritrova a vagare per mondi paralleli. \nQui finisce il lungo racconto allo scrittore. Khruner intuisce di essere riuscito a tornare nel suo universo e ritrova la sua famiglia. Lo scrittore intuisce invece che quello che gli \u00e8 stato raccontato corrisponde a ci\u00f2 che accadr\u00e0 alla Terra e la storia si conclude con il fumettista davanti alla casa di Khruner, preoccupato per quello che succeder\u00e0 in futuro, e si domanda come potr\u00e0 evitare tutto questo orrore, forse pubblicando tutto ci\u00f2 che l'Eternauta gli ha raccontato, sotto forma di fumetto.\nStoria editoriale.\nLa serie venne pubblicata inizialmente sul periodico argentino \"Hora Cero Suplemento Semanal\" dal 4 settembre 1957 e, nel 1961, venne ristampato su una testata omonima. Nel 1969 Oesterheld decise di riscriverne la sceneggiatura, aumentando i riferimenti politici ed enfatizzando la violenza, facendone un'aperta critica al regime dittatoriale e all'imperialismo degli Stati Uniti. Questa versione, disegnata da Alberto Breccia in un particolare stile sperimentale, venne inizialmente pubblicata sul settimanale argentino \"Gente y la Actualidad\"; in seguito venne pubblicata in altri Paesi su varie pubblicazioni come \"Linus\", \"El Globo\", \"alteralter\", \"Il Mago\", \"Charlie Mensuel\" e \"M\u00e9tal Hurlant\".\nUn secondo ciclo di storie scritto da Oesterheld e disegnato da L\u00f3pez venne pubblicato dal dicembre 1975; la trama \u00e8 sempre pi\u00f9 orientata alla critica politica, con Oesterheld stesso che diventa un personaggio narrante nella storia; lo sceneggiatore, che nel frattempo si era unito al movimento dei Montoneros, ne continu\u00f2 a scrivere i capitoli successivi fino alla sua scomparsa a seguito di rapimento nell'aprile del 1977. La saga \u00e8 continuata dopo la morte di Oesterheld scritta da altri autori come Alberto Ongaro e Pablo Maiztegui\nElenco dei cicli di storie\nEdizioni italiane.\nIn Italia \u00e8 stato pubblicato nel 1977 sul settimanale \"Lanciostory\" e successivamente su una rivista omonima. Per l'edizione pubblicata sul settimanale \"Lanciostory\" le tavole vennero rimontate con l'approvazione di L\u00f3pez per essere adattate al formato della rivista. Si \u00e8 anche intervenuto nel dare a qualche oggetto un aspetto pi\u00f9 moderno (per esempio la radio cos\u00ec com'era stata disegnata da Solano L\u00f3pez \u00e8 diventata una a transistor) e a dare un'ambientazione pi\u00f9 attuale alla vicenda (all'inizio della storia, ad esempio, il disegnatore dice a Khruner, quando gli chiede in che epoca si trova, di trovarsi verso la fine del XX secolo, anzich\u00e9 a met\u00e0 di esso, mentre, riguardo ad una rivista sulla scrivania, dice che in copertina vi \u00e8 la foto del lancio di un missile, invece di una di Chru\u0161\u010d\u0451v).\nNegli anni novanta venne ristampato dalla Eura Editoriale in tre volumi nella collana Euracomix (nn. 55-56-57) e nei primi tre volumi della collana \"Fantacomix Day\". Nel 1979 \u00e8 stata pubblicata, in versione integrale, dall'editore Comic Art. In seguito, per lungo tempo non \u00e8 stato possibile ristampare in Italia nuove edizioni per problemi sui diritti: una nuova edizione si ebbe nel 2011 edita dalla 001 edizioni effettuando nuove scansioni dalle tavole originali recuperate. L\"'Eternauta II n\"el 2012 \u00e8 stato ristampato dalla 001 con il titolo \"L'Eternauta - il ritorno\". \"L'ultimo Eternauta\" venne pubblicato in 5 volumi da 001 Edizioni, 2016-2017; noto anche come \"L'Eternauta, il ritorno\" pubblicato incompleto su \"i Giganti dell\u2019Avventura\" n. 63, Editoriale Aurea."}
{"id": "415375", "revid": "599013", "url": "https://it.wikipedia.org/wiki?curid=415375", "title": "Galleria del San Gottardo", "text": "Con il termine Galleria del San Gottardo ci si pu\u00f2 riferire a:"}
{"id": "415381", "revid": "39692", "url": "https://it.wikipedia.org/wiki?curid=415381", "title": "Efedra", "text": ""}
{"id": "415382", "revid": "124958684", "url": "https://it.wikipedia.org/wiki?curid=415382", "title": "Galleria stradale del San Gottardo", "text": "La galleria stradale del San Gottardo \u00e8 una galleria autostradale che collega i villaggi di G\u00f6schenen nel canton Uri con Airolo nel cantone Ticino. La galleria fu inaugurata il 5 settembre 1980, quando il consigliere federale Hans H\u00fcrlimann procedette al taglio del nastro. Rappresenta l'opera principale dell'autostrada A2 tra Basilea e Chiasso. Al momento dell'inaugurazione, con i suoi 16,942\u00a0km, era la galleria stradale pi\u00f9 lunga del mondo. Ora questo primato spetta al tunnel di L\u00e6rdal, della lunghezza di 24,51\u00a0km e aperto in Norvegia il 27 novembre 2000.\nAl referendum del 28 febbraio 2016 il 57% del popolo svizzero si \u00e8 espresso in favore di una seconda galleria stradale. L'attraversamento del massiccio del San Gottardo pu\u00f2 essere effettuato anche attraverso il passo del San Gottardo o la galleria ferroviaria del San Gottardo tra G\u00f6schenen e Airolo. \u00c8 inoltre stata costruita una galleria ferroviaria di base della lunghezza di 57,104 chilometri tra Erstfeld e Bodio, inaugurata il 1\u00ba giugno 2016.\nLa galleria.\nStoria.\nNell'autunno del 1954 venne costituita una commissione del dipartimento federale dell'interno incaricata della pianificazione della rete stradale. Nel 1960 le camere federali approvarono il progetto di attuazione delle strade nazionali; esso non conteneva per\u00f2 la galleria stradale del San Gottardo.\nDue mozioni parlamentari chiesero al consiglio federale di esaminare la possibilit\u00e0 di costruire una galleria che garantisse la viabilit\u00e0 tra il canton Ticino e il resto della Svizzera anche d'inverno. Fino ad allora il transito era possibile unicamente attraverso il passo (in estate), oppure caricando il veicolo sul treno navetta che circolava nella galleria ferroviaria del San Gottardo. Si giunse cos\u00ec alla formazione di un \"Gruppo di studio per la galleria del San Gottardo\". Il gruppo di studio consegn\u00f2 il suo rapporto nel 1963. Il rapporto venne subito approvato dal Consiglio federale e dal parlamento. La galleria venne cos\u00ec inserita nella rete delle strade nazionali.\nSi apr\u00ec un concorso d'ingegneria per arrivare ad un progetto ottimale. A questo concorso vennero presentate sedici varianti. Due di esse vennero messe in appalto nel 1968. Esaminate le offerte, si opt\u00f2 per la variante con quattro pozzi di ventilazione, progettata dall'ingegnere ticinese di origine airolese Giovanni Lombardi. Successivamente si decise di affiancare al tunnel un cunicolo per aumentarne la sicurezza.\nLavori di costruzione.\nPer l'esecuzione la galleria venne suddivisa in due lotti. Il lotto nord venne affidato ad un consorzio di sette imprese, quello sud a un consorzio di cinque. Nell'autunno del 1969 iniziarono i lavori preparatori ai due portali; il 5 maggio 1970 fu la data ufficiale dell'inizio dei lavori di avanzamento.\nLa galleria venne scavata dalle due estremit\u00e0 con il sistema convenzionale all'esplosivo. Il trasporto del materiale di scavo si effettu\u00f2 con mezzi gommati nel lotto nord e con treni nel lotto sud. Lo scavo del cunicolo di sicurezza precedette sempre quello della galleria. Poco dopo l'inizio dei lavori di scavo del tunnel entrarono in attivit\u00e0 anche i cantieri dei pozzi di ventilazione verticali di Guspisbach e di Hospental, che vennero scavati con metodi convenzionali dall'alto verso il basso. I pozzi di ventilazione inclinati di B\u00e4zberg e Motto di Dentro vennero scavati con fresatrici; si eseguiva dapprima un foro pilota dal basso verso l'alto, per poi portarlo al diametro definitivo procedendo dall'alto al basso.\nLo scavo della galleria incontr\u00f2 anche zone particolarmente difficili. La zona al portale sud con la presenza di formazioni triassiche degradate, la zona del paragneis nel lotto sud (350\u00a0m), la zona al portale nord in materiale sciolto (160\u00a0m), la zona di incrocio con la galleria ferroviaria (che passa solo 5,20\u00a0m sopra la galleria stradale), ed infine la zona del mesozoico nel lotto nord (300\u00a0m). Per tutte queste tratte lo scavo venne eseguito a tappe, e si impose l'adozione di misure di sicurezza straordinarie.\nIl 26 marzo 1976 cadde l'ultimo diaframma del cunicolo di sicurezza. Gioved\u00ec 16 dicembre 1976 alle ore 9:30 cadde l'ultimo diaframma dell'intera galleria. Il 13 maggio 1977 terminarono i lavori di scavo e nell'aprile 1978 vennero completati i lavori strutturali (rivestimento, soletta intermedia, parete divisoria tra i canali di ventilazione). Nell'agosto 1978 inizi\u00f2 il trasporto (via Axenstrasse) dei ventitre grossi ventilatori tramite speciali rimorchi di progettazione danese ma costruiti in Svizzera, da fabbriche situate nei dintorni di Zurigo. In seguito si procedette con il montaggio e il collaudo delle installazioni elettromeccaniche.\nLa galleria venne inaugurata ed aperta al traffico venerd\u00ec 5 settembre 1980 alle ore 17:00.\nNei momenti di punta erano presenti in cantiere 350 operai al lotto nord e 380 al lotto sud. Provenivano in massima parte dall'Italia, ma anche dalla Spagna, dalla Turchia, dalla Jugoslavia e dall'Austria. Inizialmente si lavorava con due turni al giorno. In seguito, con l'insorgere di difficolt\u00e0 geologiche, vennero portati a tre. Diciannove lavoratori persero la vita durante la costruzione: una lapide situata al portale sud ricorda i loro nomi.\nI costi totali per la costruzione della galleria ammontarono a circa 686 milioni di franchi svizzeri.\nCaratteristiche.\nDisposizione e tracciato.\nIn pianta la galleria descrive un ampio arco verso ovest e segue con ci\u00f2 all'incirca la strada del valico. Questo tracciato ha permesso la costruzione di pozzi di ventilazione corti e facilmente accessibili.\nGeologia.\nPer la maggior parte la galleria attraversa rocce cristalline, come graniti, gneiss e scisti. Le caratteristiche geotecniche sono in genere favorevoli specialmente per quanto concerne le zone centrali dei massicci dell'Aar e del Gottardo. Le condizioni pi\u00f9 difficili si riscontrano nelle formazioni sedimentarie al nord del massiccio del Gottardo. Le condizioni geologiche peggiorano anche verso est. Questo fatto ha contribuito alla deviazione del tracciato della galleria verso ovest.\nCunicolo di sicurezza e rifugi.\nAllo scopo di aumentare la sicurezza degli utenti della galleria in caso d'incendio, sono presenti dei rifugi ad intervalli regolari di 250\u00a0m sul lato est, indicati da neon verdi. Essi collegano la galleria stradale con il cunicolo di sicurezza, il quale \u00e8 situato ad una distanza di 30\u00a0m dall'asse della galleria. I rifugi sono ventilati separatamente dalla galleria, attraverso il cunicolo di sicurezza, ed hanno una pressione dell'aria maggiore di quella della galleria per impedire l'entrata di fumo in caso d'incendio.\nVentilazione.\nLa galleria viene ventilata artificialmente con il sistema trasversale. Il trasporto dell'aria fresca a partire dalle due centrali di ventilazione ai portali e dalle quattro centrali di ventilazione in galleria avviene in un apposito canale situato nella calotta della galleria (sopra la carreggiata stradale). Ad intervalli di 8\u00a0m l'aria fresca viene immessa lateralmente nel vano di circolazione. L'aria viziata viene aspirata ad intervalli di 100\u00a0m attraverso apposite cappe disposte nella soletta intermedia e convogliata mediante l'apposito canale, pure in calotta, verso le centrali di ventilazione.\nIl traffico.\nLa galleria, trovandosi sull'autostrada A2, raccoglie il traffico proveniente da ciascuna delle due carreggiate autostradali, dotate di due corsie ciascuna; essendo il tunnel dotato di una sola canna bidirezionale, il traffico al suo interno diventa a una corsia per senso di marcia e con divieto di sorpasso. La velocit\u00e0 massima consentita \u00e8 di norma fissata a 80\u00a0km/h, modificabile eventualmente a 60\u00a0km/h (ci\u00f2 viene segnalato sui pannelli luminosi). Il traffico viene gestito dalle sale di comando presenti nei centri di manutenzione al portale sud di Airolo e al portale nord di G\u00f6schenen, che si alternano nella gestione della galleria.\nI devono mantenere una distanza di sicurezza di 150\u00a0m tra di loro. Per garantire il mantenimento di questa distanza \u00e8 stato introdotto un sistema di dosaggio del traffico pesante detto \"a contagocce\", che dall'autunno 2002 ha sostituito il sistema introdotto dopo l'incidente del 24 ottobre 2001, che consentiva l'accesso agli autocarri a senso unico alternato ogni due ore. Per il trasporto di merci pericolose sono in vigore delle prescrizioni molto restrittive.\nIn caso di forte affluenza, il traffico viene regolato ai portali con gli impianti semaforici per permettere una circolazione scorrevole dei veicoli che si trovano in galleria, e ci\u00f2 pu\u00f2 portare alla formazione di code alle estremit\u00e0.\nA causa dei lavori di manutenzione che devono essere eseguiti periodicamente, la galleria viene chiusa completamente al traffico durante la notte per un periodo di 4 fino a 6 settimane all'anno (solitamente in marzo, giugno e settembre). Le date di chiusura sono indicate sul sito della direzione d'esercizio. \nLa galleria del Gottardo, inoltre, nelle notti tra le giornate di mercoled\u00ec e gioved\u00ec, dalle 23:00 all'1:00, tutto l'anno ed in entrambe le direzioni, viene resa accessibile solamente ai trasporti speciali. \nCon l'apertura della galleria stradale il trasporto di autoveicoli sulla ferrovia \u00e8 stato sospeso. La galleria stradale del San Gottardo \u00e8 diventata un passaggio fondamentale per l'attraversamento delle Alpi: dai 330.000 veicoli pesanti nel 1981, gi\u00e0 nel 1990 oltre mezzo milione di veicoli pesanti vi sono transitati, e nel decennio successivo, con 1.187.000 veicoli pesanti, il traffico \u00e8 nuovamente pi\u00f9 che raddoppiato. In seguito, con la chiusura della galleria dopo l'incidente del 2001 e l'introduzione del sistema di dosaggio, le cifre sono diminuite leggermente.\nIncidenti nella galleria.\nTra l'apertura della galleria nel 1980 e fine 2006 si sono verificati in totale 889 incidenti stradali, con 31 morti. A partire dal 2001 sono avvenuti questi incidenti mortali:\n24 ottobre 2001.\n\u00c8 il pi\u00f9 grave incidente che ha interessato il traforo. Lo scontro frontale tra due autotreni innesc\u00f2 un vasto incendio, causando la morte di undici persone. La galleria rest\u00f2 chiusa per due mesi per eseguire i lavori di ripristino. Durante questo periodo venne mantenuta aperta la strada del passo e venne riattivato temporaneamente il trasporto degli autoveicoli sui treni navetta, che era stato sospeso nel 1980. Dopo la riapertura della galleria gli autocarri, per motivi di sicurezza, hanno potuto circolare solo in direzioni alternate, con cambio di direzione ogni due ore, fino all'introduzione del sistema di dosaggio a contagocce. Dal 2002 il numero di incidenti \u00e8 diminuito considerevolmente.\n16 agosto 2003.\nNello scontro frontale tra un camion e un'auto il conducente e un passeggero dell'auto persero la vita, mentre altre 5 persone, tra le quali l'autista del camion, furono ferite gravemente. L'incidente fu causato dall'autocarro, che invase la corsia opposta.\n29 giugno 2004.\nNello scontro frontale tra un camion e un'auto una persona perse la vita, mentre altre 4 furono ferite.\n2 novembre 2006.\nUn'auto diretta a sud invase la corsia opposta ed entr\u00f2 in collisione frontale con un autocarro. Un secondo autocarro (una bisarca) che seguiva la vettura riusc\u00ec a fermarsi per tempo, ma un terzo autocarro che seguiva a corta distanza si accorse troppo tardi dell'incidente e tampon\u00f2 la bisarca. Nell'incidente perse la vita il conducente dell'autovettura e rimasero feriti seriamente i conducenti di due autocarri.\n1\u00ba febbraio 2008.\nUn'automobile circolante in direzione sud a 700 metri dal portale di Airolo invase la corsia opposta e si scontr\u00f2 frontalmente con un'altra autovettura. Il bilancio fu di un morto e un ferito grave.\n11 maggio 2014.\nNello scontro frontale tra una motocicletta e un'auto il conducente della motocicletta perse la vita. L'incidente fu probabilmente causato dalla motocicletta che si era spostata sulla corsia opposta.\n2 settembre 2014.\nNello scontro frontale tra un camion e un'auto il conducente dell'auto perse la vita. L'incidente fu probabilmente causato dall'auto che si era spostata sulla corsia opposta.\n13 dicembre 2017.\nNello scontro frontale tra un camion e un'auto i conducenti del camion e dell'auto persero la vita. L'incidente fu probabilmente causato dall'auto che si era spostata sulla corsia opposta.\n24 aprile 2019.\nUn uomo di 65 anni alla guida della propria auto, verso le 09:15, venne investito da una ruota persa da un camion di una ditta di trasporti, morendo sul colpo.\nSistema di dosaggio.\nPer garantire la distanza di sicurezza di 150\u00a0m tra i veicoli pesanti viene attuato un sistema di dosaggio \"a contagocce\". L'accesso degli autocarri viene regolato ai due portali mediante impianti semaforici che permettono il passaggio di 2-3 mezzi pesanti al minuto, a seconda dell'intensit\u00e0 del traffico di autoveicoli. Il flusso complessivo di veicoli \u00e8 limitato a 1000 unit\u00e0-autoveicolo (UVE) all'ora per direzione; un'automobile corrisponde a 1 UVE, un mezzo pesante a 3 UVE. La capacit\u00e0 giornaliera complessiva \u00e8 di 3000 / 4000 autocarri, mentre in precedenza si registravano fino a 5000 autocarri al giorno. In caso di forte intensit\u00e0 del traffico privato, viene data precedenza agli autoveicoli: quando il numero di autoveicoli all'ora per ogni direzione la polizia riduce il numero di partenze di autocarri, mentre quando si raggiungono gli 820 autoveicoli all'ora per direzione, in genere, si formano delle colonne anche nel traffico privato.\nPer evitare una penalizzazione della Svizzera meridionale, ossia del canton Ticino e della Mesolcina, e per tenere conto della particolare importanza che i valichi alpini rivestono nel traffico regionale, sono state introdotte delle agevolazioni per una parte del traffico merci da e verso la Svizzera meridionale (\"traffico S\"), che non deve attendere nelle aree di sosta in prossimit\u00e0 della galleria.\nLa seconda canna.\nIl cunicolo di sicurezza a lato della galleria era stato pensato come base per la successiva costruzione di una seconda canna. Per motivi di costi l'ampliamento del cunicolo fu rinviato, con l'intenzione di eseguirlo pi\u00f9 tardi in caso di necessit\u00e0.\nAd Airolo \u00e8 possibile notare il portale della seconda canna che non \u00e8 stata portata a termine, mentre presso il portale Nord sono stati costruiti circa 500 metri nel secondo tubo.\nSi spiega quindi perch\u00e9 le piazzole di emergenza sono pi\u00f9 ricorrenti percorrendo la galleria verso Sud e perch\u00e9, per 20 anni, l'illuminazione \u00e8 stata disposta solo sul lato sinistro.\nA causa del notevole incremento del numero di autocarri che si sono riversati sull'asse del San Gottardo e sulle vie di accesso, l'ampliamento venne congelato a livello politico ed in seguito bloccato da una decisione popolare nel febbraio 1994 con l'iniziativa delle Alpi.\nNel 2000 venne lanciata l'iniziativa Avanti che chiedeva la costruzione della seconda canna e l'aumento di corsie su vasti tratti autostradali, ma malgrado le motivazioni di sicurezza, nel 2004 venne respinta dal popolo svizzero.\nNel 2009 il Gran Consiglio ticinese approva un'iniziativa cantonale di raddoppio del tunnel autostradale. Tale iniziativa, presentata dai deputati dell'UDC e sostenuta da tutti i partiti dello schieramento borghese, prevede una corsia verso nord ed una corsia verso sud, affiancate da una corsia d'emergenza. In tal modo verrebbe rispettata l'iniziativa delle Alpi, la quale vieta un raddoppio della capacit\u00e0 di transito. La stessa proposta \u00e8 stata lanciata anche nel Canton Uri dalla locale sezione dei Giovani UDC, i quali l'hanno elaborata in collaborazione con gli omologhi ticinesi. Tale iniziativa doveva passare al vaglio delle urne nel corso del 2010 .\nNel 2012 c'\u00e8 stato un sondaggio sulla costruzione della seconda canna, da cui \u00e8 risultato che il 68% degli intervistati sarebbe favorevole (78% in Cantone Ticino) e il 40% andrebbe a votare sul tema (50% in Cantone Ticino). Tali dati non sono tuttavia sufficienti per comprendere se la popolazione sia in blocco favorevole al secondo tubo. Da molte parti si sollevano dubbi circa l'aumento del traffico che ci\u00f2 causerebbe, in aperto contrasto con la Costituzione svizzera che vieta l'aumento di traffico attraverso le Alpi. A giugno 2012 il Consiglio Federale si \u00e8 espresso favorevolmente alla costruzione della seconda canna, esprimendo l'intenzione di mantenere la situazione com'\u00e8 attualmente fino al 2025, per poi chiudere completamente il tunnel al traffico per circa 3 anni, durante i quali costruire la seconda canna e ristrutturare la prima. Il costo dell'operazione viene stimato in 2,8 miliardi di franchi svizzeri.\nNel 2016, inoltre, \u00e8 stata aperta la galleria ferroviaria di base del San Gottardo (diventata, con i suoi circa 57 km, la pi\u00f9 lunga del mondo), che attraversa la catena alpina con un percorso pressoch\u00e9 pianeggiante ed \u00e8 destinata ad alleggerire il traffico di merci e mezzi pesanti sull'asse autostradale."}
{"id": "415383", "revid": "6923", "url": "https://it.wikipedia.org/wiki?curid=415383", "title": "Elezioni amministrative in Italia del 2006", "text": "Le elezioni amministrative in Italia del 2006 si sono tenute il 28 e 29 maggio (primo turno) e l'11 e 12 giugno (secondo turno).\nA Novara le elezioni sono state rinviate al 4 e 5 giugno; a Cagliari e a Carbonia all'11 e 12 giugno.\nIn Friuli-Venezia Giulia le elezioni si sono tenute il 9 e 10 aprile (primo turno) e il 23 e 24 aprile (secondo turno).\nIn Sicilia le elezioni si sono tenute l'11 e 12 giugno (primo turno) e il 25 e 26 giugno (secondo turno).\nElezioni comunali.\nFriuli-Venezia Giulia.\nPordenone.\nFonti: Candidati - Liste - Seggi\nTrieste.\nFonti: Candidati - Liste - Ballottaggio - Seggi\nSicilia.\nRagusa.\nFonti: Primo turno - Secondo turno - Seggi\nElezioni provinciali.\nFriuli-Venezia Giulia.\nProvincia di Gorizia.\nFonti: Primo turno, presidenti - Liste - Secondo turno - Seggi\nProvincia di Trieste.\nFonti: Primo turno, presidenti - Liste - Secondo turno - Seggi\nProvincia di Udine.\nFonti: Presidenti - Liste - Seggi\nSicilia.\nProvincia di Trapani.\nFonti:Candidati - Liste - Seggi ed eletti (pag. 9 pdf)"}
{"id": "415386", "revid": "155634", "url": "https://it.wikipedia.org/wiki?curid=415386", "title": "Domus Tiberiana", "text": "La Domus Tiberiana fu il primo vero palazzo imperiale sul Palatino, edificato dall'imperatore Tiberio su lato occidentale della collina, su una vasta area tra il tempio della Magna Mater e le pendici del Foro Romano. Sopra di esso si estendono i cinquecenteschi Orti Farnesiani e ad oggi \u00e8 stato scavato solo nelle zone marginali del perimetro, mentre il nucleo centrale, interessato solo da saggi alla met\u00e0 del XIX secolo, \u00e8 ancora fondamentalmente inesplorato.\nStoria.\nForse Tiberio scelse come sito quello dove si trovava la sua casa natale, che era sul colle. La fase iniziale del palazzo doveva essere limitata alla parte centrale degli odierni giardini, mentre Caligola lo ampli\u00f2 verso il Foro e Domiziano lo fece restaurare. In questo restauro fu creato l'ingresso monumentale sul Foro, dove doveva avere sede anche la guardia pretoriana; qui poi sorse la chiesa di Santa Maria Antiqua.\nLa zona centrale del giardino fu sondata dal Rosa tra il 1861 ed il 1863.\nDescrizione.\nDella parte centrale si conosce solo un grande peristilio circondato da stanze e dal quale si staccava un corridoio che finiva probabilmente presso gli ambienti scavati nei pressi del tempio della Magna Mater; altri corridoi dovevano sbucare poi nel criptoportico della \"Domus Transitoria\" neroniana, dove si vedono alcuni passaggi.\nIl lato sud, verso il tempio e la pi\u00f9 antica Casa di Livia, \u00e8 stato scavato a fondo ed ha dato alla luce una fila di diciotto stanze rettangolari coperte da volta a botte. L'ottava da destra conserva un tratto di volta dipinta con riquadri che contengono scene figurate (una figura femminile, una pantera e degli uccelli), databili al III secolo d.C., mentre le pareti in laterizio sono databili alla ricostruzione neroniana dopo l'incendio del 64. Sempre su questo lato, all'angolo sud, si trova una vasca ovale con gradini, forse un \"vivarium\" dove erano tenuti pesci.\nIl lato est \u00e8 delimitato dal lungo criptoportico attribuito all'et\u00e0 neroniana. Vi si aprono finestre su un lato e conserva resti di pitture e dei pavimenti a mosaico. Un frammento del soffitto in stucco \u00e8 decorato da cassettoni, elementi vegetali e un pannello con quattro Eroti (all'Antiquarium del Palatino). Da qui si pu\u00f2 accedere alla Domus Augustana.\nIl lato nord verso il Foro \u00e8 quello meglio visibile, disposto lungo una via in salita identificata con il \"Clivus Victoriae\". Alcuni ambienti orientati a nord-est/sud-ovest sono pi\u00f9 antichi (domizianei) e sopra di essi si appoggiarono altre strutture adrianee orientate nord/sud che scavalcano la via antica con archi. In questi ambienti sono stati scoperti graffiti con liste di conti e nomi di monete, il che ha fatto pensare alla sede del fisco imperiale, forse dove veniva decisa la diffusione di nuovi coni. In seguito queste strutture vennero usate come magazzino.\nLe fonti riportano che la \"Domus Tiberiana\" comprendeva almeno una biblioteca, sede anche dell'archivio imperiale, che sub\u00ec un incendio al principio del 192 d.C., sotto Commodo."}
{"id": "415387", "revid": "155634", "url": "https://it.wikipedia.org/wiki?curid=415387", "title": "Domus Severiana", "text": "La Domus Severiana era l'ultimo ampliamento dei palazzi imperiali sul Palatino a Roma, realizzata a sud-est dello Stadio palatino nella \"Domus Augustana\" da Settimio Severo.\nDescrizione.\nDell'edificio restano oggi solo le imponenti sostruzioni in laterizio sull'angolo del colle, che creavano una piattaforma artificiale alla stessa altezza del palazzo di Domiziano, dove era stato realizzato un ampliamento, essendo ormai esaurito lo spazio fisico disponibile sul colle.\nIl vero e proprio edificio si trovava quindi sulla terrazza sotto le sostruzioni, e i resti sono molto scarsi. Incomparabile \u00e8 il panorama di Roma che spazia dall'Aventino al Circo Massimo, dalle Terme di Caracalla al Celio.\nFacevano parte del complesso le terme imperiali, oggi visibili nei resti al di sotto dell'esedra dello Stadio palatino, che forse erano state fatte costruire da Domiziano stesso e rifatte all'epoca di Massenzio. Esse erano alimentate da un ramo dell'Aqua Claudia, che scavalcava la valle tra Palatino e Celio tramite poderosi archi ancora in parte visibili.\nSul lato verso la via Appia Settimio Severo aveva fatto realizzare un'imponente facciata simile a una scena teatrale, dotata di fontane e colonnati a tre livelli: il Settizonio. Si narra che l'imperatore avesse fatto monumentalizzare questo lato per impressionare i suoi conterranei dell'Africa, che arrivavano a Roma da sud percorrendo proprio la via Appia. I resti dello splendido edificio vennero demoliti nel XVI secolo e ci \u00e8 noto solo da disegni rinascimentali."}
{"id": "415388", "revid": "2110845", "url": "https://it.wikipedia.org/wiki?curid=415388", "title": "Tony Esposito (hockeista su ghiaccio)", "text": "Carriera.\nClub.\nEsposito crebbe a Sault Ste. Marie insieme a suo fratello, anch'egli futura stella della NHL Phil Esposito. Tony gioc\u00f2 con successo in NCAA presso la Michigan Tech fino al 1967. Esposito nella stagione 1967-68 divent\u00f2 professionista indossando la maglia dei Vancouver Canucks, quando ancora militavano nella Western Hockey League, mentre l'anno successivo gioc\u00f2 con gli Houston Apollos nella Central Hockey League.\nEsord\u00ec in NHL con la maglia dei Montr\u00e9al Canadiens nella stagione 1968-1969. La sua prima gara in assoluto fu quella contro gli Oakland Seals, subentrando per 26 minuti a Rogie Vachon. La prima gara come portiere titolare giunse invece contro i Boston Bruins, guidati allora da suo fratello Phil. Quell'anno Esposito gioc\u00f2 13 partite approfittando degli infortuni degli altri due portieri, Gump Worsley e Vachon. Worsley si infortun\u00f2 nuovamente nel corso dei playoff, e cos\u00ec Esposito fu richiamato dalle minors per affiancare Vachon fino alla conquista in finale della Stanley Cup. Dato il numero di portieri gi\u00e0 presenti in rosa i Canadiens al termine della stagione svincolarono Esposito, libero cos\u00ec di essere chiamato da un'altra franchigia.\nNella stagione 1969-70 fu chiamato dai Chicago Black Hawks. Esposito ebbe una straordinaria stagione d'esordio, totalizzando una media di gol subiti a gara di 2.15 e ottenendo ben 15 shutout, grazie ai quali riusc\u00ec a vincere il Calder Trophy come miglior rookie della lega. Al termine dell'anno vinse inoltre il suo primo Vezina Trophy ed entr\u00f2 nel First All-Star team. L'anno successivo si dimostr\u00f2 ancora uno dei pi\u00f9 forti portieri della lega, conquistando con Chicago il primo titolo nella West Division. I Black Hawks guinsero fino alla finale della Stanley Cup, per poi essere sconfitti per 4-3 da Montreal. Nel 1972 stabil\u00ec un nuovo primato personale con solo 1.77 gol concessi a gara e condivise il Vezina Trophy insieme al secondo portiere Gary Smith.\nNonostante l'addio di Bobby Hull, Esposito e gli Hawks guidarono la loro Division anche nella stagione 1972-73, ma persero ancora una volta la Stanley Cup in sei gare contro Montreal. Toy nella stagione 1973-1974 totalizz\u00f2 10 shutout e con una media di 2.04 gol a gara vinse il terzo Vezina in carriera condividendolo con il portiere dei Philadelphia Flyers Bernie Parent. I Black Hawks nelle stagioni successive non riuscirono pi\u00f9 a ripetere le stesse prestazioni di quegli anni, nonostante Esposito rimase uno dei migliori portieri della NHL. Al termine del campionato 1979-80 Esposito riusc\u00ec per la terza volta in carriera ad entrare a far parte del First All-Star team. Tony rest\u00f2 per tutta la carriera a Chicago, ritirandosi poi al termine della stagione 1983-84.\nNazionale.\nEsposito esord\u00ec con la nazionale canadese giocando quattro delle otto partite della Summit Series del 1972 contro l'Unione Sovietica. Egli si altern\u00f2 al portiere dei Canadiens Ken Dryden. Egli prese parte nel 1977 anche al campionato mondiale collezionando nove presenze. Nel 1981 assunse la cittadinanza statunitense e difese i pali della nazionale a stelle e strisce nella Canada Cup dello stesso anno.\nDopo il ritiro.\nTony Esposito entr\u00f2 a far parte della Hockey Hall of Fame nel 1988. Il suo numero 35 fu ritirato dai Chicago Blackhawks. Esposito fu il primo portiere della NHL a vestire ufficialmente il numero 35, divenuto con gli anni uno dei pi\u00f9 comuni per i portieri; gli venne assegnato durante il training camp del 1969 con i Chicago Black Hawks, dato che i numeri tradizionali da 1 a 30 erano gi\u00e0 stati assegnati. Dopo aver ottenuto uno shutout nella prima amichevole Tony scelse di tenere quel numero di maglia per il resto della propria carriera.\nUna volta ritirato dal 1988 al 1989 Esposito svolse il ruolo di General manager dei Pittsburgh Penguins, assumendo l'ex-compagno di squadra Gene Ubriaco come nuovo allenatore. Nella prima stagione i Penguins conquistarono dopo un lungo digiuno la qualificazione ai playoff, tuttavia dopo una brutta partienza di stagione nel dicembre del 1989 lasci\u00f2 il proprio incarico. Nel 1991 insieme al fratello Phil favor\u00ec la nascita dei Tampa Bay Lightning, divenendo capo degli scout. Entrambi i fratelli furono poi licenziati nel 1998."}
{"id": "415392", "revid": "1704678", "url": "https://it.wikipedia.org/wiki?curid=415392", "title": "MazinSaga", "text": " \u00e8 un manga della serie Mazinga scritto e disegnato da G\u014d Nagai tra il 1990 e il 1998.\nTrama.\nKoji Kabuto, studente universitario, si trova a dover raccogliere il frutto delle ricerche del padre, fisico di fama mondiale, morto in circostanze misteriose. Al ragazzo viene affidato il Mazinger Z, l'armatura di Dio, una straordinaria corazza composta da Super Materia Spirituale Z, materiale scoperto dal padre di Koji, che conferisce i poteri di un dio o di un demone: tutto dipende dalla volont\u00e0 e dallo spirito di chi ne fa uso. I poteri di Mazinger Z si manifestano in tutta la loro violenza quando Koji, indossata per la prima volta l'armatura, decreter\u00e0 nientemeno che la fine dell'intero pianeta Terra.\nQuesto evento lo porter\u00e0 a trasferirsi sul pianeta Marte del futuro, per aiutare i terrestri sopravvissuti e l\u00ec rifugiatisi, contro uno spaventoso e misterioso nemico alieno.\nStoria editoriale.\nIl manga \u00e8 composto da sei volumi. Nel luglio 2012, l'editore K\u014ddansha ha pubblicato una nuova ristampa del manga, comprensivo di 400 pagine aggiuntive delle quali, circa 200, sono sparse nei primi 5 volumi, per dare un ritmo pi\u00f9 serrato agli avvenimenti noti, mentre nel sesto \u00e8 presente un finale che pur non concludendo tutte le sotto-trame, conclude comunque la serie."}
{"id": "415396", "revid": "124103356", "url": "https://it.wikipedia.org/wiki?curid=415396", "title": "Dario Vergassola", "text": "La carriera artistica.\nDopo aver svolto la professione di operaio si avvicina al mondo dello spettacolo partecipando nel 1988 a \"Professione Comico\", manifestazione diretta da Giorgio Gaber, nella quale ottiene sia il premio del pubblico sia quello della critica. Successivamente partecipa a \"Star 90\" su Rete 4 e diventa inviato per \"Il TG delle vacanze\" di Canale 5 nell'estate 1991. Nel 1992 vince il Festival di Sanscemo con la canzone \"Mario (Marta)\", e lo stesso anno pubblica l'album \"Manovale gentiluomo\" contenente fra gli altri il brano \"Non me la danno mai (lamento dell'armonizzatore)\", contemporaneamente esordisce al cinema con un piccolo ruolo nel film \"Anni 90\" di Enrico Oldoini.\nIncomincia a girare per l'Italia nel 1993 con lo spettacolo \"Bimbi belli\", rappresentato in collaborazione con il concittadino Stefano Nosei, a cui seguono \"La vita \u00e8 un lampo\" nel 1994 e \"I cavalieri del Tornio - Recital per due\", che lo vede sul palco insieme con David Riondino, nel 1997.\nNel 1994 presenta su Raidue \"In Kantina\" e nel 1995 esordisce nella serie TV diretta da Enrico Oldoini \"Dio vede e provvede\" accanto ad Angela Finocchiaro; l'anno successivo, oltre alla seconda stagione della serie, \u00e8 coautore e interprete (insieme a Toni Garrani e ad Arnaldo Bagnasco) dello spettacolo \"Tenera \u00e8 la notte\", in onda su Raidue . A partire dal 1997 diventa ospite frequente del \"Maurizio Costanzo Show\" e partecipa alla trasmissione \"Facciamo Cabaret\" (il futuro \"Zelig\") in onda su Italia 1. Nel 1998 partecipa al variet\u00e0 di Raidue \"Crociera\", condotto da Nancy Brilli e ideato da Gianni Boncompagni e allo show \"Comici\" di Italia 1 accanto a Serena Dandini e Paolo Hendel. come ospite a \"Mai dire gol\" e a \"Quelli che il calcio\", per seguire la Sampdoria, squadra di cui \u00e8 tifoso.\nNel 1999 esce l'album \"Lunga vita ai pelandroni\", tratto dall'omonimo spettacolo di cabaret, e l'anno dopo viene pubblicato con lo stesso titolo il relativo libro. Nel 2001 partecipa a \"Mai dire Gol 2001\" con la Gialappa's Band su Italia 1. Nel 2002 esce e diventa subito un successo editoriale \"Me la darebbe?\", raccolta delle celebri e scabrose interviste realizzate a \"Zelig\". Nel 2003 (fino al 2007) \u00e8 fra i protagonisti della serie TV di Canale 5 \"Carabinieri\" e conduce su Rai Due con Federica Panicucci la trasmissione \"Bulldozer\", dedicata ai nuovi comici. Sempre nello stesso anno esce anche il suo libro \"Me la darebbe? - Vol II\", edito, come il precedente, da Mondadori.\nNella primavera del 2004 esordisce su Sky con la trasmissione \"Dieci\" (in onda su Happy Channel) e conduce su Sky Sport gli \"Oscar del calcio AIC 2003\", e nell'ottobre dello stesso anno si presenta al fianco di Serena Dandini nella conduzione della trasmissione di Rai 3 \"Parla con me\" in onda in seconda serata fino al 2011.\nOltre a condurre o intervenire a molti programmi radiofonici, non trascura il cinema, partecipando in veste di protagonista a \"L'anima di Enrico\" di Stefano Saveriano, a \"Nuda propriet\u00e0 vendesi\" di Enrico Oldoini e ad \"Affetti smarriti\" di Luca Manfredi, oltre che a \"Il mattino ha l'oro in bocca\".\nNel 2013, in collaborazione con il progetto \"Le Cose Cambiano\", pubblica un video su YouTube nel quale esprime la sua vicinanza e il suo sostegno agli adolescenti omosessuali italiani, condannando comportamenti omofobi e vessatori.\nIl 24 giugno 2014, viene confermato nella stagione 2014-2015 del programma \"Alle falde del Kilimangiaro\" dove affianca la nuova conduttrice Camila Raznovich.\nOltre a essere autore di libri pubblica rubriche e articoli per diversi giornali e magazine tra cui: \"Max\", \"Left\" e \"Il Venerd\u00ec\". Il suo primo romanzo, \"La ballata delle acciughe\", arriva in libreria solo nel 2014."}
{"id": "415416", "revid": "121938876", "url": "https://it.wikipedia.org/wiki?curid=415416", "title": "Alter-globalizzazione", "text": "L'alter-globalizzazione (o alter-mondializzazione, dal francese \"altermondialisme\") \u00e8 un movimento critico verso il fenomeno della globalizzazione, contestandone lo sviluppo incontrollato di un'economia sregolata che mette in pericolo democrazia, tutela dell'ambiente, giustizia economica e diritti umani. \nIl nome potrebbe derivare da uno slogan popolare del movimento \"Un altro mondo \u00e8 possibile\", rilanciato dal World Social Forum. \"Il movimento alternativo alla globalizzazione \u00e8 un movimento cooperativo, progettato per contrastare le conseguenze negative a livello economico, politico, sociale, culturale ed ecologico della globalizzazione neoliberista\". \nMolti alter-globalisti cercano di evitare \"il disallestimento delle economie locali e le disastrose conseguenze umanitarie\". Per questa ragione la maggior parte dei membri di questo movimento evita l'etichetta \"anti-globalizzazione\", considerata invece come non corretta, in quanto essa sostiene attivamente l'attivit\u00e0 umana su scala globale e non si oppone alla globalizzazione economica di per s\u00e9.\nVedono piuttosto il loro movimento come un'alternativa a quella che chiamano globalizzazione neo-liberale in cui le istituzioni internazionali (Organizzazione mondiale del commercio, Banca Mondiale, Fondo Monetario Internazionale ecc) e le grandi corporazioni si dedicano ad arricchire il mondo sviluppato dando poca o nessuna attenzione agli effetti dannosi delle loro azioni sulle persone e gli ambienti dei paesi meno sviluppati, paesi i cui governi sono spesso troppo deboli o troppo corrotti per resistere o regolarli. Questo non deve essere confuso con l'internazionalismo proletario, come sostenuto dai comunisti in quanto l'alter-globalismo non si oppone necessariamente al libero mercato, ma a un sottoinsieme di pratiche di quest'ultimo, caratterizzate da comportamenti e politiche economiche che spesso portano a violazioni dei diritti umani delle diverse popolazioni nel mondo"}
{"id": "415421", "revid": "254401", "url": "https://it.wikipedia.org/wiki?curid=415421", "title": "Villetta Di Negro", "text": "Villetta Di Negro \u00e8 un parco pubblico di Genova. \u00c8 situato nel quartiere Castelletto, a poca distanza dalla centrale piazza Corvetto e a poche decine di metri dal Palazzo del Governo, il cui ingresso \u00e8 posto su via Roma.\nNel piazzale antistante l'accesso al parco si trova una statua eretta in onore di Giuseppe Mazzini, grande genovese e padre della Patria.\nVilletta Di Negro si sviluppa lungo una serie di viali che salgono lungo i lati di una collinetta, dalla cui cima \u00e8 possibile ammirare il centro della citt\u00e0. Ospita al suo interno il Museo d'Arte Orientale intitolato a Edoardo Chiossone.\nStoria.\nIl parco attuale fu realizzato dal marchese Gian Carlo Di Negro, che aveva acquistato nel 1802 il rilievo dello smilitarizzato bastione di Luccoli, pagandolo 22.000 lire di Genova e impegnandosi a fondare e sovvenzionare per sei anni una scuola di botanica (che, visti i risultati positivi, divenne poi la cattedra di botanica presso l'Universit\u00e0 di Genova). Qui Di Negro realizz\u00f2 anche la sua villa e il parco che aveva adornato di busti e statue.\nIl progetto di Carlo Barabino per la Spianata dell'Acquasola del 1821, realizzato entro il 1826, univa il monticello della villetta con la spianata dell'Acquasola, mediante un ampio terrazzo con gradonate sul precorso delle vecchie mura cinquecentesche, varcando la porta dell'Acquasola con un ampio ponte (congiunzione spianata per la realizzazione della piazza Corvetto).\nNel 1863, successivamente alla morte del marchese avvenuta nel 1857 il comune acquist\u00f2 il parco e la villa, apportando a pi\u00f9 riprese diverse modifiche. Durante la Prima guerra mondiale, divenne la residenza della poetessa Arpalice Cuman Pertile e del marito Cristiano Pertile, esiliati a Genova dal Veneto per le loro posizioni antibelliciste. \nDal 1873 al 1912 l'edificio della villa fu sede del Museo di Storia Naturale, con annesso zoo, quindi il Museo Geologico, dal 1929 del Museo Archeologico e nel 1935 ai materiali esposti da questo, furono aggiunte per un quinquennio le collezioni di Etnografia e del Costume.\nNel 1942, durante la seconda guerra mondiale, l'edificio viene colpito dai bombardamenti navali inglesi contro la citt\u00e0 e pesantemente danneggiato. Nel 1948 il comune finanzi\u00f2 la ricostruzione dell'edificio con la forma odierna, che divenne sede del Museo Chiossone (primo museo italiano realizzato a spese di una pubblica amministrazione nel dopoguerra).\nNel 1985, durante l'evento culturale \"Giappone Avanguardia del Futuro\" patrocinato dal Comune di Genova, il parco \u00e8 stato la sede di una installazione artistica dal titolo \"I Suoni che abitano la Natura\" durante il quale \u00e8 stata fatta una sonorizzazione ambientale con alcune sculture dotate di luci e altoparlanti nascoste nella vegetazione. Il progetto della sonorizzazione era di Haruomi Hosono e le sculture di Studio Alchimia. "}
{"id": "415426", "revid": "1718925", "url": "https://it.wikipedia.org/wiki?curid=415426", "title": "Nehalem (hardware)", "text": "Nehalem \u00e8 un nome in codice utilizzato pi\u00f9 volte da Intel, a partire dal 2001, per indicare diversi progetti dedicati allo sviluppo di nuovi microprocessori.\nNel corso degli anni si susseguirono innumerevoli indiscrezioni riguardanti prodotti identificabili con il nome in codice Nehalem, spesso non completamente esaurienti e di conseguenza anche discordanti tra loro; tutto questo era dovuto anche al fatto che ogni volta che emergevano notizie riguardo ad un \"fantomatico\" processore Nehalem, queste si riferivano comunque sempre ad un prodotto ancora distante nel tempo e sul quale le informazioni erano ancora molto scarse.\nA complicare ulteriormente il quadro delle ipotesi si aggiunse anche il fatto che il progetto Nehalem nel tempo sub\u00ec varie revisioni, fino alla sua cancellazione e poi al riutilizzo del nome per indicare un progetto completamente rivisto, e molto pi\u00f9 importante.\nI primi progetti.\nLe prime notizie riguardanti lo sviluppo di Nehalem trapelarono nel corso del 2001, e si riferivano ad un'architettura a 32 bit che sarebbe dovuta arrivare nel corso del 2004 per sostituire gradualmente quella NetBurst alla base del Pentium 4, andando probabilmente a succedere al core Northwood (ovvero la seconda generazione di Pentium 4).\nSuccessivamente, Intel decise di proseguire lo sviluppo dell'architettura NetBurst anche dopo il core Northwood introducendo nel 2004 la terza generazione, conosciuta come Prescott e iniziando lo sviluppo del successore, Tejas. A questo punto, nuove precisazioni posticipavano l'arrivo di Nehalem al 2005 e lo indicavano come un processore erede di Tejas, che sarebbe dovuta quindi essere l'ultima CPU NetBurst, ma che non \u00e8 mai arrivato sul mercato in quanto Intel nel corso del 2004 decise di cessarne lo sviluppo a causa di diversi problemi di stabilit\u00e0 operativa, primo fra tutti l'elevata dissipazione termica richiesta dall'alto clock di esercizio previsto da tale progetto.\nDato che Tejas avrebbe dovuto superare i 6\u00a0GHz, era previsto che Nehalem oltrepassasse decisamente tale frequenza utilizzando il processo produttivo a 65 nm gi\u00e0 introdotto con le ultime evoluzioni di Tejas arrivando addirittura a 10,20\u00a0GHz con un bus ad almeno 1200\u00a0MHz (ma alcune voci ne indicavano uno innovativo da addirittura 3\u00a0GHz). Molto probabilmente questa nuova incarnazione del progetto Nehalem poggiava le sue basi sul progetto Tejas e non stupisce quindi che dopo la cancellazione di quest'ultimo, Intel abbia ridotto ulteriormente le notizie riguardanti il processore Nehalem; inoltre, data la prevista collocazione temporale, molte voci volevano addirittura sospeso tale progetto.\nVerso la fine del 2004 sembrava invece che Nehalem fosse tornato nella roadmap Intel, probabilmente in una versione decisamente modificata rispetto a quella originariamente prevista: si parlava infatti del 2006 come data di arrivo di questo nuovo processore che adesso sarebbe stato di tipo dual core e con estensioni EM64T (mai citate in precedenza per questa CPU) per eseguire calcoli a 64 bit.\nQuesta fu l'ultima notizia riguardante il processore Nehalem, dopodich\u00e9 non se ne seppe pi\u00f9 nulla per quasi 2 anni, tant'\u00e8 vero che \u00e8 altamente probabile, sebbene mai dichiarato espressamente, che il progetto fosse stato completamente sospeso.\nNehalem diventa un'architettura completa.\nIl 29 aprile 2006 il nome di Nehalem \u00e8 ricomparso, quasi certamente riutilizzato per indicare un progetto completamente diverso da quello originariamente previsto. In un documento di presentazione Intel si parlava prima dell'imminente arrivo dei processori basati sull'architettura \"Core\", ovvero i Core 2 Duo Conroe, che vennero in effetti poi presentati a luglio 2006, mentre il 2007 sarebbe stato ricordato per i primi processori a 45 nm, i quali servono a Intel per testare il nuovo processo produttivo abbinato a un'architettura ormai matura, in modo da poter poi utilizzare il nuovo processo per la nuova architettura, solo dopo che questo sar\u00e0 stato ampiamente collaudato.\nCoerentemente con l'intenzione dichiarata nel corso del 2006 da Intel, di presentare una nuova architettura ogni 2 anni, nel 2008 verr\u00e0 presentata la nuova architettura x86 di nona generazione, nome in codice, Nehalem, basata sull'architettura Core dei Core 2 Duo, ma con differenze cos\u00ec elevate da essere considerata un'architettura completamente nuova. Alla base vi sar\u00e0 proprio l'utilizzo del processo produttivo a 45\u00a0nm che Intel considera pienamente sfruttato per le sue caratteristiche proprio in questo progetto. Ora Nehalem indica quindi non pi\u00f9 uno specifico processore, ovvero uno dei tanti stadi evolutivi di un'architettura gi\u00e0 consolidata ma, al contrario, un'architettura completamente rinnovata, che andr\u00e0 ad occupare tutti i settori di mercato da quello mobile a quello server multiprocessore, grazie a una serie di CPU basate su tale architettura.\nTra la fine del 2009 e l'inizio del 2010, sotto il nome di Westmere (inizialmente conosciuta come \"Nehalem-C\"), arriver\u00e0 la seconda generazione dell'architettura Nehalem, i cui processori verranno prodotti a 32 nm.\nL'architettura Nehalem si ispira alla Core e la migliora.\nDopo il grande successo ottenuto con l'architettura Core, Intel ha deciso di basare il progetto di Nehalem proprio sull'architettura precedente andando ad ottimizzare quanto pi\u00f9 possibile tutta una serie di aspetti peculiari di tale progetto, tentando quindi di \"spremere\" il pi\u00f9 possibile da soluzioni ormai collaudate, aggiungendo inoltre nuove tecnologie che affiancando quelle introdotte gi\u00e0 nell'architettura Core consentono di aumentare ulteriormente il livello di prestazioni ed efficienza dei propri processori.\nSe l'obiettivo perseguito con lo sviluppo della precedente architettura Core era stato la massima efficienza energetica e di conseguenza, era stato necessario basare il suo progetto su un processore del settore mobile, con Nehalem Intel si \u00e8 prefissata di superare tutti i limiti della precedente architettura negli altri settori di mercato in particolare in quello server, dove la concorrenza di AMD \u00e8 pi\u00f9 evidente con le proprie soluzioni Opteron. Tutto questo senza comunque dimenticare l'efficienza generale del processore, e infatti l'obiettivo principale della nuova architettura \u00e8 appunto l'ottimizzazione dell'impiego della potenza a disposizione e una pi\u00f9 efficiente gestione dei cicli di clock, per poter ottenere prestazioni maggiori a parit\u00e0 di risorse energetiche. Le novit\u00e0 apportate sono maggiormente focalizzate sull'ottimizzazione dei singoli core e sull'architettura complessiva per migliorare la sinergia operazionale tra i diversi core del processore a tutto vantaggio delle applicazioni, siano esse single threaded o multi threaded.\nVa ricordato che l'architettura Core venne sviluppata abbastanza velocemente partendo da quella, altamente efficiente, del Pentium M allo scopo di poter offrire in tempi brevi una nuova linea di processori che andasse a sostituire i precedenti basati sull'architettura NetBurst del Pentium 4 e Pentium D, e poter quindi riconquistare lo scettro delle prestazioni perso in favore di AMD. Gli ingegneri, partendo dal progetto di una CPU prettamente mobile, dovettero realizzare un'intera nuova gamma di processori che potesse spaziare tra tutti i settori di mercato compresi quello desktop e server; dati i ristretti tempi di sviluppo fu necessario \"accontentarsi\" di offrire praticamente la stessa CPU per tutti i settori di mercato, differenziando i modelli soprattutto per il quantitativo di cache L2 e le frequenze di funzionamento (clock e BUS). In pratica l'architettura Core non era modulare, o lo era solo in minima parte. In ogni caso si trattava della prima architettura Intel ad essere ottimizzata per la creazione di processori dual core e, grazie all'espediente del Die Doppio \u00e8 stato possibile ottenere facilmente versioni a 4 core.\nIntel ha dichiarato che per raggiungere il proprio scopo della massima efficienza energetica possibile, \u00e8 stato necessario vagliare attentamente ogni singola proposta di miglioramento architetturale arrivando perfino a scartare quelle che non erano in grado di offrire un miglioramento prestazionale nell'ordine dell'1% a fronte di un consumo energetico minore del 3%. Contemporaneamente, lo sviluppo si \u00e8 concentrato sull'ottimizzazione dell'esecuzione parallela, grazie anche ad un nuovo gestore delle istruzioni dedicato alle istruzioni indipendenti, quelle cio\u00e8 slegate dal risultato di altre istruzioni e che proprio per questa caratteristica possono essere eseguite parallelamente ad altre istruzioni, incrementando cos\u00ec la velocit\u00e0 di esecuzione complessiva.\nUn esempio di ottimizzazione sul piano energetico \u00e8 dato dal fatto che, a detta di Intel, i nuovi processori saranno in grado di passare tra i vari stati energetici pi\u00f9 velocemente rispetto a quelli basati sull'architettura precedente: il \"PLL lock time\", per esempio sarebbe stato accelerato del 56%.\nMacro-Fusion anche a 64 bit.\nNell'architettura Core esisteva un limite intrinseco nell'implementazione di una nuova funzionalit\u00e0, conosciuta come \"Macro-Fusion\", che non funzionava in presenza di codice a 64 bit, e in ambito server (dove questo tipo di codice \u00e8 ormai all'ordine del giorno) questo era un'evidente limitazione, superata in Nehalem.\nOltre a questo, anche in generale il numero, e la variet\u00e0, delle istruzioni x86 che possono essere \"fuse\" insieme \u00e8 stato aumentato notevolmente in modo da poter eseguire tale operazione anche ripetutamente nel corso di una singola elaborazione.\nMigliorato il Loop Stream Detector.\nUn'altra funzionalit\u00e0 introdotta con l'architettura precedente e migliorata nel progetto Nehalem riguarda il cosiddetto \"Loop Stream Detector\". Intel ha dichiarato che questo nome indica di fatto uno specifico buffer interno alla CPU che ha lo scopo di immagazzinare una serie di istruzioni che il processore dovr\u00e0 elaborare di l\u00ec a poco; qualora venisse rilevato un \"loop\", ovvero un \"ciclo\" all'interno di tale buffer, \u00e8 evidente che sarebbe superfluo, anzi dannoso per le prestazioni, se il processore andasse a recuperare i dati da elaborare nella cache ad ogni iterazione prevista da tale loop e di conseguenza il \"Loop Stream Detector\" consente di avere in un buffer di dimensioni molto ridotte tutte le istruzioni da elaborare all'interno del loop, comportando quindi un aumento di efficienza della computazione.\nCon Nehalem Intel ha migliorato tale funzionalit\u00e0 portando da 18 a 28 le istruzioni che tale buffer \u00e8 in grado di immagazzinare e inoltre esse non sono pi\u00f9 di tipo x86 ma direttamente \u00b5ops (micro-operations); un altro importante miglioramento si \u00e8 avuto soprattutto spostando fisicamente all'interno della catena della pipeline la sua posizione; se nell'architettura Core esso era posizionato subito dopo la fase di \"fetch\" delle istruzioni (ovvero dopo la fase di lettura delle istruzioni da elaborare), in Nehalem si trova dopo la fase di \"decode\", in questo modo la disabilitazione della parte \"a monte\" della pipeline in presenza di un loop, interessa pi\u00f9 stadi di quest'ultima consentendo un maggiore risparmio energetico durante l'elaborazione di questi cicli.\nIl fatto che le istruzioni memorizzate nel buffer non siano pi\u00f9 complesse istruzioni x86 ma semplici \u00b5ops pu\u00f2 facilmente ricordare la struttura della cache L1 del Pentium 4. In effetti il team di sviluppo dell'architettura Nehalem, non \u00e8 pi\u00f9 quello di Haifa in Israele che aveva realizzato l'architettura Core, ma quello di Hillsboro in Oregon che ai tempi aveva progettato l'architettura NetBurst alla base proprio del Pentium 4; non sorprende quindi pi\u00f9 di tanto il fatto che questi ingegneri abbiano in un certo senso \"risuscitato\" alcune soluzioni sviluppate allora al fine di poterle integrare in questo nuovo progetto. Ovviamente un progetto di quasi 10 anni non poteva essere integrato in Nehalem senza opportuni cambiamenti e infatti mentre nel Pentium 4 era presente un solo decoder in grado di diagnosticare un \"data cache miss\" ovvero l'assenza di uno specifico dato nella cache, nella nuova incarnazione di tale tecnologia sono presenti ben 4 di questi decoder affiancati dal Loop Stream Detector che in certe situazioni migliora ulteriormente il lavoro di questi decoder.\nNuovi algoritmi ottimizzati.\nPer migliorare il pi\u00f9 possibile le prestazioni, Intel ha integrato inoltre in tutta l'architettura Nehalem una serie di nuovi algoritmi, tra i quali:\nCardini dell'architettura Nehalem.\nOltre alle gi\u00e0 citate revisioni di funzionalit\u00e0 gi\u00e0 presenti nell'architettura precedente, la nuova architettura Nehalem ha visto l'introduzione di 5 grandi innovazioni rispetto al passato, descritte brevemente di seguito; non tutte sono completamente inedite, ma per l'integrazione nella nuova architettura sono state ulteriormente rifinite in modo da essere ottimizzate per questo nuovo progetto. Quelle inedite invece, porteranno a una vera e propria frattura con il passato, promettendo di offrire un'efficienza complessiva sempre pi\u00f9 elevata.\nDynamically Scalable Architecture.\nCon questo nome Intel vuole indicare una peculiarit\u00e0 della nuova architettura che viene definita dal produttore come \"dinamicamente scalabile\"; per ottenere questo risultato, gli sviluppatori hanno progettato ogni modulo base del processore in maniera separata in modo da poter poi \"assemblare\" come in un gioco di costruzioni i vari moduli in modo da realizzare i diversi modelli per i vari settori di mercato. Le intenzioni di Intel sono quindi quelle di poter adattare il progetto ai vari segmenti di mercato in maniera ancora pi\u00f9 semplice rispetto al passato, potendo operare facilmente sul quantitativo di cache, sui controller d'interconnessione e di memoria integrati nelle CPU in modo da poter realizzare prodotti anche molto differenti a seconda delle esigenze del mercato con il minimo intervento sul progetto generale dell'architettura. A questo proposito \u00e8 utile considerare 2 processori annunciati, Beckton e Havendale (in realt\u00e0 quest'ultimo progetto \u00e8 stato sospeso nel primo trimestre 2009 per ragioni prettamente commerciali), che avranno caratteristiche talmente diverse da sembrare quasi 2 progetti completamente separati e invece sono entrambi basati sulla nuova architettura Nehalem e rappresentano quindi un ottimo esempio per comprendere le potenzialit\u00e0 di questo approccio \"scalabile\" illustrato da Intel.\nA met\u00e0 giugno 2008 Intel ha fornito alcuni dettagli su come abbia configurato l'organizzazione interna della nuova architettura in modo che sia scalabile in funzione dell'ambito di utilizzo al quale una specifica versione di CPU sar\u00e0 destinata. I componenti interni del processore, come il core, il controller della memoria e il BUS di I/O, possono gestire in modo indipendente tra di loro frequenza di funzionamento e voltaggio di alimentazione. Tale risultato \u00e8 stato ottenuto mediante un'interfaccia di tipo sincrono, e non asincrono come avvenuto in precedenti approcci di simile portata, cos\u00ec da minimizzare la latenza di accesso.\nIntel QuickPath Interconnect (QPI).\nL'architettura Nehalem ha portato con s\u00e9 diverse innovazioni, per certi versi rivoluzionarie, perlomeno in casa Intel; tra queste \u00e8 necessario ricordare l'adozione del nuovo bus seriale CSI (acronimo di Common System Interface) che \u00e8 poi stato rinominato ufficialmente in \"Intel QuickPath Interconnect\" (QPI). Si tratta di un nuovo tipo di BUS di comunicazione che viene integrato nei processori destinati al settore server e desktop di fascia alta, che rappresenta per molti versi l'alternativa Intel a HyperTransport, standard di comunicazione utilizzato da AMD nelle proprie architetture Athlon 64, Opteron e Phenom.\nLe soluzioni precedenti basate sul tradizionale BUS di sistema ormai cominciavano a mostrare i loro limiti prestazionali soprattutto in ambito server e pi\u00f9 precisamente in ambito multiprocessore, dove ormai erano presenti veri e propri colli di bottiglia nella comunicazione tra le varie CPU e i chipset. Lo scopo primario del BUS QPI \u00e8 quello di permettere al processore di comunicare direttamente con i vari altri componenti collegati alla motherboard, beneficiando quindi di una banda passante maggiore e di latenze sempre pi\u00f9 ridotte. La caratteristica peculiare di QPI \u00e8 quella di essere una tecnologia di connessione \"point-to-point\" che elimina gli svantaggi portati da un solo BUS condiviso tra tutti i processori, il controller memoria e il controller I/O. QPI utilizza collegamenti da 6,4 Gigatransfers al secondo, per un'ampiezza di banda totale complessiva che pu\u00f2 arrivare fino a 25 GB/s per ciascun collegamento (la met\u00e0, 12,8 GB/s, in ciascuna direzione); in altre parole, ogni processore presente nel sistema comunica con il chipset mediante un collegamento da 25 GB/s di banda passante.\nAl pari dell'intera architettura, anche lo stesso BUS QPI \u00e8 stato progettato per essere altamente scalabile e a dimostrazione di questo fatto si pu\u00f2 citare il fatto che esistono diversi progetti diversificati in base al numero di collegamenti QPI e alla loro frequenza di funzionamento. I processori Bloomfield gi\u00e0 presentati integrano un solo collegamento, mentre Gainestown che sar\u00e0 alla base dei prossimi Xeon DP per sistemi biprocessore ne avr\u00e0 2; la versione destinata al settore dei server multiprocessore, Beckton invece, ne avr\u00e0 4 e non \u00e8 esclusa una versione da ben 8 collegamenti QPI distinti, rendendo di fatto possibile la costruzione di sistemi server fino a 8 vie basati su questi processori, che siano in grado di scambiare informazioni tra di loro direttamente oppure di essere collegati sempre in modo diretto ad un elevato numero di periferiche. Nel settore server, sembra che la tecnologia QPI verr\u00e0 implementata mediante 2 collegamenti a piena ampiezza e 2 a mezza ampiezza, per un totale di 32 GB di banda a disposizione.\nAltra caratteristica molto importante promessa dall'adozione dello standard QPI \u00e8 l'implementazione di tale BUS non solo nelle CPU x86 basate su Nehalem ma anche nelle future soluzioni Itanium 2 Tukwila, allo scopo di \"unire\" i due mondi x86 e IA-64. Intel promette che nel futuro sar\u00e0 possibile sostituire un processore Xeon con un Itanium 2 sulla stessa piattaforma hardware senza la necessit\u00e0 di altri interventi.\nController di memoria RAM integrato.\nIl nuovo BUS seriale non \u00e8 l'unica caratteristica ispirata alle soluzioni AMD che \u00e8 stata implementata nei processori basati sull'architettura Nehalem: all'interno di tutte le nuove CPU viene integrato anche il controller della memoria RAM. Inizialmente era previsto che solo alcune versioni integrassero tale controller, ma successivamente Intel ha deciso di estendere tale funzionalit\u00e0 a tutta la gamma.\nLa presenza di un \"memory controller\" integrato nel processore consente di ottenere 2 importanti benefici: in primo luogo la riduzione della latenza relativa alle comunicazioni del processore con la memoria, in secondo luogo una scalabilit\u00e0 dell'ampiezza di banda direttamente proporzionale al numero di processori presenti nel sistema.\nA differenza di quanto avviene negli ultimi progetti di casa AMD, i processori Phenom, in cui sono presenti 2 controller di memoria DDR2 da 64 bit ciascuno, il controller integrato nelle soluzioni Nehalem supporta memorie DDR3 fino a configurazioni a 4 canali (solo per soluzioni Xeon MP per sistemi multiprocessore); gi\u00e0 con 3 canali di memoria (utilizzati per le soluzioni di fascia alta del mercato desktop) con supporto alla memoria PC3-12800 (ovvero DDR3 a 1600\u00a0MHz) \u00e8 possibile ottenere una banda di memoria teorica di 38,4 GB/s, che costituisce comunque un salto notevole rispetto al passato. Le migliori prestazioni ottenibili con le soluzioni precedenti all'architettura Nehalem, che sono al massimo a doppio canale, raggiungono \"solo\" i 21,3 GB/s. Nei modelli con controller di memoria triple channel operanti con moduli DDR3-1333 si arriva a 32 GB/s, ma solo alcuni modelli sono in grado di sfruttare tale standard di memoria, mentre altri sono limitati alla DDR3-1066.\nSebbene in ambito monoprocessore i vantaggi di tale integrazione siano maggiormente teorici che pratici (l'aumento di prestazioni seppure visibile non \u00e8 proprio eclatante), i veri vantaggi di questo nuovo approccio introdotto da Intel saranno maggiormente evidenti nel settore server e in particolare in quello multiprocessore (ancora una volta \u00e8 evidente come Intel con Nehalem abbia pensato soprattutto ad ottimizzare questo settore). Mediante l'approccio tradizionale, in cui il controller della memoria RAM era situato nel northbridge del chipset, ad ogni nuova CPU collocata nel sistema, l'ampiezza di banda del canale dedicato alla comunicazione con la memoria rimaneva costante, diventando anche un collo di bottiglia in certe configurazioni pi\u00f9 spinte. Ora, dato che il controller \u00e8 presente in ogni CPU, ad ogni processore aggiunto aumenta proporzionalmente anche l'ampiezza del canale verso la memoria dato che ciascuno di essi ha il proprio spazio locale di memoria.\nEssendo presenti pi\u00f9 controller di memoria indipendenti ed avendo quindi ciascuna CPU uno spazio di memoria riservato, \u00e8 chiaro che Intel ha dovuto prevedere la possibilit\u00e0 da parte di ogni processore di accedere anche allo spazio di memoria di un altro; si possono quindi distinguere 2 situazioni differenti di accesso alla memoria, a seconda che un processore cerchi di accedere ad un dato presente nel proprio spazio di memoria, che prende il nome di \"memoria locale\", oppure che tenti l'accesso ad un dato presente nello spazio di memoria di un altro, ovvero tenti un accesso alla \"memoria remota\". Nel primo caso l'ampiezza del canale di collegamento sar\u00e0 massima e la latenza di accesso minima, mentre nel secondo caso, essendo necessario un trasferimento di dati attraverso un collegamento QPI tra le 2 CPU, si avr\u00e0 un leggero calo di prestazioni.\nAppare molto difficile prevedere a quanto possa ammontare in termini pratici il rallentamento dovuto a tale organizzazione della memoria, in quanto dipende in gran parte dal tipo di applicazione in uso; secondo Intel la latenza di un accesso alla \"memoria remota\" \u00e8 superiore di circa il 70%, mentre la banda passante pu\u00f2 ridursi della met\u00e0, rispetto ad un accesso alla \"memoria locale\".\nSimultaneous Multi-Threading.\nNell'architettura Nehalem \u00e8 stata integrata una nuova incarnazione della tecnologia Hyper-Threading che ha preso il nome di Simultaneous Multi-Threading (si tratta in realt\u00e0 del nome generico di questa tecnologia gi\u00e0 utilizzato anche da altri produttori, e che era stato rinominato da Intel ai tempi del lancio dei processori dotati di Hyper-Threading). La tecnologia Hyper-Threading era stata abbandonata da Intel in concomitanza del passaggio dall'architettura NetBurst alla Core, in quanto sembrava che essa apportasse benefici praticamente nulli quando abbinata a processori dual core basati su tale architettura.\n\u00c8 probabile, sebbene non confermato ufficialmente da Intel, che anche la ricomparsa di una tecnologia come questa, al pari di quanto fatto per le innovazioni apportate al \"Loop Stream Detector\" di cui si \u00e8 parlato sopra, e che evidentemente si ispira a quanto sviluppato ai tempi per il Pentium 4, dipenda dal fatto che il team di sviluppo \u00e8 lo stesso; in effetti \u00e8 abbastanza comprensibile che dopo una serie di sforzi dedicati a sviluppare certe tecnologie gli sviluppatori stessi siano reticenti ad abbandonarle totalmente, e inoltre alcune modifiche interne all'architettura Nehalem, come l'aumento della banda passante della memoria e la bassa latenza di accesso data dal controller integrato hanno certamente favorito la sua re-introduzione.\nAl pari di quanto possibile con Hyper-Threading anche la nuova versione, Simultaneous Multi-Threading, consente ad ogni core di elaborare contemporaneamente due thread, per un totale di thread gestibili pari quindi al doppio dei core di processore presenti nel sistema. In sostanza in presenza di tecnologie come questa, il sistema operativo \"vede\" il doppio dei core fisicamente esistenti nel sistema; prendendo ad esempio un processore Nehalem da 4 core \"fisici\", se viene abilitata da BIOS la tecnologia SMT, il sistema operativo vedr\u00e0 8 core \"logici\" che dal punto di vista software saranno indistinguibili da 8 core fisici veri e propri.\nVa sottolineato che per poter utilizzare tecnologie come SMT \u00e8 necessario comunque duplicare alcune aree interne della CPU, e in particolare i registri (si tratta comunque di un notevole risparmio rispetto alla duplicazione di interi core, \"pagato\" ovviamente con un minore impatto sulle prestazioni reali). Intel non ha fornito molti dettagli sui principi di funzionamento che ha differenziato questa nuova incarnazione della tecnologia rispetto a quanto era avvenuto ai tempi del Pentium 4, limitandosi a dire che essa \u00e8 sostanzialmente differente, soprattutto come efficienza complessiva, grazie anche alla presenza di un pi\u00f9 ampio quantitativo di cache e alla maggiore banda passante della memoria per via del controller di memoria integrato.\nPer il momento si sa che una differenza dipende proprio dal diverso approccio che la vecchia architettura NetBurst e la nuova Nehalem hanno verso il parallelismo delle istruzioni; mentre il vecchio progetto prevedeva processori dotati di pipeline molto lunghe (inizialmente 20 stadi ma poi addirittura 31, nelle versioni successive), nell'architettura Nehalem gli sviluppatori hanno optato per un aumento del numero delle unit\u00e0 di esecuzione: ora esse sono 6 in grado di svolgere 3 operazioni di calcolo e 3 operazioni di scambio dati verso la memoria di sistema. Un tale numero di unit\u00e0 di esecuzione a priori potrebbe anche essere un difetto infatti, in generale, sarebbe pi\u00f9 difficile avere un sufficiente numero di istruzioni che possano essere elaborate in parallelo \"saturando\" tutte le 6 unit\u00e0; Intel ha compensato questo limite rendendo in grado la nuova tecnologia SMT di ricercare le istruzioni da eseguire in parallelo in 2 thread invece che in uno solo come avveniva nella vecchia Hyper-Threading.\nPer poter sfruttare adeguatamente le nuove caratteristiche della tecnologia, Intel ha fornito da tempo agli sviluppatori software alcune informazioni specifiche per poter integrare il corretto supporto nelle proprie applicazioni, rendendo anche possibile determinare se un determinato thread debba essere inviato ad un core fisico oppure ad un core logico reso visibile dalla tecnologia SMT.\nPer non creare colli di bottiglia anche le dimensioni di alcuni buffer interni alla CPU sono state aumentate: in particolare il cosiddetto \"Reorder buffer\" che ha in pratica la funzione di memorizzare le ultime istruzioni out-of-order eseguite e di \"riordinarle\" in modo da ottimizzarne l'esecuzione, \u00e8 ora in grado di immagazzinare 128 dati contro i precedenti 96. Altri buffer che hanno subito miglioramenti sono i seguenti:\nSottosistema video integrato.\nL'architettura Nehalem, a livello di progetto, prevede inoltre un'altra rivoluzione: la presenza, in alcuni versioni di processori destinate alla fascia economica del mercato, del sottosistema video integrato.\nSi tratta di un approccio che segue direttamente quello annunciato da AMD gi\u00e0 nel corso del 2006 sotto il nome di Fusion e che non dovrebbe venire alla luce prima del 2010; il core grafico verr\u00e0 inserito nel package in maniera separata dal core della CPU, mediante un approccio a Die Doppio. Inizialmente tale sottosistema video dovrebbe essere una versione overcloccata del core grafico PowerVR e quindi non dovrebbe raggiungere le prestazioni della proposta di AMD sotto questo punto di vista (dato che essa integrer\u00e0 una GPU derivata dalle soluzioni sviluppate da ATI Technologies), ma \u00e8 previsto che in seguito verranno integrate soluzioni derivate dal progetto Larrabee che Intel ha allo studio ormai da diverso tempo e promette di diventare un nuovo riferimento nell'approccio alla grafica 3D.\nInizialmente erano stati annunciati 2 processori (uno desktop e uno mobile) dotati del comparto grafico integrato, ma successivamente, a febbraio 2009, Intel ha comunicato di aver deciso di \"saltare\" tali modelli in favore dei loro diretti successori che si differenzieranno soprattutto per essere basati sulla seconda generazione dell'architettura Nehalem e che viene indicata da Intel con il nome in codice di Westmere. La novit\u00e0 pi\u00f9 importante introdotta con l'evoluzione Westmere, e quindi con il core Clarkdale \u00e8, come gi\u00e0 accennato sopra, il nuovo processo produttivo a 32 nm (contro quello a 45 nm previsto da Nehalem) oltre ad altre migliorie generali relative all'architettura.\nAltre caratteristiche.\nQuelli esposti sopra sono solo i \"cardini\" della nuova architettura, ma non sono le uniche caratteristiche innovative che dovrebbero consentire ad Intel di conservare lo \"scettro\" delle prestazioni.\nNei nuovi processori sono stati migliorati alcuni algoritmi interni per migliorare l'efficienza complessiva ed \u00e8 stata adottata una nuova gerarchia della cache. Infine nei nuovi progetti viene integrato l'intero set delle istruzioni SSE4 indicato da Intel come SSE4.2 (dove.2 indica la seconda versione). Il motivo di tale denominazione \u00e8 da ricercare nel fatto che gi\u00e0 nella seconda generazione dei processori basati sull'architettura Core (e realizzati a 45\u00a0nm) \u00e8 stata integrata una parte dell'intero set (e precisamente 47 delle 54 istruzioni), indicato da Intel come SSE4.1.\nLe potenzialit\u00e0 delle istruzioni SSE4 erano gi\u00e0 state rese evidenti dalla prima implementazione fatta da Intel in quanto esse consentono di migliorare notevolmente le prestazioni in ambito multimediale soprattutto nella codifica/decodifica di flussi video ad alta definizione. Le 7 nuove istruzioni che sono state integrate nell'architettura Nehalem prendono il nome di \"\"ATA\" che \u00e8 l'acronimo di \"Application Targeted Accelerators\". Si tratta di piccole istruzioni a bassa latenza destinate all'ottimizzazione di specifiche applicazioni; ad esempio vi \u00e8 la possibilit\u00e0 di eseguire una serie di operazioni su codice di linguaggi specifici, come XML, e in generale per manipolare le stringhe di caratteri.\nNuovo livello di Cache: Cache a 3 livelli.\nCome annunciato sopra, l'architettura Nehalem ha portato con s\u00e9 una piccola rivoluzione anche nella gestione della cache. A differenza di quanto avvenuto in passato in tutte le ultime generazioni di architetture Intel, in cui essa era divisa in 2 livelli, i nuovi processori ne contengono 3. Anche in questo caso, si notano diverse similitudini con quanto fatto da AMD con la propria architettura concorrente, quella alla base dei processori Phenom, anch'essi dotati di 3 livelli di cache, sebbene tra le 2 implementazioni sussistano molteplici differenze. Intel si \u00e8 resa conto che una grande cache L2 condivisa tra tutti i core, come avviene nell'architettura precedente, non \u00e8 efficiente in caso di processori con 4 core nativi (va ricordato infatti che la cache L2 nell'architettura Core era condivisa da ciascuna coppia di core, quindi nelle versioni a 4 core, erano presenti in realt\u00e0 2 cache L2 distinte).\nGli sviluppatori hanno quindi deciso di dotare ciascun core una propria cache L1 da 64 KB (divisa a sua volta in 2 blocchi da 32 KB, per le istruzioni e per i dati, al pari di quanto avviene per la precedente architettura Core); la latenza di questa cache per\u00f2 \u00e8 aumentata leggermente rispetto a quella integrata nell'architettura precedente, 4 cicli di clock contro 3. Intel ha motivato tale scelta con l'intenzione di raggiungere con Nehalem frequenze di clock superiori. Ogni core ha anche una propria cache L2 da 256 KB (a differenza della cache L2 da 4 o 6 MB condivisa tra tutti core dell'architettura Core); una cache L2 cos\u00ec piccola e per di pi\u00f9 dedicata a ciascun core ha come conseguenza un netto miglioramento in termini di latenza di accesso che infatti \u00e8 scesa a soli 10 cicli di clock contro i 15 cicli della cache L2 integrata nei processori basati sulla precedente architettura Core, e che di fatto rende questa cache una sorta di buffer tra quella L1 e la pi\u00f9 grande L3, che contiene la maggior parte dei dati in virt\u00f9 delle maggiori dimensioni. A questi primi 2 livelli di cache si aggiunge, come detto, un'ulteriore cache L3 da 8 MB che viene per\u00f2 condivisa tra tutti i core che dovrebbe avere (ma Intel non ha fatto dichiarazioni ufficiali) un tempo di latenza pari a circa 40 cicli.\nInoltre, al pari di quanto fatto nel processore a bassissimo consumo Atom (presentato nella prima met\u00e0 del 2008 e destinato ai sistemi ultra portatili) le cache L1 e L2 non sono realizzate attraverso i tradizionali 6 transistor per ogni bit come per le comuni cache dei processori, ma con 8 transistor per ogni bit. Intel ha deciso di utilizzare questo particolare approccio in quanto consente di ridurre la tensione applicata alla cache, e di conseguenza ridurre ulteriormente i consumi.\nCache L3 di tipo inclusivo.\nLe differenze con il passato non si fermano alla presenza di un ulteriore livello di cache, ma quello che cambia \u00e8 anche la gestione della gerarchia della cache (e anche in questo caso si tratta di un'ulteriore differenza rispetto all'implementazione AMD): mentre per le architetture precedenti essa era di tipo \"esclusivo\", per i processori basati su Nehalem essa \u00e8 di tipo \"inclusivo\"\". Questa caratteristica significa che all'interno dei nuovi processori la cache L3 contiene anche le informazioni presenti negli altri 2 livelli di gerarchia della cache; in altri termini 1,28 MB circa di cache L3 sono destinati a contenere i dati e le istruzioni presenti nelle altre cache.\nA prima vista potrebbe sembrare un approccio poco efficiente, ma Intel ha motivato tale scelta spiegando che nel caso in cui dovesse fallire una richiesta di dati o istruzioni alla cache L3, si avrebbe la garanzia che quanto richiesto si trova al di fuori del processore (quindi nella memoria di sistema) e non vi \u00e8 cos\u00ec la necessit\u00e0 di dover andare ad ispezionare gli altri livelli di cache come avviene nelle soluzioni tradizionali, a tutto vantaggio di una maggiore velocit\u00e0 computazionale e di una riduzione della latenza. Se al contrario il dato cercato \u00e8 presente nella L3, allora 1 bit per ciascun core del processore associato ad ogni linea della cache L3 indicher\u00e0 la \"potenziale\" presenza di questo dato anche nelle cache di livello pi\u00f9 basso e di quale core. Un altro vantaggio derivante da questo approccio \u00e8 il fatto che lo scambio di dati tra i vari core diminuisce notevolmente, dato che la coerenza della varie cache private \u00e8 gi\u00e0 assicurata.\nNuovo \"Translation Lookaside Buffer\" (TLB).\nCon Nehalem viene introdotto un approccio gerarchico anche per quanto concerne il Translation Lookaside Buffer (TLB); questo buffer contiene una porzione della \"page table\", ovvero quella struttura di dati utilizzata dal sistema operativo che include le corrispondenze tra gli indirizzi virtuali e quelli fisici della memoria. Il TLB, essendo di fatto una cache ad alta velocit\u00e0, consente di velocizzare la traduzione degli indirizzi virtuali in indirizzi fisici, e si tratta di un elemento presente gi\u00e0 da molto tempo nei processori desktop e server, ma unicamente in versione a singolo livello. Pi\u00f9 precisamente, nell'architettura Core tale unico livello \u00e8 di dimensioni estremamente ridotte, pari a soli 16 valori immagazzinabili, seppure molto veloce nel caricamento dei dati, e a questo si aggiungeva un sottolivello (non un vero e proprio secondo livello) in grado di memorizzare 256 valori relativi ai \"loads missed\".\nIn Nehalem \u00e8 stato introdotto un vero e proprio secondo livello da 512 KB per incrementare le prestazioni complessive. Il primo livello \u00e8 ora condiviso tra dati e istruzioni ed \u00e8 in grado di memorizzare fino a 64 valori per le cosiddette \"small pages\" che hanno dimensioni tipiche intorno ai 4 KB, oppure 32 valori per le \"large pages\", con dimensioni pari a 2-4 MB, in riferimento al caricamento di dati. In riferimento al caricamento delle istruzioni invece esso \u00e8 pari a quello dell'architettura Core per quanto riguarda le \"small pages\", quindi 128 valori, e si limita a 7 valori per le \"large pages\". Il secondo livello, che fa il suo debutto con questa architettura, \u00e8 in grado invece di operare solo con le \"small pages\" ma nelle intenzioni del produttore dovrebbe garantire un miglioramento con quelle applicazioni che utilizzano grandi insiemi di dati.\nAltre tecnologie implementate: un occhio al risparmio energetico.\nOltre alle ormai scontate istruzioni MMX, SSE, SSE2, SSE3, SSSE3, EM64T e XD-bit, \u00e8 stato implementato, come detto, anche l'intero set di istruzioni SSE4, indicato come SSE4.2. Non mancano ovviamente la tecnologia di virtualizzazione Vanderpool e quella di risparmio energetico SpeedStep, che nelle nuove CPU vanta decisi miglioramenti; grazie alla nuova tecnologia Power Gate, infatti, i processori della famiglia Nehalem sono in grado di rallentare e accelerare la frequenza di ogni core individualmente a seconda della specifica occupazione e arrivare addirittura allo \"spegnimento\" indipendente di ogni singolo core, riducendone il voltaggio a zero, e non limitandosi a diminuirne le richieste energetiche. A questa tecnologia se ne unisce anche un'altra esattamente duale, chiamata Intel Turbo Mode che \u00e8 in sostanza il nuovo nome della Intel Dynamic Acceleration gi\u00e0 vista nei Core 2 Duo Merom e Penryn alla base delle piattaforme Centrino Duo Santa Rosa e Centrino 2 Montevina. La nuova architettura Nehalem porta tale tecnologia in tutti i settori di mercato e grazie ad essa \u00e8 possibile aumentare il clock dei soli core utilizzati in modo da velocizzare l'elaborazione di quelle particolari applicazioni che non sono in grado di sfruttare adeguatamente un processore multi core. Avere meno core attivi, consente infatti di aumentare il clock (e quindi il consumo) dei core rimanenti senza eccedere le specifiche della CPU stessa.\nAnche la gestione del calore dissipato ha visto importanti miglioramenti: a differenza di quanto avviene nei processori precedenti, che al raggiungimento di una certa temperatura abbassano istantaneamente il proprio clock al valore pi\u00f9 basso possibile, nei nuovi basati sull'architettura Nehalem il clock viene abbassato progressivamente fino al raggiungimento della temperatura adeguata.\nProcessori basati sull'architettura Nehalem.\nInizialmente erano previste versioni da 1 a 8 core, ma dato che gi\u00e0 a partire dall'inizio del 2008 sono stati presentati i primi processori Celeron Dual Core basati, come il nome lascia facilmente intendere, su un'architettura dual core, appare un po' strano che possa venir presentata una versione di Nehalem ancora single core dopo quasi un anno dalla presentazione delle prime CPU dual core commercializzate a prezzi intorno ai 50 $.\nPi\u00f9 probabilmente, e gli ultimi annunci sembrano confermarlo, la famiglia di processori Nehalem sar\u00e0 costituita \"solo\" da CPU dual, quad e octo-core. I primi processori basati sulla nuova architettura saranno quelli conosciuti con i seguenti nomi in codice: Bloomfield, Gainestown, Beckton, Clarksfield e Lynnfield. In ogni caso il lancio dei primi processori basati su architettura Nehalem \u00e8 avvenuta a novembre 2008, grazie al core Bloomfield.\nCome accennato sopra, i processori dotati di comparto video integrato (che erano i progetti Havendale e Auburndale) sono stati annullati da Intel a febbraio 2009; il produttore avrebbe deciso di \"saltare\" tali step evolutivi in favore delle prime versioni a 32\u00a0nm che si chiameranno Clarkdale e Arrandale (rispettivamente per il settore desktop e mobile); ufficialmente tale decisione \u00e8 stata presa per pure considerazioni di utilit\u00e0 e non per problemi tecnici relativi alla produzione.\nA settembre 2007 Intel aveva annunciato di aver appena completato la produzione dei primi prototipi di processori a 4 core, basati su architettura Nehalem, e che questi sono composti da ben 731 milioni di transistor. Si tratta di un valore inferiore rispetto agli 820 milioni di transistor delle soluzioni a 4 core basate sulla seconda generazione dell'architettura \"Core\" (per esempio il core Yorkfield) ma giustificata da 2 ragioni fondamentali: la prima risiede nel fatto che la gestione delle comunicazioni interne di un processore a 4 core \"nativo\" ovvero realizzato in un unico die mediante l'approccio a Die Monolitico, \u00e8 pi\u00f9 semplice da realizzare e richiede quindi meno componenti rispetto alla connessione di 2 die dual core mediante un approccio a Die Doppio come avviene nelle soluzioni precedenti e, in secondo luogo, l'architettura Nehalem \u00e8 stata sviluppata per sfruttare in maniera ancora pi\u00f9 efficiente la cache L2 che \u00e8 certamente il componente di una CPU che ne fa aumentare pi\u00f9 di ogni altro il numero di transistor, e richiederne quindi una quantit\u00e0 minore. Se infatti Yorkfield \u00e8 dotato di una cache L2 di 12 MB (separata per\u00f2 in 2 blocchi da 6 MB ciascuno condiviso da una sola coppia di core), le soluzioni a 4 core basate su Nehalem ne conterranno 8 MB (condivisa per\u00f2 da tutti e 4 i core).\nPrestazioni di Nehalem a confronto con Core.\nAl momento mancano ovviamente test indipendenti ma sembra che un processore basato su architettura Nehalem, confrontato con un analogo modello appartenente alla precedente generazione (basato quindi sulla versione a 45\u00a0nm dell'architettura \"Core\"), abbia prestazioni single threaded migliori del 10%-25% (a seconda delle applicazioni) e del 20% fino anche al doppio, nelle applicazioni multi threaded. L'aumento di prestazioni sar\u00e0 dovuto anche al supporto a 128 micro-ops in-flight rispetto alle 96 dell'architettura Core.\nPer quanto riguarda invece i consumi, questi dovrebbero essere circa il 30% in meno a parit\u00e0 di prestazioni.\nMotherboard completamente ridisegnate.\nL'architettura Nehalem non va a influenzare solo il progetto dei microprocessori, ma anzi, anche quello delle schede madri (seppure indirettamente). Le varie novit\u00e0 architetturali introdotte con Nehalem, e in particolare il controller della memoria RAM integrato e l'interfaccia QPI, unite ai nuovi socket hanno costretto i vari produttori a riprogettare da zero le proprie soluzioni per poter ospitare i nuovi processori.\nUn tale impegno chiaramente ha un impatto negativo sui costi finali dei prodotti, dati dalla necessit\u00e0 da parte dei produttori di ammortizzare l'investimento della riprogettazione; in realt\u00e0 le nuove caratteristiche introdotte da Nehalem porteranno con s\u00e9 anche alcuni vantaggi per i produttori di schede madri orientate al settore server. Se fino all'architettura precedente, l'aggiunta di un socket a una scheda madre necessitava anche una buona riprogettazione dei collegamenti tra il chipset e tutti i socket presenti, nelle nuove soluzioni, dato che buona parte delle funzioni precedentemente svolte dal chipset sono ora svolte dalle CPU (controller della memoria e BUS seriale che collega direttamente ciascuna CPU alle altre), l'aggiunta di un nuovo socket alle schede madri diventer\u00e0 relativamente pi\u00f9 semplice ed economico per i produttori.\nConsiderazioni sull'abbinamento \"Processo produttivo/Architettura\" di Intel.\nA partire dall'introduzione dell'architettura Core, successiva alla NetBurst e avvenuta a met\u00e0 2006, Intel ha dichiarato l'intenzione di presentare una nuova architettura ogni 2 anni, in modo da poter tenere il passo con la famosa Legge di Moore. Per aumentare le prestazioni di una CPU mantenendone sotto controllo anche il consumo energetico \u00e8 necessario non solo ottimizzarne l'architettura, ma anche realizzare i nuovi dispositivi con processi produttivi sempre pi\u00f9 raffinati.\nPer limitare gli imprevisti delle innovazioni tecnologiche necessarie al rinnovamento generazionale dei propri processori, a partire dagli inizi del 2006 Intel ha iniziato a seguire una strategia denominata \"Tick-Tock\": prima viene introdotta una nuova tecnologia produttiva sulla base di un'architettura gi\u00e0 collaudata (la fase \"\"Tick\") e in seguito, quando tale tecnologia \u00e8 in grado di fornire rese elevate, la si adotta per produrre una nuova architettura (la fase \"Tock\").\nI primi esponenti di questa nuova filosofia di progetto, furono i processori Pentium D Presler (che avevano praticamente la stessa architettura dei precedenti Smithfield) con cui venne introdotto il processo produttivo a 65 nm (fase \"Tick\"). Dopo aver collaudato la nuova tecnologia costruttiva con queste CPU, Intel pass\u00f2 alla nuova architettura Core dei Core 2 Duo, prodotta sempre a 65\u00a0nm (fase \"Tock\"\").\nIn maniera analoga, tra la fine del 2007 e l'inizio del 2008, Intel present\u00f2 i processori Penryn e Wolfdale che erano in sostanza dei die-shrink del Core 2 Duo, a 45\u00a0nm (fase \"Tick\"). A fine 2008, quando anche questo processo produttivo era ormai a punto, arriv\u00f2 l'architettura Nehalem (fase \"Tock\"). La sua evoluzione Westmere \u00e8 stata realizzata a 32\u00a0nm a partire dai primi mesi del 2010 (fase \"Tick\"), in modo da collaudare anche questa tecnologia in vista dell'architettura successiva Sandy Bridge, uscita poi nel 2011 (fase \"Tock\"). L'intenzione dichiarata di Intel, molto ambiziosa, era quella di migliorare il rapporto performance/watt del 300% entro la fine del decennio.\nSeguendo il medesimo principio, Sandy Bridge \u00e8 stata poi seguita dal die-shrink a 22 nm Ivy Bridge nel 2012 (fase \"Tick\"), che ha quindi mantenuto la stessa architettura ma ha introdotto un nuovo processo produttivo. Nel 2013 arriver\u00e0 anche la nuova architettura Haswell (fase \"Tock\"), il cui die-shrink a 14 nm prender\u00e0 il nome di Broadwell (fase \"Tick\"); quest'ultimo verr\u00e0 poi seguito negli anni seguenti dall'architettura Skylake (fase \"Tock\") e dalla sua ri-scalatura Ice Lake (fase \"Tick\").\nQuesta metodologia di sviluppo, nelle intenzioni di Intel, minimizza i rischi propri dell'adozione di una nuova tecnologia produttiva con un'architettura a sua volta completamente nuova, consentendo ai progettisti di concentrarsi, ad anni alterni, sulla risoluzione di una sola classe di problemi.\nIl successore.\nAppurato che bisogna ritenere completamente archiviato il progetto originale, e considerando Nehalem non pi\u00f9 uno specifico processore ma un'intera architettura in arrivo alla fine del 2008, si pu\u00f2 identificare Westmere come l'evoluzione a 32 nm dell'architettura Nehalem e, successivamente, l'arrivo di Sandy Bridge (precedentemente conosciuta come Gesher) a fine del 2010, rappresenter\u00e0 l'architettura completamente rinnovata che andr\u00e0 a succedere a Nehalem.\nL'arrivo di Westemere prima, e Sandy Bridge poi, prolungher\u00e0 quindi la vita dell'approccio \"Tick-Tock\" descritto poco sopra per l'innovazione delle CPU Intel."}
{"id": "415429", "revid": "56620", "url": "https://it.wikipedia.org/wiki?curid=415429", "title": "Casa di Mazzini a Genova", "text": ""}
{"id": "415430", "revid": "125983847", "url": "https://it.wikipedia.org/wiki?curid=415430", "title": "Giovanni di Danimarca", "text": "Biografia.\nGiovanni era figlio di Cristiano I di Danimarca e di Dorotea di Brandeburgo, figlia del margravio Giovanni di Brandeburgo. \nI tre principali obiettivi politici di Re Giovanni sembra furono il recupero dell'Unione, la lotta contro la Lega Anseatica e la costruzione di un forte potere reale danese. Lavor\u00f2 per ottenere tutte e tre le cose durante il suo regno.\nDurante i primi anni del suo regno port\u00f2 avanti una politica di equilibrio. Con mezzi diplomatici cerc\u00f2 di indebolire la posizione del reggente svedese Sten Sture e cerc\u00f2 nuovi alleati \u2013 fu il primo re danese a stabilire una cooperazione politica con la Russia. Dopo un trattato del 1493, Ivan III di Russia imprigion\u00f2 tutti i mercanti anseatici che commerciavano a Novgorod e istig\u00f2 la Guerra Russo-Svedese (1496-1499). Le citt\u00e0 anseatiche vennero anche disturbate da una guerra segrete da parte di corsari danesi (un'anticipatrice danese, ben pi\u00f9 modesta, della politica della regina Elisabetta I d'Inghilterra contro la Spagna). All'epoca la posizione della Lega Anseatica stava pian piano declinando a causa dei cambiamenti nelle rotte commerciali (dovuti alle nuove scoperte geografiche) e alla crescente opposizione contro la Lega negli stati marinari dell'Europa Settentrionale. \nLa politica interna di Giovanni fu segnata dal supporto economico dei mercanti danesi e da un uso diffuso di persone comuni come funzionari e addirittura consiglieri, nonostante la rabbia della nobilt\u00e0. La pi\u00f9 importante delle sue iniziative fu forse l'avvio della costruzione di una marina militare danese permanente, che venne a giocare un ruolo importante nei suoi ultimi anni.\nIn base al Privilegio di Ripen le Diete dei nobili dei ducati dello Schleswig e dell'Holstein, dovevano eleggere un duca tra i figli del duca precedente. Dopo la morte di Cristiano I, Giovanni riusc\u00ec a sostenere con successo l'elezione di \"entrambi\" i figli come co-duchi (nel 1482), quando sembrava invece che il suo fratello di 10 anni, Federico sarebbe stato eletto. Anche se venne inizialmente concordato che essi dovessero governare i ducati congiuntamente, al compimento della maggior et\u00e0 di Federico (nel 1490) i ducati erano comunque divisi.\nNel 1497 Giovanni conquist\u00f2 la Svezia durante una breve ed efficace campagna militare, dopo aver minato in anticipo la posizione di Sten Sture conquistandosi gran parte della nobilt\u00e0 svedese. Dopo la vittoria il re ag\u00ec saggiamente e perdon\u00f2 i suoi nemici.\nNel 1500 Giovanni comp\u00ec un atto che in Danimarca \u00e8 rimasto molto legato al suo nome: il tentativo fatale di conquistare il Dithmarschen nella Germania Settentrionale che era in realt\u00e0 una repubblica contadina indipendente. Assieme al fratello Federico si imbarc\u00f2 in una campagna su larga scala affidata ad un esercito di mercenari tedeschi, ma gli abitanti del Ditmarshen fecero cadere l'esercito in una trappola dopo aver aperto le dighe di un'area posta sotto il livello del mare, e il tutto fin\u00ec con un disastro militare.\nLa sconfitta scosse il prestigio del re e gi\u00e0 nel 1501 la Svezia si rese indipendente. Durante gli anni seguenti Giovanni combatt\u00e9 una guerra ancor pi\u00f9 aspra contro Sten Sture e il suo successore Svante Nilsson, nella quale si mostr\u00f2 privo di equilibrio e ricorse ad atti di violenza. La guerra produsse tensioni sia con la nobilt\u00e0 danese che con le citt\u00e0 anseatiche, in particolare Lubecca, e nel 1509 fin\u00ec con una pace che in primo luogo lo riconosceva come re di Svezia, ma in realt\u00e0 lasciava indipendenti gli svedesi. I tentativi di opposizione dei norvegesi vennero soffocati dal figlio di Giovanni, Cristiano (in seguito Re Cristiano II di Danimarca), che era vicer\u00e9 di Norvegia dal 1507.\nNel 1510-12 il re combatt\u00e9 un'ultima guerra contro la Svezia e Lubecca, nella quale la Danimarca venne inizialmente messa sotto ma ribalt\u00f2 la situazione con un'offensiva navale. Il risultato per quanto riguarda la Svezia fu il mantenimento dello status quo, ma Lubecca sub\u00ec dalla pace un vero e proprio rovescio politico ed economico.\nNella sua epoca e in parte anche ai posteri, Giovanni \u00e8 spesso apparso come un \"re comune\", un uomo allegro e semplice con modi popolari. Dietro la superficie comunque, sembra sia stato un duro realista e uno zelante calcolatore politico. Per molti aspetti \u00e8 un parallelo scandinavo di Luigi XI di Francia e di Enrico VII d'Inghilterra.\nMatrimonio e figli.\nNel 1478 spos\u00f2 Cristina di Sassonia, nipote di Federico il Gentile di Sassonia. Dal matrimonio nacquero: "}
{"id": "415432", "revid": "1516566", "url": "https://it.wikipedia.org/wiki?curid=415432", "title": "Agello", "text": "Agello \u00e8 una frazione del comune di Magione (PG).\nIl paese si trova in cima ad una collina, ad un'altezza di 411 , e domina da un lato la pianura del paese di Capanne, attraversata dalla strada statale 220 \"Pievaiola\", e dall'altro l'intero specchio del lago Trasimeno. \u00c8 abitato da 794 residenti.\nStoria.\nIl nome del paese deriva dal nome della ninfa Agilla, che nella mitologia \u00e8 innamorata di Trasimeno, figlio del dio Tirreno (si consideri anche che il termine \"agellus\" viene spesso utilizzato per dare il nome a paesi nati su fondi o agri colonici).\nAll'epoca romana risale la fondazione del \"castrum\", in occasione della battaglia contro Annibale (217 a.C.): grazie ad esso si riusciva a controllare il passo di Montebuono, unico collegamento allora disponibile tra Perugia e le sponde occidentali del Trasimeno.\nL'imperatore Enrico VI affid\u00f2 la giurisdizione di Agello a Perugia nel 1186 e i signori del luogo erano i Marchesi del Monte Santa Maria che tuttavia riuscirono a mantenervi un \"servitium\" esentato dal controllo politico da parte del comune perugino. Tale \"servitium\" era probabilmente rappresentato dalla gestione degli interessi di matrice feudale da parte di uomini e famiglie della piccola nobilt\u00e0 rurale legate ai Marchesi da un vincolo di vassallaggio. Queste famiglie, probabilmente consanguinee, diedero origine ad un consortile detto \"de' nobili di Agello\". Una radicata tradizione sostenuta dalla storiografia perugina, riconosce in san Pietro abate fondatore della cattedrale di San Pietro in Perugia, il pi\u00f9 importante soggetto appartenuto a questo antico clan familiare. I suoi membri ricostruirono e fortificarono notevolmente il paese, tanto da trasformarlo in castello (gi\u00e0 nel XII secolo era cinto da mura).\nNel 1390 Michelozzo Michelotti, ribelle di Perugia, occup\u00f2 il castello e ne fece base per scorrerie nel territorio. In seguito, le truppe di Perugia debellarono i ribelli e demolirono in buona parte le difese del castello.\nLa rocca e le mura furono ricostruite verso la fine del XIV secolo, fino all'ultima distruzione causata dal Granduca toscano Ferdinando II nel 1642.\nIn seguito, la fama di Agello fino all'unit\u00e0 d'Italia \u00e8 dovuta soprattutto al fatto di essere considerato covo di briganti e ladroni.\nCultura.\nEventi.\nNella seconda settimana di agosto si svolge la sagra paesana \"Agello \u00e8\"."}
{"id": "415433", "revid": "9", "url": "https://it.wikipedia.org/wiki?curid=415433", "title": "Giovanni II di Svezia", "text": ""}
{"id": "415434", "revid": "508036", "url": "https://it.wikipedia.org/wiki?curid=415434", "title": "Neuss", "text": "Neuss \u00e8 una citt\u00e0 di 152.625 abitanti della Renania Settentrionale-Vestfalia, in Germania. \n\u00c8 capoluogo del circondario (\"Kreis\") circondario del Reno-Neuss (targa NE).\nNeuss si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\n\u00c8 situata sulla riva occidentale del Reno, opposta alla citt\u00e0 di D\u00fcsseldorf (capitale dello stato). Il successo demografico e commerciale di questa citt\u00e0 \u00e8 la sua posizione geografica strategica: \u00e8 situata su un antico (e moderno) crocevia commerciale.\nStoria.\nNeuss era l'antico castrum legionario romano di \"Novaesium\", che qui sorse dall'epoca di Augusto a quella di Traiano. Con l'inizio del II secolo qui sorse un piccolo forte ausiliario ed un \"vicus\" della popolazione dei Cugerni, antico popolo della Gallia."}
{"id": "415435", "revid": "23390", "url": "https://it.wikipedia.org/wiki?curid=415435", "title": "Callimaco di Cirene", "text": ""}
{"id": "415436", "revid": "23390", "url": "https://it.wikipedia.org/wiki?curid=415436", "title": "Alceo di Mitilene", "text": ""}
{"id": "415441", "revid": "228587", "url": "https://it.wikipedia.org/wiki?curid=415441", "title": "Battaglia e Miseferi", "text": "Biografia.\nConosciutisi casualmente a Reggio Calabria grazie ad amici comuni, iniziano il loro sodalizio artistico a met\u00e0 degli anni ottanta con una serie di fortunate trasmissioni radiofoniche su delle emittenti locali.\nNel 1990 partecipano alla trasmissione delle reti RAI \"Stasera mi butto\", riservata a giovani comici emergenti, dove vengono notati da Pier Francesco Pingitore, che li scrittura per lo spettacolo \"Troppa Trippa\" della Compagnia del Teatro Bagaglino.\nDa allora diventano membri stabili della Compagnia del Teatro Bagaglino, dando vita a sketch comici e imitazioni fra le quali ricordiamo quella di Sandro Ciotti e Bruno Vespa.\nTifosi sfegatati della , spesso sono stati ospiti della trasmissione RAI \"Quelli che il calcio\" in qualit\u00e0 di inviati per le partite della formazione amaranto.\nNel 2013 Battaglia prese parte al programma Comunity - L'altra Italia per Rai Italia, condotto da Benedetta Rinaldi, nella puntata dedicata alla Calabria, presentando il suo libro \"Racconti in Amaranto\" (Falzea Editore).\nNel gennaio del 2018 a Giacomo Battaglia venne diagnosticata una grave malattia che per\u00f2 non gli imped\u00ed di continuare a lavorare. Il 26 giugno, al termine di uno spettacolo teatrale con Pippo Franco, venne colpito da un ictus e ricoverato alla clinica Villa Elisa di Cinquefrondi, dove \u00e8 morto senza mai riprendere conoscenza il 1\u00ba aprile 2019."}
{"id": "415442", "revid": "8911", "url": "https://it.wikipedia.org/wiki?curid=415442", "title": "Ippia Maggiore (dialogo)", "text": ""}
{"id": "415443", "revid": "56620", "url": "https://it.wikipedia.org/wiki?curid=415443", "title": "Giacomo Battaglia", "text": ""}
{"id": "415444", "revid": "56620", "url": "https://it.wikipedia.org/wiki?curid=415444", "title": "Luigi Miseferi", "text": ""}
{"id": "415459", "revid": "1926649", "url": "https://it.wikipedia.org/wiki?curid=415459", "title": "Flavio Giampieretti", "text": "Carriera.\nCresciuto nelle giovanili del suo paese, il Passo Corese. Bandiera e capitano dell'Empoli delle promozioni dalla C1 alla A negli anni novanta,con la quale disputa 12 stagioni da professionista, con le parentesi in prestito alla Lodigiani in C1 e al in C2.\nSvincolato dopo la retrocessione, il non se lo lascia scappare, e a parametro zero se lo aggiudica. Per guai fisici e problemi di vario tipo non riesce ad esprimersi al meglio, e non gli vengono risparmiate critiche. Dalla stagione 2005-2006 \u00e8 titolare fisso della zona nevralgica canarina, tenace, un po' rude, un cosiddetto \"picchiatore\".\nDall'agosto 2006 passa alla Lucchese, ma a gennaio dopo non aver collezionato alcuna presenza passa in C2 alla Cisco Roma dove totalizza 10 presenze sino alla fine della stagione.\nDopo questa parentesi si ritrova svincolato, ma il 30 settembre 2008 firma un contratto con il (C1).\nA novembre, si svincola per motivi personali e si accorda con il Borgo a Buggiano, squadra toscana che partecipa al campionato di Eccellenza.\nInizia la stagione 2009-2010 nel Sansovino per poi passare a stagione in corso ai rossoblu dell'A.S.D. Barberino di Mugello, rimanendo dunque nel campionato d'Eccellenza toscana.\nChiusa la carriera agonistica, nel giugno 2011 viene ingaggiato dalla come collaboratore tecnico dell'allenatore Gianluca Atzori."}
{"id": "415462", "revid": "47767", "url": "https://it.wikipedia.org/wiki?curid=415462", "title": "Chiesetta di San Silvestro", "text": "La Chiesetta di San Silvestro si trova nel territorio del comune di Imer, in Trentino, sul monte Totoga, dove domina l'entrata della valle di Primiero.\nSecondo rivelazioni recenti venne costruita nel XIII secolo.\nLa chiesetta viene aperta in occasione del 1\u00ba maggio, il 31 dicembre e il luned\u00ec di Pasquetta.\nGli abitanti del Vanoi salivano un tempo per chiedere il sole al santo, in particolare quando la pioggia non dava tregua e rovinava i raccolti.\nQuesta chiesa, assieme a quelle di San Vittore a Tonadico, San Giovanni e Santa Romina a Mezzano, forma una croce a simbolica consacrazione della vallata di Primiero. Oggi un percorso da trekking denominato La Cros\u00e8ra unisce questi punti con un bel percorso passante per i punti pi\u00f9 caratteristici della valle.\nSull'intitolazione a Papa Silvestro I ha forse influito il fatto che la chiesa dominasse un'area boschiva ripida e di difficile accesso o forse il nome del papa ha sostituito quello di una divinit\u00e0 venerata sul colle prima della diffusione del cristianesimo a Primiero.\nArte.\nLa chiesa contiene un affresco realizzato da Rocco Naurizio nel 1544 con Ges\u00f9 assieme ai quattro evangelisti rappresentati con i loro animali, molto simile all'affresco presente nella cappella di San Giacomo a Tonadico.\nSono attribuite a Marco da Mel (1540) le scene affrescate della vita e martirio di San Giorgio.\nLeggende.\nSi tramandano ben 2 leggende legate a questa chiesetta che \u00e8 circondata, forse per la sua posizione isolata, da un alone di mistero.\nIl Miracolo.\nUn giorno un uomo di Canal San Bovo ricevette un messaggio dalla madre di recarsi il prima possibile da lei a Caoria, una frazione distante alcuni chilometri. L'uomo, vista l'ora tarda, era in dubbio se partire oppure no, ma alla fine decise di partire nonostante il parere contrario della moglie e dei figli.\nIl giorno seguente venne trovato morto con una ferita alla testa e subito i gendarmi si misero alla ricerca dell'assassino che sospettavano fosse qualcuno che conoscesse bene la vittima.\nDopo pochi giorni arrestarono un boscaiolo che aveva avuto delle dispute recenti con la vittima, lo incatenarono nonostante si dichiarasse innocente e lo portarono alla caserma per essere giudicato.\nConscio del fatto che rischiava di essere giustiziato ingiustamente, appena fu nei pressi della Chiesetta di San Silvestro il giovane invoc\u00f2 il santo protettore degli innocenti di liberarlo e subito le catene che tenevano legati i suoi polsi si spezzarono e caddero a terra.\nPer questo motivo il giudice diede la grazia per \"Volont\u00e0 di Dio\" al boscaiolo.\nNon si sa se le catene caddero veramente per il miracolo del santo o per un pi\u00f9 materiale accordo tra il boscaiolo e i gendarmi, ma nella credenza popolare le catene vennero identificate come il simbolo della grazia ricevuta e vennero messe sul cancello d'ingresso della chiesa a testimonianza del miracolo avvenuto.\nLa costruzione.\nSi narra che il luogo scelto per la costruzione della chiesa fosse molto pi\u00f9 a valle di dove ora sorge, in una localit\u00e0 chiamata \"Pe\u0111en\u00e0l\", appena sopra a Masi d'Imer. Vennero portati tutti i materiali per la sua edificazione in quel punto, ma il giorno seguente ogni singola pietra, asse e sacco venne ritrovato in un altro punto.\nPer ben tre giorni vennero risistemate le cose, ma ogni giorno seguente venivano ritrovate spostate nello stesso punto. Un abitante del luogo non poteva essere stato, perch\u00e9 non sarebbe stato nei suoi interessi andare ogni domenica fin sul colle a messa; un forestiero nemmeno, perch\u00e9 non avrebbe fatto tutta quella fatica solo per fare uno scherzo. Questo port\u00f2 la gente a credere che ci fosse stato un intervento divino e quindi fosse quello il punto in cui il santo avesse voluto la chiesa, e l\u00ec venne costruita."}
{"id": "415467", "revid": "919135", "url": "https://it.wikipedia.org/wiki?curid=415467", "title": "Martingala (matematica)", "text": "Nella teoria della probabilit\u00e0, una martingala \u00e8 un processo stocastico formula_1, indicizzato da un parametro crescente formula_2 (spesso interpretabile come \"tempo\"), con la seguente propriet\u00e0: per ogni formula_3, l'attesa di formula_1 condizionata rispetto ai valori di formula_5, \u00e8 uguale ad formula_6. Il pi\u00f9 noto esempio di martingala, in cui il parametro formula_7 \u00e8 continuo, \u00e8 senz'altro il moto browniano.\nEsempio.\nPrima di dare una definizione precisa, illustriamo un esempio. Consideriamo un uomo che giochi a Testa o croce con una moneta: ad ogni lancio della moneta guadagna un euro nel caso esca testa, mentre perde un euro in caso esca croce. Sia formula_8 il denaro (espresso in euro) posseduto dall'uomo rispettivamente prima del primo lancio (formula_9), dopo il primo lancio (formula_10), dopo il secondo lancio (formula_11) e cos\u00ec via. \nSe la moneta non \u00e8 truccata (cio\u00e8 se le probabilit\u00e0 di vincere e perdere ad ogni lancio sono uguali), il valore atteso di formula_12, ovvero del denaro posseduto dopo formula_13 lanci, sar\u00e0 semplicemente formula_14, ovvero il numero di euro inizialmente posseduti. Ma se veniamo a sapere che dopo formula_15 lanci questo signore possiede formula_16 \u20ac, l'aspettativa pi\u00f9 ragionevole riguardo agli euro guadagnati dopo formula_13 lanci (con formula_18) sar\u00e0 invece formula_16. Questa \u00e8 appunto la \"propriet\u00e0 di martingala\".\nStoria.\nIn ambito matematico, il termine \"martingala\" si riferiva originariamente ad una serie di strategie utilizzate dagli scommettitori francesi nel XVIII secolo. La pi\u00f9 semplice di queste strategie veniva utilizzata in giochi simili all'odierno testa o croce: lo scommettitore sceglieva una faccia di una moneta. Questa veniva lanciata, ed il giocatore guadagnava o perdeva una quantit\u00e0 prefissata di denaro a seconda che avesse indovinato o meno la faccia mostrata dalla moneta dopo la caduta. La strategia della martingala consisteva nel raddoppiare la puntata dopo ogni lancio perso. Questa tecnica, che apparentemente conduce ad una vincita finale certa, \u00e8 stata in verit\u00e0 la causa di forti perdite da parte di scommettitori. Un'analisi pi\u00f9 attenta mostra che la posta da mettere in gioco aumenta esponenzialmente con i lanci perdenti, e ci si convince facilmente del fatto che, per assicurarsi la vittoria, bisognerebbe disporre di un capitale infinito da poter scommettere, e bisognerebbe che anche il banco fosse disposto ad accettare poste di qualsiasi taglia. La vincita netta \u00e8 solamente la posta iniziale. Ironia della sorte, uno dei risultati elementari dimostrati dall'odierna teoria delle martingale \u00e8 proprio l'inesistenza di un sistema di scommesse vincente.\nIl concetto di martingala \u00e8 stato introdotto nella teoria della probabilit\u00e0 da Paul Pierre L\u00e9vy. Gran parte dei risultati avanzati riguardanti le martingale sono stati prodotti da Joseph Leo Doob, con contributi importanti da parte di Kiyoshi It\u014d sulle applicazioni analitiche. Dagli anni settanta, la teoria delle martingale ha trovato ampie applicazioni in molti settori della matematica pura ed applicata. In particolare, nella Teoria della probabilit\u00e0, in fisica matematica, ed in finanza matematica. Il successo di tale teoria \u00e8 tale che essa risulta una delle poche branche della matematica nota anche a studiosi di altre discipline, in particolare da chi si occupa di finanza e tecniche di borsa. Anche grazie ai contributi dati a questa teoria, L\u00e9vy, It\u014d e Doob sono considerati tra i maggiori matematici del XX secolo.\nDefinizione.\nMartingale a tempo discreto.\nUna martingala a tempo discreto \u00e8 un processo stocastico a tempo discreto\nformula_20 a valori in formula_21 tale che\nMartingale a tempo continuo.\nUn processo stocastico formula_24 \u00e8 una martingala se\nPi\u00f9 in generale, un processo stocastico formula_27 si dice martingala \"rispetto ad una filtrazione formula_28\" ed una misura di probabilit\u00e0 formula_29 se:\nSubmartingale.\nIl processo stocastico formula_38\u00e8 una submartingala (o sottomartingala) se valgono i primi quattro punti della definizione di martingala e la previsione condizionale di formula_39, sapendo i valori contenuti nella filtrazione formula_40 \u00e8 maggiore o uguale a formula_41, per ogni formula_42, ossia\nformula_43\nSupermartingale.\nIl processo stocastico formula_38\u00e8 una supermartingala se valgono i primi quattro punti della definizione di martingala e la previsione condizionale di formula_39, sapendo i valori contenuti nella filtrazione formula_40 \u00e8 minore o uguale a formula_41, per ogni formula_42, ossia\nformula_49\nMartingale note.\nUrna di Polya.\nSi consideri un'urna contenente inizialmente due palline, una bianca e una nera. Ad ogni estrazione si pesca dall'urna una pallina, si verifica il colore e quindi la si reintroduce nell'urna assieme ad un'altra pallina dello stesso colore. Ad esempio, se alla prima estrazione si pesca una pallina nera, viene inserita nell'urna la pallina appena pescata e un'altra pallina nera. Nella seconda estrazione, quindi, ci saranno due palline nere e una bianca.\nSia formula_50 un processo stocastico che conta il numero di palline nere ad ogni istante formula_51. Si pone formula_52 la proporzione di palline nere all'istante formula_13. Si noti che al primo istante, quando formula_54, ci sono due palline nell'urna, una nera e una bianca. Si definisce formula_55la funzione indicatrice dell'estrazione di una pallina nera all'istante formula_56. La formula_57-algebra generata da formula_58 \u00e8 una filtrazione formula_59 dello spazio formula_60.\nLa previsione del numero di palline nere all'istante formula_61 sapendo il numero di palline nere estratte all'istante formula_13 \u00e8 formula_63. La previsione della proporzione di palline nere presenti nell'urna all'istante formula_61 \u00e8 formula_65.\nPoich\u00e9 risulta formula_66, si pu\u00f2 concludere che formula_67 \u00e8 una martingala rispetto a formula_68."}
{"id": "415468", "revid": "31101", "url": "https://it.wikipedia.org/wiki?curid=415468", "title": "Physeter catodon", "text": ""}
{"id": "415469", "revid": "104485", "url": "https://it.wikipedia.org/wiki?curid=415469", "title": "Testa o croce", "text": "Testa o croce \u00e8 il nome popolare con cui si definisce la tecnica utilizzata per selezionare una scelta tra due possibili, con uguale probabilit\u00e0, utilizzando una moneta. Essa consiste semplicemente nell'associare \"a priori\" le due scelte possibili alle due facce della moneta, quindi nel lanciare quest'ultima in aria, e considerare estratta la scelta relativa alla faccia mostrata dalla moneta dopo la caduta. Sono comuni anche delle semplici varianti, che consistono ad esempio nell'afferrare la moneta \"al volo dopo il lancio, coprirla con le mani e voltarla prima di scoprirne la faccia.\"\nTalora, ci si riferisce anche al \"gioco del testa o croce\", che consiste semplicemente nello scommettere su una delle due facce, e quindi nell'effettuare l'estrazione.\nNelle monete moderne la parte della moneta che spesso raffigura una faccia si riferisce alla testa mentre il lato opposto (che raffigura il valore della moneta stessa) si riferisce alla croce.\nL'estrazione con la tecnica del testa o croce \u00e8 frequentemente usata in ambito sportivo. Ad esempio, prima degli incontri di calcio, \u00e8 d'uso lanciare una moneta per decidere come assegnare le due met\u00e0 campo alle squadre; in passato, nelle competizioni ad eliminazione diretta, l'esito stesso degli incontri conclusi in parit\u00e0 veniva deciso in base al lancio della moneta.\nOrigini.\nIl termine \"testa o croce\" deriva dalle sagome che erano frequentemente utilizzate sulle facce di molte monete (appunto, una testa ed una croce). Questo sistema di estrazione \u00e8 comune in molte culture, con un nome generalmente derivante dalle raffigurazioni sulle facce dei conii dei singoli paesi. Nell'antica Roma, il testa o croce veniva praticato come gioco, ed era denominato \"navia aut capita\" (nave o testa), perch\u00e9 le monete recano su un lato la testa di Giano bifronte e sull'altro la prua di una galea. \n\u00c8 nel 754 che l'imperatore iconoclasta Costantino V fece sostituire l'effige di Cristo con una croce, mentre restava sull'altro lato della moneta l'immagine del sovrano. Da qui il famoso detto italiano. Analogamente, il nome inglese \"heads or tails\" (letteralmente \"teste o code\") deriva probabilmente dalla moneta da dieci pence, su cui erano rappresentate la faccia del monarca regnante, ed un leone araldico con la coda ritta. In Germania, il sistema \u00e8 chiamato \"Kopf oder Zahl\" (testa o numero), poich\u00e9 su un lato della moneta era indicato il valore della stessa. In Irlanda, si usa il nome \"heads or harps\" (teste o arpe), dal momento che questo strumento musicale \u00e8 spesso rappresentato sulle monete (anche sull'attuale euro irlandese). Analogamente, in Brasile il testa o croce \u00e8 detto \"cara ou coroa\" (faccia o corona), in Messico \"\u00e1guila o sol\" (aquila o sole), in Russia \"\u043e\u0440\u0451\u043b \u0438\u043b\u0438 \u0440\u0435\u0301\u0448\u043a\u0430\" (\"or\u00ebl ili re\u0161ka\", aquila o simbolo sul verso), in Svizzera e ad Hong Kong \"\u516c\u5b9a\u5b57\" (testa o parola, infatti sul conio di Hong Kong, il valore delle monete \u00e8 scritto per esteso).\nLe origini del testa o croce sono molto lontane nel tempo. Gi\u00e0 nell'antica Grecia troviamo l'\"Ostrakinda\" (gioco del coccio, o della conchiglia) un passatempo per ragazzi. Due \"avversari\" coloravano la faccia esterna di una conchiglia di nero, e lasciavano bianca quella interna. Uno dei due lanciava quindi in aria la conchiglia, mentre l'altro doveva indovinare quale faccia (nera o bianca, la formula greca era \"nyx kai hemera\", giorno o notte) essa mostrasse una volta a terra.\nLanci multipli.\n\u00c8 possibile utilizzare questa tecnica per estrarre con uguale probabilit\u00e0 tra pi\u00f9 possibili scelte, purch\u00e9 esse siano una potenza di due (come 2, 4, 8, 16 etc). Per estrarre da 2\"n\" possibili opzioni, sar\u00e0 infatti sufficiente lanciare \"n\" volte la moneta, e associare (a priori) ciascun'opzione a una successione di lunghezza \"n\" di teste e di croci.\nDal punto di vista matematico, \u00e8 interessante studiare gli esiti di una serie infinita di lanci della moneta. Un modello tipico per studiare tale sistema \u00e8 quello dello schema di Bernoulli, in cui si studiano sequenze infinite di variabili casuali indipendenti. Infatti la semplicit\u00e0 del modello ha consentito di introdurre nozioni matematiche, come quella di entropia, poi generalizzate a sistemi pi\u00f9 complessi.\nTesta o croce nella cultura.\nTesta o croce \u00e8 divenuto un modello di \"casualit\u00e0\" per antonomasia, vista appunto la natura aleatoria del risultato del lancio della moneta. Nella cultura popolare espressioni come \"\u00e8 un testa o croce\", riferite ad esempio ad un evento, sono utilizzate per rimarcare la forte imprevedibilit\u00e0 dello stesso, spesso in connessione ai rischi relativi a tale mancanza di certezza. Proprio in riferimento a tale idea di casualit\u00e0, sono state prodotte numerose pellicole dal titolo \"Testa o croce\":"}
{"id": "415472", "revid": "2060716", "url": "https://it.wikipedia.org/wiki?curid=415472", "title": "Lingua uigura", "text": "La lingua uigura o uiguro ( \"Uy\u01a3urq\u0259\", o \"Uy\u01a3ur tili\"; in cinese ), chiamata anche \"uyghur\", \"uighur\" o \"uygur\", \u00e8 una lingua turcica parlata in Cina dagli uiguri nello Xinjiang (chiamato dai separatisti anche Turkestan Orientale o Uiguristan).\nDistribuzione geografica.\nIn Cina l'uiguro \u00e8 parlato da 8.500.000 persone (2004), per lo pi\u00f9 residenti nella regione autonoma del Xinjiang. In Kazakistan lo uiguro \u00e8 parlato da 300.000 persone, e vi sono comunit\u00e0 di madrelingua uigura anche in Afghanistan, Australia, Germania, India, Indonesia, Kirghizistan, Mongolia, Pakistan, Arabia Saudita, Taiwan, Tagikistan, Turchia, nel Regno Unito, negli Stati Uniti d'America, ed in Uzbekistan. Nel 2019, i parlanti nativi sono in totale 10,4 milioni.\nNello Xinjiang si pubblicano circa 80 quotidiani e periodici in uiguro; inoltre esistono cinque emittenti televisive e dieci case editrici. Tutte le informazioni e le notizie diffuse dai media devono sottostare allo scrutinio delle autorit\u00e0.\nLingua ufficiale.\nGli Uigur sono uno dei 56 gruppi etnici della Cina, e lo uiguro \u00e8 una delle lingue ufficiali del Xinjiang.\nDialetti e lingue derivate.\nTre dialetti uiguri sono stati identificati dagli etnologi: uiguro centrale, hotan (hetian), e lop (luobu). Le due lingue principali dello Xinjiang sono lo uiguro ed il cinese, poco diffuso nello Xinjiang meridionale.\nClassificazione.\nLo uiguro \u00e8 una lingua turca, inclusa da alcuni linguisti nella famiglia linguistica delle lingue altaiche.\nFonologia.\nLa struttura sillabica pu\u00f2 seguire il modello CV, CVC, o CVCC. Tuttavia la fonologia uigur tende a semplificare i gruppi fonemici di consonanti attraverso l'elisione e l'epentesi. Lo uiguro non \u00e8 una lingua tonale, e possiede l'armonia vocalica propria anche di altre lingue turche.\nVi \u00e8 una distinzione tra vocali lunghe e brevi, che rispondono diversamente ad alcuni processi fonologici, anche se l'ortografia ufficiale non compie la distinzione tra questi diversi tipi vocalici, n\u00e9 tra la /i/ dentale e /\u0131/ velare, che pure gioca un fondamentale ruolo fonologico.\nDegno di nota \u00e8 il fenomeno della \"riduzione\" o dell'\"innalzamento\" delle vocali, per cui le vocali non arrotondate in sillaba iniziale aperta, sono pronunciate [e] se seguite da /\u0131/ o /i/ (scritto \"i\"), mentre le vocali arrotondate in sillaba aperta non finale cambiano in [\u026a] (scritto \"i\"). Ad esempio /al-I\u014b/ \u2192 \"eli\u014b!\" (cfr. il turco \"al\u0131n!\") \u2018prendi!', /ata-lAr-Im-Iz/ \u2192 \"atilirimiz\" (cfr. il turco \"atalar\u0131m\u0131z\") \u2018nostro padre\u2019\u2014 anzich\u00e9 *\"etilirimiz\". Ci\u00f2 perch\u00e9 in Uigur la seconda sillaba ha una /a/, anzich\u00e9 una /\u0131/: \"ata\" \u2018padre\u2019; cf. /at-Im-Iz/ \u2192 \"etimiz\" (cfr. il turco \"at\u0131m\u0131z\") \u2018il nostro cavallo\u2019).\nGrammatica.\nLo uiguro \u00e8 una lingua SVO, ovvero le frasi seguono un ordine Soggetto Verbo Oggetto. Le posposizioni, i genitivi, gli aggettivi ed i numerali sono in genere preposti al verbo ed agli interrogativi. Lo uigur ha prefissi suffissi. L'ordine della frase distingue tra soggetto ed oggetto indiretto, argomento e commento. Sono 8 i casi del sostantivo, indicati da specifici suffissi. I suffissi del verbo marcano persona, oggetto, numero, la seconda persona plurale e 3 livelli di rispetto. Tipi di verbi comprende passivo, riflessivo, reciproco e causale.\nVocabolario.\nIl lessico dell'uiguro deriva dal turco, per\u00f2, similmente all'uzbeco, ha ricevuto moltissimi prestiti dal persiano. Molti internazionalismi sono diventati parte dell'uiguro tramite il russo ed i prestiti pi\u00f9 recenti vengono dal cinese. \nSistema di scrittura.\nTradizionalmente l'alfabeto usato per la scrittura era l'alfabeto arabo, il cui uso inizia nel X secolo. Nel 1969 il governo cinese ha introdotto un alfabeto latino molto simile all'alfabeto turco. L'alfabeto arabo-persiano \u00e8 stato reintrodotto nel 1983, arricchito di nuovi segni diacritici che consentissero di distinguere tutte le vocali dell'Uiguro. L'alfabeto cirillico \u00e8 stato usato nelle aree precedentemente controllate dall'ex Unione Sovietica, mentre un secondo alfabeto latino basato sull'ortografia della lingua turca \u00e8 usato in Turchia e su Internet.\nLa seguente tabella presenta un confronto tra l'alfabeto arabo (\"\u2c69ona Yezi\u2c6a\", \"Qona Yeziq\" \u201cVecchia scrittura\u201d), l'alfabeto latino (\"Yengi Yezi\u2c6a\", \"Ye\u014bi Yeziq\" \u201cNuova scrittura\u201d) usato dal 1969 al 1987, e che corrisponde all'ortografia del Turco, e l'alfabeto fonetico internazionale (AFI). La tabella \u00e8 organizzata secondo l'alfabeto attualmente in uso.\nPer la corretta visualizzazione della tabella potrebbe essere necessaria l'installazione dei font Unicode. La \"e\" uigura, corrispondente alla \"e\" turca, non \u00e8 inclusa nella tabella."}
{"id": "415474", "revid": "1543377", "url": "https://it.wikipedia.org/wiki?curid=415474", "title": "Brithenig", "text": "Il brithenig \u00e8 una lingua artificiale creata nel 1996 dal neozelandese Andrew Smith, in seguito introdotta dallo stesso nella storia alternativa di Ill Bethisad, per poterla rendere maggiormente plausibile.\nEstratto: Il Padre Nostro:\nIl brithenig non fu inventato per essere utilizzato nel mondo reale, come l'esperanto, n\u00e9 per aggiungere nuovi particolari ad un'opera di fantasia, come il klingon per i film e le serie tv di \"Star Trek\".\nPiuttosto, il brithenig fu progettato per illustrare come il latino volgare si sarebbe potuto evolvere se avesse soppiantato il celtico in Gran Bretagna.\nIl risultato \u00e8 una lingua imparentata al francese, allo spagnolo e all'italiano, pur essendo un prodotto artificiale, che differisce da loro per aver avuto cambiamenti di suono simili a quelli che interessarono il gallese, e parole prese in prestito dall'antico celtico e dall'inglese durante la sua pseudo-storia.\nAll'interno della comunit\u00e0 delle lingue artificiali il brithenig \u00e8 molto rispettato, essendo uno degli esempi meglio conosciuti di lingua alternativa. \u00c8 stato, per quanto sappiamo, la prima lingua artificiale con la quale si \u00e8 ricavata una lingua storico-naturale per mezzo di un'evoluzione alternativa, e per questo motivo pu\u00f2 essere considerato il capostipite del genere.\nSimili sforzi per ricavare lingue romanze sono:"}
{"id": "415475", "revid": "30610", "url": "https://it.wikipedia.org/wiki?curid=415475", "title": "Regione di Lima", "text": "La regione di Lima \u00e8 una regione situata nel centro-ovest del Per\u00f9. Confina a nord con la regione di Ancash, a sud con Ica, ad est con Hu\u00e1nuco, Pasco e Jun\u00edn e ad ovest con l'oceano Pacifico. Il capoluogo della regione \u00e8 Huacho.\nGeografia antropica.\nSuddivisioni amministrative.\nLa regione \u00e8 suddivisa in 9 province che sono composte di 128 distretti. Le province, con i relativi capoluoghi indicati tra parentesi, sono:"}
{"id": "415476", "revid": "1408685", "url": "https://it.wikipedia.org/wiki?curid=415476", "title": "Lingua azera", "text": "La lingua azera o azerbaigiana (nome nativo \"Az\u0259rbaycan dili\") \u00e8 una lingua turca parlata in Azerbaigian, Iran, Georgia, Russia, Iraq, Turchia, Ucraina, Kazakistan, Afghanistan, Turkmenistan, Uzbekistan, Kirghizistan.\nDistribuzione geografica.\nSecondo \"Ethnologue\", l'azero \u00e8 un macrolinguaggio parlato da 50 milioni di persone nel mondo.\nAlcuni dialetti di questa lingua si parlano in diverse parti dell'Iran (ma soprattutto nell'area nord-occidentale, conosciuta come Azerbaigian iraniano), dove \u00e8 la lingua dominante e la lingua franca per le minoranze linguistiche dell'area quali i curdi, gli armeni e i talesh; la maggior parte degli azerofoni del mondo vive in Iran. La lingua \u00e8 parlata anche nella Repubblica del Daghestan, in Russia, nella Georgia sud-orientale, nell'Iraq settentrionale e nella Turchia orientale.\nClassificazione.\n\u00c8 una lingua turca del gruppo oghuz, strettamente legata al turco e storicamente influenzata da persiano e arabo.\nSecondo \"Ethnologue\", la classificazione della lingua azera \u00e8 la seguente:\nLingua ufficiale.\n\u00c8 la lingua ufficiale della Repubblica dell'Azerbaigian.\nDialetti e lingue derivate.\nLo standard ISO 639-3 classifica l'azero come macrolingua composta dai seguenti membri:\nLingua azera settentrionale (azj).\nParlata in Azerbaigian, Daghestan ed altre repubbliche ex-sovietiche \u00e8 la Lingua ufficiale dell'Azerbaigian. \u00c8 molto simile al turco moderno. Viene anche parlata nel Dagestan meridionale, lungo le coste del Mar Caspio, nel versante meridionale delle montagne del Caucaso ed in zone sparse dell'Asia centrale. Vi sono circa 7,3 milioni di locutori nativi, e quasi 8 milioni che lo parlano come seconda lingua.\nIl dialetto shirvan \u00e8 la base dell'azero standard. Dal 1992, in Azerbaigian, viene scritto ufficialmente utilizzando l'Alfabeto latino, ma il vecchio sistema basato sull'Alfabeto cirillico \u00e8 ancora in uso.\nLingua azera meridionale (azb).\nParlata nel nord-ovest dell'Iran (Azerbaigian persiano e parte del Kurdistan) ed, in misura minore, nella regione di confine tra Iraq e Turchia, con una piccola comunit\u00e0 anche in Siria.\nIn Iran, il termine persiano per \"azero\" \u00e8 \"torki\" che, letteralmente, significa \"turco\"; in Azerbaigian viene normalmente pronunciato \"t\u00fcrki\".\nLa lingua \u00e8 ampiamente parlata anche nella Regione di Teheran, in quanto gli Azeri sono di gran lunga la minoranza etnica pi\u00f9 numerosa sia in citt\u00e0 che nei territori limitrofi dove formano circa il 25 % dei residenti. Il \"CIA World Factbook\" riporta che la percentuale di locutori in lingua azera meridionale arrivi al 16 % dell'intera popolazione iraniana, approssimativamente 16,9 milioni di persone, e l'etnia azera forma il secondo gruppo etnico in Iran: questo fa della lingua la seconda pi\u00f9 parlata nello stato.\nIl sistema di scrittura utilizzato \u00e8 un alfabeto arabo modificato.\nLingua salchuq (slq).\nOggi quasi certamente estinta. Anticamente parlata in Iran.\nStoria.\nLa lingua azera moderna gradualmente soppiant\u00f2 le preesistenti lingue iraniche (il tat e il pahlavi nel sud), e una variet\u00e0 di lingue caucasiche (in particolare l'udi, pi\u00f9 a nord) ed \u00e8 diventata la lingua principale prima della dinastia safavida; comunque, alcune minoranze in Azerbaigian e Iran continuano a parlare le vecchie lingue iraniche tuttora, e prestiti dal pahlavi e dal persiano sono numerosi in azero.\nL'azero \u00e8 diventato una lingua letteraria molto presto, con alcuni lavori che datano fino all'XI secolo. La conquista russa dell'Azerbaigian settentrionale del XIX secolo divise la comunit\u00e0 di parlanti tra due stati; l'Unione Sovietica promosse lo sviluppo della lingua, ma la cambi\u00f2 notevolmente con due successive riforme dell'alfabeto (dall'alfabeto arabo a quello latino, fino all'alfabeto cirillico), mentre gli azeri in Iran continuarono ad usare l'alfabeto arabo come avevano sempre fatto. Dopo l'indipendenza, la Repubblica di Azerbaigian decise di cambiare ancora, adottando l'alfabeto latino secondo il modello turco.\nLetteratura.\nNell'XI secolo nasce la letteratura classica in azero, basata sui dialetti di Tabriz e Shirvan, facendo uso dei quali scrissero i suoi principali esponenti: Nasimi, Fuzuli e Khatai. La letteratura moderna azera invece si fonda sul solo dialetto di Shirvani, mentre in Iran viene utilizzato quello di Tabriz. Il primo quotidiano in azero, \"\u018fkin\u00e7i\" fu pubblicato nel 1875. Durante il periodo sovietico l'azero viene utilizzato come lingua franca tra le popolazioni turche dell'unione.\nA partire dalla met\u00e0 del XIX secolo inizia ad essere insegnato nell'universit\u00e0 di Baku, Ganja, Sheki, Tbilisi, e Erevan. Dal 1845 viene introdotto anche tra gli insegnamenti dell'Universit\u00e0 di San Pietroburgo in Russia.\nFamose opere letterarie in azero sono Il libro Dede Qorqud (di cui l'UNESCO celebr\u00f2 il suo 1300\u00ba anniversario nel 1998, fu scritto in antico Oghuz,un dialetto turco), Koro\u011flu, Leyla e Majnun, e Heydar Babaya Salam. Tra i pi\u00f9 importanti scrittori e poeti azeri vi sono Imadeddin Nasimi, Muhammed Fuzuli (il primo poeta a scrivere completamente in azero, ma anche in persiano), Hasanoglu Izeddin, Shah Ismail I (il re Azeri), Khurshud Banu Natavan (poetessa), Mirza Fatali Akhundov, Mirza Sabir (satirico), Bakhtiar Vahabzade, e Mohammad Hossein Shahriar (il quale scrisse per\u00f2 pi\u00f9 poemi in persiano che in azero)\nFonologia.\nVocali.\nFonemi vocali dell'azero standard: \nSistema di scrittura.\nUfficialmente adesso gli azeri usano l'alfabeto latino, ma il cirillico di epoca sovietica \u00e8 ancora ampiamente in uso; inoltre \u00e8 diffuso anche l'alfabeto arabo a sud. Per gli azeri vi \u00e8 una corrispondenza precisa tra gli alfabeti latino e cirillico, anche se il secondo ha un ordine diverso:\n(Aa \u0410\u0430), (Bb \u0411\u0431), (Cc \u04b8\u04b9), (\u00c7\u00e7 \u0427\u0447), (Dd \u0414\u0434), (Ee \u0415\u0435), (\u018f\u0259 \u04d8\u04d9), (Ff \u0424\u0444), (Gg \u049c\u049d), (\u011e\u011f \u0492\u0493), (Hh \u04ba\u04bb), (Xx \u0425\u0445), (I\u0131 \u042b\u044b), (\u0130i \u0418\u0438), (Jj \u0416\u0436), (Kk \u041a\u043a), (Qq \u0413\u0433), (Ll \u041b\u043b), (Mm \u041c\u043c), (Nn \u041d\u043d), (Oo \u041e\u043e), (\u00d6\u00f6 \u04e8\u04e9), (Pp \u041f\u043f), (Rr \u0420\u0440), (Ss \u0421\u0441), (\u015e\u015f \u0428\u0448), (Tt \u0422\u0442), (Uu \u0423\u0443), (\u00dc\u00fc \u04ae\u04af), (Vv \u0412\u0432), (Yy \u0408\u0458), (Zz \u0417\u0437).\nPrima del 1929 l'azero era scritto soltanto in alfabeto arabo. Tra il 1929 e il 1938 si \u00e8 invece usato un alfabeto latino, seppure diverso da quello attualmente in uso. Dal 1938 al 1991 \u00e8 stato poi in uso il cirillico, sostituito nel 1991 da quello latino attualmente in uso, anche se la transizione \u00e8 stata lenta. Gli azeri che vivono nelle due province che da loro prendono nome in Iran (ovest e est) hanno invece sempre continuato a usare l'alfabeto arabo nella variante persiana.\nLa lingua azera scritta in alfabeto latino traslittera tutte le parole straniere nella propria forma. Per esempio, \u201cBush\u201d diventa \u201cBu\u015f\u201d e \u201cSchr\u00f6der\u201d diventa \u201c\u015er\u00f6der\u201d.\nVocabolario.\nNumeri cardinali.\nS\u0131f\u0131r (zero), bir (uno), \u00edki (due), \u00fc\u00e7 (tre), d\u00f6rd (quattro), be\u015f (cinque), alt\u0131 (sei), yeddi (sette), s\u0259kkiz (otto), doqquz (nove), on (dieci).\nPer i numeri dall'undici al diciannove, letteralmente essi sono \"diec- uno\", \"dieci-due\", e cos\u00ec via."}
{"id": "415477", "revid": "125635506", "url": "https://it.wikipedia.org/wiki?curid=415477", "title": "Corvus corax", "text": "Il corvo imperiale (Corvus corax ) \u00e8 un uccello passeriforme appartenente alla famiglia Corvidae. Assieme al congenere \"Corvus crassirostris\" rappresenta il pi\u00f9 grande rappresentante della propria famiglia.\nOriginario dell'Eurasia, il corvo imperiale sfrutt\u00f2 il ponte di terra dello stretto di Bering formatosi durante le ere glaciali del Pleistocene per colonizzare il Nord America: si tratta quindi di uno dei pochi animali (fra gli altri vi sono ad esempio l'alce, il lupo e l'orso bruno) a essere presente in ambedue i continenti senza esservi stato importato dall'uomo. Nonostante sia assai ben diffuso e rappresentato in tutto il suo areale, a causa della sua naturale diffidenza e circospezione il corvo imperiale risulta assai pi\u00f9 raro da avvistare rispetto ad altri corvidi, come ad esempio le cornacchie.\nPur essendo un parente abbastanza stretto dei comuni passeri e canarini, si pu\u00f2 dire che il corvo imperiale sostituisca gli avvoltoi nell'emisfero boreale. Rispetto a questi ultimi, tuttavia, la sua dieta risulta assai pi\u00f9 varia, in quanto esso si nutre praticamente di tutto ci\u00f2 che \u00e8 in grado di inghiottire dopo averlo spezzettato col forte becco. La sua innata cautela lo porta infatti a eleggere a propria dimora luoghi selvaggi e relativamente difficili da raggiungere, come aree rocciose e foreste, anche se qualora non venga disturbato dall'uomo pu\u00f2 frequentare anche ambienti antropizzati.\nEtimologia.\nIl corvo imperiale \u00e8 uno dei pochi animali il cui nome scientifico \u00e8 rimasto immutato sin dalla prima classificazione effettuata da Linneo nel \"Systema Naturae\", pi\u00f9 volte soggetta a revisione nel corso degli anni: esso rappresenta inoltre la specie tipo del genere \"Corvus\".\nIl nome scientifico della specie deriva dal greco antico \"\u03ba\u03cc\u03c1\u03b1\u03be\" (\"korax\"), col significato appunto di \"corvo\".\nDescrizione.\nDimensioni.\nIl corvo imperiale \u00e8 uno dei pi\u00f9 grandi Passeriformi viventi: pur non essendo il rappresentante di maggiori dimensioni in assoluto dell'ordine (viene infatti superato dagli uccelli lira e dal congenere \"Corvus crassirostris\", il quale, sebbene abbia dimensioni medie leggermente maggiori, risulti pi\u00f9 piccolo di alcuni esemplari di corvo imperiale particolarmente grandi), raggiunge comunque dimensioni ragguardevoli, che spaziano fra i 56 e i 69\u00a0cm di lunghezza, per un'apertura alare che pu\u00f2 sfiorare il metro e trenta centimetri.\nPer quanto riguarda il peso, il corvo imperiale si contende ancora una volta col congenere \"C. crassirostris\" il primato di passeriforme pi\u00f9 pesante, raggiungendo i 2\u00a0kg negli esemplari pi\u00f9 imponenti. Il peso medio di questa specie, tuttavia, si attesta attorno ai 585-1600 g.\nLe sottospecie meridionali, diffuse in aree pi\u00f9 calde, sono generalmente pi\u00f9 piccole e slanciate rispetto a quelle diffuse in ambienti pi\u00f9 freddi. Inoltre le femmine, a parit\u00e0 d'et\u00e0, tendono a essere leggermente pi\u00f9 piccole dei maschi.\nAspetto.\nIl corvo imperiale presenta corpo robusto con zampe piuttosto lunghe e dotate di forti artigli ricurvi. La coda \u00e8 squadrata, ma nella sua parte distale assume una caratteristica forma a cuneo, utile per identificare la specie: le ali sono digitate e piuttosto larghe.\nLa testa \u00e8 il carattere morfologico che maggiormente distingue questa specie dalle altre della famiglia dei Corvidi: essa si presenta infatti allungata, con occhi di colore bruno scuro e un forte becco. Quest'ultimo \u00e8 piuttosto lungo e leggermente incurvato sul margine superiore, con un abbozzo di uncino in punta: il becco appare per\u00f2 pi\u00f9 corto a causa delle piume setolose che ne ricoprono la parte prossimale, oltrepassando il margine di attacco del becco e andando a formare un anello alla sua base, estendendosi fin quasi al mento sulla mandibola.\nIl piumaggio, folto e serrato, \u00e8 completamente nero, lucido e con riflessi metallici di colore blu-acciaio che appaiono qualora lo si osservi alla luce del sole: a seconda della sottospecie, possono o meno essere presenti sfumature brune su petto e collo, oppure piume biancastre disposte ad anello attorno alla base del becco. Sulla gola, in corrispondenza del gozzo, sono presenti delle particolari piume lanceolate ed erettili, dette \"barbe\", che l'animale utilizza per comunicare il proprio stato d'animo. Le zampe sono nude dal tarso in gi\u00f9, dove si presentano ruvide al tatto e ricoperte sulla loro parte anteriore da un'unica fila di scaglie rettangolari: come anche tutte le altre parti nude del corpo sono nerastre, talvolta con sfumature di colore carnicino in prossimit\u00e0 dell'attaccatura delle unghie. Queste ultime sono forti e a forma di uncino, anch'esse di colore nero lucido. Le dita sono quattro, tre rivolte in avanti e una rivolta all'indietro, assicurando all'animale una salda presa sugli appigli e un buon equilibrio al suolo. L'interno della bocca \u00e8 di colore rosato o rosso vivo, con lingua appuntita e ruvida di colore rossiccio.\nBiologia.\nI corvi imperiali conducono solitamente vita solitaria o in coppie: essi occupano territori che hanno un'estensione che va dai 5 ai 40\u00a0km\u00b2 a seconda delle risorse presenti nella zona. Gli individui giovani tendono invece a formare gruppetti di varia entit\u00e0, mentre gli adulti non ancora accoppiati possono riunirsi in dormitori comuni: pi\u00f9 coppie possono infine formare dei gruppi anche piuttosto duraturi in aree dove il cibo \u00e8 abbondante.\nIl comportamento del corvo imperiale, nonostante la maestosit\u00e0 e la forza dell'animale, \u00e8 assai cauto e prudente: prima di scendere al suolo, esso \u00e8 solito volteggiare lungamente alla ricerca del minimo segno di pericolo presente sul terreno. Soprattutto durante il periodo riproduttivo, per\u00f2, tale prudenza viene quasi del tutto abbandonata e le coppie di corvi imperiali difendono accanitamente il proprio territorio, inseguendo gli intrusi per chilometri e dando luogo anche a spettacolari combattimenti aerei.\nIl volo del corvo imperiale si differenzia nettamente da quello degli altri Corvidi, essendo paragonabile per sveltezza e agilit\u00e0 a quello dei rapaci: l'animale \u00e8 solito descrivere ampi cerchi nel cielo per osservare il territorio alla ricerca di cibo, salvo poi fiondarsi al suolo e riprendere repentinamente quota. Al suolo, invece, i corvi imperiali camminano impettiti e dondolando il capo, in maniera simile ai piccioni: quando si appollaiano sugli alberi, invece, possono disporsi sia tenendo il corpo in orizzontale sia quasi in verticale, mantenendo in quest'ultimo caso un caratteristico aspetto ingobbito. Quando l'animale non vola, le ali vengono sempre tenute piuttosto distanti dal corpo.\nIl corvo imperiale \u00e8 un animale tendenzialmente stanziale: gli individui giovani possono compiere spostamenti di una certa entit\u00e0 (200\u00a0km e oltre) alla ricerca di nuovi ambienti dove stabilire il proprio territorio, mentre le popolazioni residenti nelle aree meno ospitali dell'areale di questa specie possono compiere piccole migrazioni stagionali in caso di stagioni particolarmente inclementi dal punto di vista climatico, come estati particolarmente torride o inverni particolarmente rigidi.\nI corvi imperiali comunicano fra loro mediante una vasta e complessa gamma di suoni: finora le vocalizzazioni di questi animali sono state classificate in una serie di categorie che varia a seconda dei pareri da 15 a 34, la maggior parte delle quali ha la funzione di comunicare coi conspecifici. Oltre ai suoni effettivamente prodotti con emissione di aria, i corvi imperiali comunicano anche sbattendo rumorosamente le ali o il becco, azione quest'ultima maggiormente osservata nelle femmine rispetto ai maschi. La postura del corpo \u00e8 invece indicativa di sottomissione (quando orizzontale) o dominanza (quando verticale) nei confronti di altri esemplari, oppure di richieste di \"grooming\" nei confronti del coniuge.\nI corvi imperiali sono inoltre eccellenti imitatori: essi sono infatti in grado di imitare quasi alla perfezione svariati suoni, come versi di altri animali, rumori di attrezzi o anche la voce dell'uomo, imparando intere frasi anche dopo averle ascoltate una sola volta. Qualora i due componenti di una coppia vengano separati, o per qualche motivo uno dei due non riesca a trovare l'altro, essi cominciano a riprodurre i richiami del consorte disperso per incoraggiarne il ritorno.\nBen nota \u00e8 l'abitudine di questi animali, comune del resto a tutti i corvidi, di impossessarsi di oggetti luccicanti (come pezzi di vetro e metallo) per poi nasconderli o portarli al proprio nido, probabilmente allo scopo di utilizzarli per impressionare i conspecifici.\nIntelligenza.\nFra gli uccelli, i corvi imperiali sono quelli dotati di cervello di maggiori dimensioni in proporzione al corpo: non deve perci\u00f2 stupire il fatto che essi diano prova di grande intelligenza. Sono infatti in grado di imparare ci\u00f2 che viene loro insegnato e addirittura di elaborare in maniera del tutto autonoma risposte efficaci per i problemi che vengono loro presentati.\nMagistrale in questo senso \u00e8 il caso di Roa, corvo tenuto per anni dal padre dell'etologia Konrad Lorenz: quando lo studioso si avventurava in aree dove l'uccello aveva in passato subito delle esperienze spiacevoli, esso compiva il rituale dell'induzione al volo (consistente nel posizionarsi alle spalle dell'esemplare che si vuole indurre ad alzarsi in volo e agitare la coda, per poi volare verso l'alto e controllare che esso abbia effettivamente spiccato il volo), nel tentativo di farsi seguire lontano dal luogo in questione. Quando si accorgeva che l'etologo non lo aveva assecondato, Roa non esitava a ripetere l'operazione, accompagnandola con la ripetizione a voce spiegata del proprio nome. Il verso che accompagna questa operazione \u00e8 invece solitamente un \"cracracrac\" profondo e gutturale, che effettivamente l'animale era solito ripetere per invitare all'involo i conspecifici: in questo caso per\u00f2 l'uccello, sentendosi spesso chiamare \"Roa\" dall'uomo, aveva associato questa parola col verso di richiamo di quest'ultimo, e pertanto come tale lo utilizzava nei confronti di Lorenz.\nUn esperimento mirato a testare l'abilit\u00e0 dei corvi imperiali nella risoluzione dei problemi fu la cosiddetta \"prova dell'impiccato\": a un trespolo a forma di \"L\" rovesciata venne appeso un pezzo di carne legato all'estremit\u00e0 di una corda e posto ad altezza tale che l'animale non potesse raggiungerlo n\u00e9 direttamente dal trespolo, n\u00e9 dal terreno, bens\u00ec sarebbe stato costretto (previo ragionamento) ad arrotolare man mano la corda attorno al trespolo sino a poter raggiungere la carne. Su un campione di cinque corvi imperiali, ben quattro riuscirono a raggiungere la carne seguendo questo procedimento.\nI corvi possono inoltre spingere animali di altre specie a compiere lavori vantaggiosi per entrambi gli animali, che il corvo non sarebbe in grado di svolgere da solo: ad esempio, essi utilizzano i propri richiami per attrarre lupi e coyote nei pressi di carcasse di animali morti da poco, in modo tale che questi aprano la carcassa, rendendo le interiora accessibili ai corvi.\nAlimentazione.\nI corvi imperiali sono animali onnivori e assai opportunisti: la loro dieta comprende tutto ci\u00f2 che di commestibile l'animale riesce a trovare, pertanto pu\u00f2 variare anche in maniera piuttosto marcata a seconda della latitudine, della stagione e della disponibilit\u00e0 locale di cibo. Ad esempio, i corvi residenti nella tundra dell'Alaska sono principalmente carnivori che predano attivamente le arvicole locali oppure si nutrono delle carcasse di carib\u00f9 e pernice bianca, mentre in altre zone essi possono comportarsi prevalentemente da spazzini, nutrendosi di carcasse e delle larve d'insetti a esse associate. Qualora possibile, la dieta del corvo imperiale \u00e8 composta anche da una certa quantit\u00e0 di materiale di origine vegetale, come frutti, bacche e granaglie. Per individuare il cibo, il corvo imperiale si serve principalmente della vista e solo in secondo luogo degli altri sensi.\nIl corvo imperiale \u00e8 una delle poche specie di corvidi che preda attivamente altri animali, non comportandosi quindi solo da semplice spazzino: oltre a insetti e altri invertebrati, esso si nutre infatti anche di anfibi, rettili, piccoli mammiferi, uccelli (anche di dimensioni paragonabili alle sue) e delle loro uova. In caso di necessit\u00e0, esso non disdegna di rovistare nelle feci alla ricerca di insetti coprofagi e porzioni non digerite di cibo mentre nelle aree scarsamente antropizzate o in quelle dove non viene perseguitato esso frequenta le discariche, dove trova cibo a volont\u00e0 e spesso si stabilisce in via definitiva, addirittura nidificandovi.\nPer procacciarsi il cibo, i corvi imperiali hanno adottato tutta una serie di strategie, alcune delle quali anche molto ingegnose: durante l'inverno, quando il cibo scarseggia, essi sono soliti seguire gli animali carnivori, allo scopo di nutrirsi dei resti delle loro prede. Gli alimenti particolarmente coriacei, come gasteropodi e bivalvi dal duro guscio, vengono portati a grandi altezze, per poi essere lasciati cadere al suolo, dove si frantumano, dando modo all'animale di cibarsi delle parti molli uscite allo scoperto. I corvi sono inoltre assidui frequentatori delle colonie nidificanti di urie, cormorani e gabbiani, dove depredano i nidi lasciati incustoditi: in caso non trovino nessun nido del genere, essi infastidiscono gli uccelli al fine di farsi inseguire, cos\u00ec da poterli seminare in volo e accedere alle uova o ai nidiacei rimasti soli.\nIl corvo imperiale \u00e8 solito immagazzinare il cibo in eccesso (in particolare i cibi ricchi di grassi, ma anche granaglie e ossa) in nascondigli, che l'animale ha cura di dislocare in vari luoghi, sicch\u00e9, qualora una di queste dispense venga scoperta e depredata (cosa che succede assai regolarmente fra i corvi), l'animale non rimanga a bocca asciutta. I corvi, infatti, si osservano a vicenda durante i banchetti a base di carcasse, in modo tale da poter localizzare le dispense dei conspecifici e depredarle durante la loro assenza. Per evitare questi furti gli animali spesso si allontanano anche di molto dal proprio territorio, al fine di nascondere il proprio bottino al riparo da occhi indiscreti, oppure scavano falsi nascondigli, riempiendoli con sassi o altro materiale non commestibile, al fine di depistare gli eventuali ladri. Oltre a derubarsi a vicenda, i corvi imperiali possono saccheggiare le provviste anche ad altre specie, come ad esempio la volpe artica.\nAccanto ad atti di opportunismo ai danni del prossimo, il corvo imperiale mostra anche atti di generosit\u00e0 apparentemente disinteressata: ad esempio, i giovani (soprattutto quelli pi\u00f9 forti, dalla posizione sociale elevata nell'ambito di un gruppo), una volta individuata un'abbondante fonte di cibo (come ad esempio una grossa carcassa), sono soliti emettere forti richiami al fine di attirare i gruppetti di giovani nelle vicinanze. Questo comportamento \u00e8 stato interpretato da alcuni studiosi come finalizzato alla creazione di una disparit\u00e0 numerica notevole fra i giovani e gli adulti presenti nei pressi della fonte di cibo, condizione questa necessaria per permettere ai primi di cibarsi senza essere scacciati da questi ultimi.\nRiproduzione.\nI corvi imperiali sono animali rigidamente monogami: le coppie si formano in giovane et\u00e0 e si sciolgono solo con la morte di uno dei due coniugi, anche se occasionalmente possono essere osservati episodi di infedelt\u00e0, con le femmine che ricevono altri maschi nel nido mentre i maschi non sono presenti. La scelta del \"partner\" avviene in base alle doti di intelligenza e abilit\u00e0 nel procacciarsi il cibo mostrate dall'animale, piuttosto che in base a prove di forza.\nUna volta formatasi la coppia, i due componenti si stabiliscono in un territorio e danno il via alla costruzione del nido: quest'ultimo, solitamente posto in luoghi poco accessibili (scarpate rocciose, cime di alberi molto alti, edifici abbandonati da tempo), consiste in una grossa coppa larga fino a un metro e profonda una trentina di centimetri, formata da una grossolana impalcatura di rami foderata all'interno con rametti pi\u00f9 sottili, fango e materiale morbido come pelo, piume e licheni. La coppia tende a utilizzare sempre il medesimo nido per allevare la prole, a meno che non accada qualche evento che ne spinga i componenti ad abbandonarlo in cerca di altri siti meno accessibili: ogni anno esso viene rimaneggiato con l'aggiunta di nuovi rametti, sicch\u00e9 i vecchi nidi raggiungono dimensioni abbastanza imponenti.\nA partire da febbraio comincia il periodo riproduttivo, che tuttavia avr\u00e0 il suo culmine solo a partire dal mese di marzo (ancora pi\u00f9 tardi in aree particolarmente fredde, mentre in Pakistan la deposizione delle uova avverrebbe addirittura in dicembre). Le coppie cominciano a eseguire i caratteristici voli nuziali durante i quali i due coniugi raggiungono grandi altezze per poi gettarsi velocemente verso il basso, capovolgendosi durante la picchiata, e infine risalire in quota con volo spiralato: durante tutta l'operazione, ambedue i sessi emettono un verso che suona come \"k-long k-long\". Al termine di questi voli, appartatisi nei pressi del nido, il maschio si impone alla femmina in posizione di dominanza, ritto sulle zampe e col piumaggio arruffato, mentre quest'ultima si pone in posizione subordinata, tenendo il corpo orizzontale e la testa abbassata: a questo punto il maschio si inchina spasmodicamente davanti alla consorte, tenendo le ali pendule e arruffando le piume del capo, mentre la membrana nittitante bianca dell'occhio viene alzata e abbassata. Se la femmina \u00e8 ricettiva, allora imita la postura del maschio, tenendo la coda piegata lateralmente: \u00e8 a questo punto che ha luogo l'accoppiamento.\nLe uova, in numero variabile da tre a sette, vengono deposte a intervalli di 24-48 ore: esse hanno colorazione verde-bluastra, con maculature di grigio e di bruno, e in proporzione alla mole dell'adulto appaiono straordinariamente piccole. La femmina le cova per le tre settimane necessarie all'incubazione, durante le quali non si alza mai dal nido e viene nutrita dal maschio con cibo rigurgitato. Durante la cova delle uova, i corvi imperiali divengono ancora pi\u00f9 circospetti del solito: prima di avvicinarsi al nido, il maschio si pone a una certa distanza per accertarsi che non vi siano estranei nei dintorni, e solo dopo aver scrutato per bene il territorio si azzarda a raggiungere la consorte. Allo stesso modo, per allontanarsi senza essere visto, l'animale si muove verticalmente verso il basso, per poi riprendere quota in un punto lontano dal nido, depistando eventuali malintenzionati. Qualora tuttavia qualche predatore (come i grossi rapaci, sia diurni sia notturni, oppure qualche canide o mustelide) scopra ugualmente l'ubicazione del nido e tenti di trafugarne le uova o i nidiacei, spesso viene messo in fuga dall'azione congiunta dei due genitori infuriati, che possono attaccare direttamente l'intruso a colpi di becco, oppure bersagliarlo con pietre che lasciano cadere dall'alto. Possono essere aggrediti anche animali predatori che si avvicinino al nido anche solo casualmente.\nI nidiacei vengono nutriti con copiose quantit\u00e0 di cibo rigurgitato dal maschio, e gi\u00e0 a partire dal primo mese di vita si avventurano ai bordi del nido, sebbene solitamente non s'involino prima del compimento del secondo mese di vita: anche una volta in grado di volare, continuano a venire nutriti da ambedue i genitori con pezzetti di carne, e se ne separano solo dopo il sesto mese di vita. Molti giovani corvi rimangono con gli adulti fino alla successiva stagione degli amori.\nLa maturit\u00e0 sessuale viene raggiunta da ambo i sessi attorno ai tre anni d'et\u00e0, anche se comportamenti accostabili ad atti di corteggiamento sono osservabili gi\u00e0 a partire dal secondo anno di vita, specialmente nei mesi autunnali e invernali: raramente per\u00f2 le femmine depongono le uova prima di aver compiuto i 4 anni.\nI giovani corvi imperiali, assai simili agli adulti, anche se di minori dimensioni e dagli occhi di colore grigio-bluastro anzich\u00e9 bruno, si riuniscono in gruppetti composti mediamente da una quindicina d'individui: essi sono estremamente curiosi e mostrano interesse per qualsiasi novit\u00e0 venga loro proposta (in particolare per gli oggetti tondi e luccicanti), curiosit\u00e0 che tuttavia perderanno gradualmente con l'et\u00e0 adulta, al punto di diventare spiccatamente neofobici durante la vecchiaia. I giovani sono inoltre soliti mostrare comportamenti fini a s\u00e9 stessi, identificabili con il gioco: ad esempio, sono stati osservati dei giovani scivolare sulla neve per puro divertimento, oppure servirsi di volpi o cani affamati come ignari compagni per l'acchiapparella. Anche in et\u00e0 adulta, i corvi mostrano comportamenti interpretabili come forme di gioco: un esempio sono i voli acrobatici, che parrebbero non avere alcun altro scopo se non quello di procurare divertimento all'animale.\nI corvi imperiali sono uccelli piuttosto longevi: mentre in natura vivono al massimo fino a 15 anni, gli esemplari tenuti in cattivit\u00e0 oltrepassano anche di molto questo limite, superando i 40 anni d'et\u00e0 e arrivando in alcuni casi a sfiorare gli 80.\nDistribuzione.\nIl corvo imperiale occupa l'areale naturale pi\u00f9 vasto fra gli uccelli (oltre 10 000 000\u00a0km\u00b2): la specie \u00e8 infatti diffusa in tutta Europa (Isole Canarie, Islanda, Gran Bretagna e Irlanda comprese, mentre manca quasi del tutto dall'Europa centrale), in Asia centrale e settentrionale (a sud fino all'Iran e all'India settentrionale), in Africa settentrionale, in America Settentrionale e Centrale (con l'eccezione degli Stati Uniti sud-orientali) a sud fino al Nicaragua, oltre che in molte isole del Pacifico.\nIn Italia, il corvo imperiale risulta piuttosto raro, tanto da comparire fra le specie inserite nel Libro Rosso degli Animali d'Italia: sull'intero territorio nazionale ne \u00e8 infatti censita una popolazione totale inferiore alle 15 000 unit\u00e0, con un numero di coppie nidificanti compreso fra le 3 000 e le 6 000, concentrate lungo l'arco alpino, in Sardegna, nel Gargano e lungo l'Appennino Meridionale, ma presenti grossomodo in tutte le aree rocciose del Paese.\nIl corvo imperiale predilige le aree alberate, con presenza nei dintorni di ampi spazi aperti dove cercare il cibo; lo si trova anche lungo le aree costiere con presenza di falesie rocciose, dove l'animale si nutre e nidifica. Come intuibile dall'estesissimo areale occupato dalla specie, tuttavia, si tratta di un animale assai adattabile: lo si trova anche nelle aree ghiacciate del Circolo Polare Artico, nelle aree aride e semidesertiche del Nordafrica, fino alle cime dell'Himalaya, dove sono stati osservati esemplari di questa specie a 6 350\u00a0m di altezza sul Monte Everest. Si pu\u00f2 dire che l'unico habitat che il corvo imperiale eviti sia la foresta pluviale.\nTassonomia.\nUn areale cos\u00ec vasto come quello occupato da questa specie, per di pi\u00f9 comprendente un gran numero di isole e ambienti ecologicamente dissimili, ha determinato una certa differenziazione delle varie popolazioni locali rispetto al ceppo originario. Questa differenziazione, anche notevole in alcuni casi, ha portato gli studiosi a suddividere la specie in numerosissime sottospecie principalmente in base a criteri morfologici, come ad esempio le dimensioni totali o la conformazione del becco. In seguito a varie revisioni tassonomiche, basate su criteri genetici, numerose sottospecie sono state soppresse e accorpate fra loro, in quanto considerabili piuttosto come varianti regionali di un unico tipo fondamentale. Attualmente, vengono riconosciute dalla maggior parte degli autori undici sottospecie di corvo imperiale:\nAlcuni autori riconoscerebbero inoltre una sottospecie \"jordansi\" di Lanzarote e Fuerteventura, sinonimizzata con \"canariensis\".\nRecenti studi effettuati sul DNA mitocondriale di varie popolazioni di questi animali hanno portato gli studiosi a suddividere la specie in almeno due cladi:\nLe due cladi avrebbero cominciato a differenziarsi circa due milioni di anni fa e, sebbene i corvi imperiali californiani siano assai somiglianti morfologicamente agli altri, essi ne sono geneticamente distanti, e anzi pi\u00f9 vicini filogeneticamente alla specie \"Corvus cryptoleucus\" (dalla quale divergono per circa l'1,75-1,8%). La popolazione americana di corvo imperiale, invece, \u00e8 strettamente imparentata con quelle eurasiatiche, a loro volta pi\u00f9 vicine ad altre specie (come \"Corvus albus\") rispetto a quanto non lo siano coi corvi californiani.\nPer spiegare questa inaspettata distanza genetica \u00e8 stato ipotizzato che i corvi imperiali del clade californiano giunsero in America all'incirca due milioni di anni fa, rimanendo poi isolati dalle popolazioni eurasiatiche a causa dell'era glaciale: circa un milione di anni dopo, da questa popolazione californiana si distacc\u00f2 la specie \"C. cryptoleucus\", mentre ancora pi\u00f9 in l\u00e0 una nuova ondata migratoria proveniente dall'Asia port\u00f2 in America dei nuovi corvi eurasiatici, dai quali ebbe origine la sottospecie \"principalis\".\nUlteriori studi effettuati sul DNA mitocondriale hanno dimostrato che anche i corvi imperiali delle sottospecie \"tingitanus\" e \"canariensis\" presentano differenze genetiche piuttosto significative rispetto al resto delle popolazioni olartiche, dalle quali hanno cominciato a divergere circa 650 000 anni fa e con le quali si incrociano solo assai raramente e con difficolt\u00e0.\nIl risultato di tali studi ha portato alcuni studiosi a supporre che il \"taxon\" \"Corvus corax\" sia in realt\u00e0 parafiletico. Una soluzione tassonomica per questo problema sarebbe quella di elevare la sottospecie \"sinuatus\" al rango di specie a s\u00e9 stante (\"Corvus sinuatus\"), intermedia fra il corvo imperiale propriamente detto e il corvo messicano \"C. cryptoleucus\": altri studiosi opterebbero invece per l'unificazione della sottospecie \"sinuatus\" con la specie \"C. cryptoleucus\" a formare un unico complesso, tuttavia per poter effettuare un'operazione del genere senza tema di smentita occorrono ulteriori studi sul flusso genico e sul genoma delle due specie.\nRisulta degno di nota il fatto che anche in Africa potrebbe essere accaduto un processo analogo a quello che avrebbe portato alla differenziazione della sottospecie (o specie) \"sinuatus\" e in seguito alla specie \"C. cryptoleucus\": infatti, oltre alla sottospecie \"tingitanus\", anche il corvo dal collo rosso (\"Corvus ruficollis\") e il corvo somalo (\"Corvus edithae\") potrebbero essere visti come popolazioni del complesso-specie \"C. corax\", evolutesi e differenziatesi per far fronte alle diverse condizioni climatiche in parallelo a quanto riscontrabile nelle popolazioni californiane di corvo imperiale. Ci\u00f2 indicherebbe una spiccata tendenza delle popolazioni ancestrali di corvo imperiale a colonizzare \"habitat\" differenti da quello originario (principalmente pi\u00f9 caldi e secchi), dando origine in questi nuovi territori a fenomeni di radiazione adattativa.\nRapporti con l'uomo.\nSebbene in alcune parti del proprio areale sia stato registrato un declino delle popolazioni, dovuto alla perdita dell\"'habitat\" naturale e in alcuni casi anche alla persecuzione diretta da parte dell'uomo, il corvo imperiale risulta un animale assai comune nel proprio areale, sebbene piuttosto difficile da avvistare e osservare, a causa della sua naturale riservatezza: in alcune aree, come ad esempio il deserto del Mojave, la specie ha addirittura prolificato in maniera tale da risultare nociva, poich\u00e9 danneggia i raccolti nutrendosi di frutti e granaglie, mentre pare abbastanza difficile che i corvi imperiali siano in grado di sopraffare agnelli, capretti e vitelli sani, come lamentato dagli allevatori: probabilmente le supposizioni di attacchi ai giovani animali si basano su osservazioni di corvi imperiali intenti a banchettare con carcasse di animali morti per altre cause oppure poco vitali alla nascita, ai quali perci\u00f2 essi si sono limitati a dare il colpo di grazia.\nLe crescite esplosive della popolazione di corvi sono solitamente avvenute in zone precedentemente aride nelle quali \u00e8 avvenuto l'insediamento dell'uomo, con conseguente realizzazione di pozzi e discariche, ossia fonti permanenti di cibo e acqua per i corvi, i quali si sono moltiplicati (spesso a discapito di altre specie autoctone, da essi predate).\nPer fronteggiare l'eccessivo accrescimento delle popolazioni di corvo imperiale, i governi locali hanno proceduto spesso con programmi di abbattimento selettivo o intrappolamento e rilascio in luoghi distanti: in altri Paesi, come la Finlandia, il problema \u00e8 stato affrontato ponendo un premio in denaro per ciascun animale ucciso, pratica questa utilizzata sin dalla met\u00e0 del XVII secolo e rimasta in uso sino al 1923, quando venne abolita.\nIl corvo imperiale nella mitologia.\nL'abitudine dei corvi imperiali di nutrirsi di carcasse di animali (ma anche di cadaveri) ha fatto s\u00ec che nella maggior parte delle culture questo animale abbia assunto la funzione mitologica di tramite fra il mondo terreno e quello spirituale, oppure quella di psicopompo (traghettatore delle anime verso l'aldil\u00e0): a causa del suo piumaggio nero e del suo verso inquietante, inoltre, per alcune culture il corvo \u00e8 stato associato alla morte e alla sfortuna. Tuttavia, non sempre \u00e8 cos\u00ec, anzi vi sono non poche culture nelle quali il corvo imperiale assume connotati del tutto opposti a quelli attualmente attribuitigli dalla cultura occidentale.\nAd esempio, il corvo \u00e8 un animale totemico molto importante per i nativi americani della costa pacifica: in queste culture esso assume il doppio ruolo di demiurgo e di trickster, in quanto se da una parte esso crea il mondo, dall'altra ruba ogni giorno il sole, rilasciandolo al mattino successivo. Simili abilit\u00e0 gli vengono attribuite anche dai popoli dell'Asia nord-orientale: ad esempio, il dio corvo Kutkh viene ritenuto il creatore della penisola della Kam\u010datka. Anche gli eschimesi attribuiscono al corvo il ruolo di creatore dell'uomo, operazione questa eseguita dall'animale a partire da un baccello di pisello.\nNella mitologia cinese, un corvo dorato a tre zampe () rappresenta il sole: secondo il \"folklore\", originariamente esistevano dieci di questi animali, che vivevano appollaiati su un gelso nel mare dell'est, e ogni giorno uno di essi veniva scelto per viaggiare intorno al mondo su un carro guidato dalla dea Xihe, considerata la \"madre del sole\". Intorno al 2170 a.C., tutti i dieci uccelli del sole partirono per il viaggio intorno al mondo nello stesso giorno, rischiando cos\u00ec di incendiare la Terra; l'arciere Houyi li abbatt\u00e9 tutti tranne uno, il quale da quel giorno \u00e8 costretto a girare costantemente attorno al mondo.\nNella mitologia giapponese Yatagarasu () \u00e8 un corvo di propriet\u00e0 della dea del sole Amaterasu, che funge da messaggero fra essa e gli uomini. Yatagarasu compare in numerosi Kojiki (), in cui si narra, fra l'altro, che abbia combattuto e ucciso una bestia intenzionata a divorare il sole, e che sia altres\u00ec il protettore dell'imperatore Jimmu, avendolo aiutato a fuggire da un bosco circondato da nemici.\nNella mitologia greca, il corvo, inizialmente di colore bianco candido, venne scelto come uccello simbolo del dio Apollo, il quale tuttavia lo pun\u00ec per avergli riferito, anche se in buona fede, una cattiva notizia, vale a dire il tradimento con il mortale Ischi da parte della sua amante Coronide, anch'essa mortale: la punizione consistette nell'annerimento istantaneo del piumaggio del corvo, caratteristica questa che sarebbe stata trasmessa anche alla progenie. Probabilmente da questa leggenda \u00e8 derivata la concezione del corvo come uccello del malaugurio. Secondo versioni successive del mito il corvo, infuriato con Apollo ma non in grado di fronteggiarlo, si rifugi\u00f2 nell'Oltretomba, dove Ade, il dio dei morti e delle tenebre, lo prese come sua spia e messaggero.\nAnche nella mitologia norrena il corvo aveva un ruolo di spicco: Huginn e Muninn sono i due corvi del dio Odino, il quale ogni mattina li manda per il mondo e alla sera li lascia posare sulle proprie spalle, ascoltando le notizie che essi gli sussurrano all'orecchio. Ragnarr Lo\u00f0br\u00f3k aveva uno stendardo del corvo detto \"Reafan\", il quale avrebbe fornito l'invincibilit\u00e0 al proprietario finch\u00e9 il suo drappo avrebbe garrito al vento. Anche re Harald III di Norvegia possedeva uno stendardo del genere, detto \"Landeythan\" (\"guasta-terra\"), e uno stendardo del corvo veniva portato in battaglia anche da re Canuto I d'Inghilterra. Il nome \"hrafn\" (\"corvo\" in lingua norrena) compare spesso nei \"kenningar\" legati allo spargimento di sangue in battaglia, in quanto i corvi eraso presenze costanti in questi luoghi, cos\u00ec ricchi di cibo (rappresentato dalle spoglie dei guerrieri) per loro.\nIn generale, tuttavia, i corvi vengono ritenuti, in virt\u00f9 delle loro abitudini saprofaghe, strettamente associati alla morte; in Svezia essi vengono associati alle anime dei morti in maniera violenta, mentre in Germania rappresentano le anime dei dannati.\nNella mitologia irlandese, la divinit\u00e0 M\u00f3rr\u00edgan si appollaia sulla spalla di C\u00fa Chulainn sotto forma di corvo dopo la sua morte. Nella mitologia gallese il corvo viene associato al dio Bran, il cui nome significa \"corvo\": il fatto che Bran nelle Triadi Gallesi venga associato alla Torre di Londra potrebbe essere all'origine del mito vittoriano dei corvi in essa residenti. Nella mitologia celtica in generale, invece, il corvo rappresenta, assieme al cinghiale, l'animale simbolo del dio Lug, del quale rappresenta l'ingegno e la tecnica, mentre il cinghiale ne rappresenta la forza e la tenacia.\nNella religione cristiana, il corvo non ha solitamente funzioni negative: fu proprio uno di questi animali a strappare dalle mani di San Benedetto da Norcia il pane avvelenato dagli altri frati dopo che il santo lo ebbe benedetto, portandolo dove nessuno avrebbe potuto mangiarlo.\nNella religione ebraica, invece, oltre a essere il primo animale a uscire dall'arca dopo il diluvio universale, il corvo \u00e8 anche uno dei tre esseri viventi (assieme a un asino e una giumenta) che osarono copulare a bordo di essa e pertanto viene punito: il maschio, per riprodursi, sarebbe costretto a depositare il proprio seme nella bocca della femmina.\nI corvi sono fortemente legati alla cultura britannica: celebri sono i corvi della Torre di Londra, dove da secoli ne vengono costantemente tenuti almeno sei, accuditi da un \"raven master\" preposto. La leggenda vuole che la monarchia inglese cadr\u00e0 sotto la mano di un invasore straniero il giorno in cui tutti i corvi moriranno o si disperderanno in maniera permanente. La loro presenza nei pressi della Torre \u00e8 talmente radicata che, quando l'astronomo di corte John Flamsteed chiese la loro rimozione, il re Carlo II d'Inghilterra fece spostare l'osservatorio reale a Greenwich piuttosto che spostare i corvi, oppure, dopo la morte di tutti i corvi (eccetto uno, chiamato \"Grip\") in seguito ai bombardamenti tedeschi di Londra durante la seconda guerra mondiale, la torre venne riaperta al pubblico solo dopo che i deceduti vennero rimpiazzati con dei nuovi corvi.\nSebbene sia opinione comune che la presenza dei corvi alla Torre abbia origini antichissime, in realt\u00e0 si tratta molto probabilmente di un'invenzione assai recente: il primo riferimento a questi corvi, infatti, \u00e8 un'immagine del 1885 sul periodico \"The Pictorial World\".\nA partire da questa illustrazione, durante il XIX e XX secolo si moltiplicheranno le immagini raffiguranti questi animali nei pressi del cosiddetto \"pontile\", ossia il luogo dove venivano eseguite le condanne a morte per decapitazione. Proprio questo particolare lascia supporre che i corvi, in virt\u00f9 del fatto che si trovino con frequenza associati ai patiboli per fare incetta dei cadaveri, siano stati portati alla Torre dai \"beefeaters\" allo scopo preciso di rendere pi\u00f9 drammatiche le storie di torture ed esecuzioni. Probabilmente i corvi originali vennero donati alla torre dal Conte di Dunraven, anche se \u00e8 altrettanto possibile che essi, un tempo abbondanti nella capitale inglese (in particolare attorno ai mattatoi e ai mercati) possano essersi spostati naturalmente verso la Torre. I corvi non fuggono n\u00e9 si allontanano dalla Torre di Londra poich\u00e9 periodicamente le remiganti primarie di un'ala vengono loro spuntate, in modo tale da renderli inadatti al volo su medie e lunghe distanze.\nIl corvo imperiale nella cultura.\nNella Bibbia il corvo compare varie volte, soprattutto nel Vecchio Testamento: nella Genesi il primo animale che No\u00e8 fa uscire dall'arca \u00e8 proprio un corvo, mentre nel libro dei giudici Gedeone sconfigge uno dei re Madianiti il cui nome \u00e8 Oreb (\"\u05e2\u05d5\u05e8\u05d1\", \"corvo\"). Nei libri dei Re si legge che il profeta Elia viene nutrito da dei corvi, i quali, istruiti da Dio, gli portano il cibo: nell'esegesi cristiana (ad esempio nella Institutio Primorum Monachorum di Philippe Ribot) questo ha permesso ai commentatori di paragonare il profeta al corvo in quanto, nero poich\u00e9 umilmente riconosce i propri peccati, nega il cibo della Contemplazione ai pulcini (gli aspiranti profeti/monaci) dal piumaggio ancora bianchiccio finch\u00e9 non abbiano fatto altrettanto.\nNel Corano, il corvo \u00e8 l'animale che suggerisce a Caino il modo di seppellire il corpo di suo fratello Abele.\nTito Livio racconta che il generale romano Marco Valerio Corvo portava un corvo imbalsamato sul proprio elmo: proprio quest'ultimo salv\u00f2 la vita al generale durante un combattimento con un Gallo di enorme stazza, staccandosi e volandogli sul volto, distraendolo il tempo necessario per permettere a Corvo di sopraffarlo.\nI corvi sono anche gli uccelli maggiormente citati nei lavori di William Shakespeare (basti pensare all\"'Otello\" e al \"Macbeth\"), mentre nel \"Barnaby Rudge\" di Charles Dickens uno dei protagonisti \u00e8 il corvo Grip: ma \u00e8 sicuramente nel libro \"Il corvo e altre poesie\" di Edgar Allan Poe che il corvo assume il ruolo di protagonista, in quanto intermediario fra l'umano e il soprannaturale.\nNel libro \"La regina delle fate\" di Edmund Spenser il corvo assume invece il ruolo di uccello del malaugurio.\nNe \"La fattoria degli animali\" di George Orwell il corvo domestico, di nome Mos\u00e8, racconta agli animali della fattoria prima della loro rivolta dell'esistenza di un mondo chiamato \"Monte Zuccherocandito\", pieno di prelibatezze, nel quale gli animali non lavorano, destinato ai pi\u00f9 meritevoli tra loro dopo la morte. Egli stesso viene nutrito dai padroni della fattoria in maniera migliore delle altre bestie. Il discorso del Vecchio Maggiore che scatena la rivolta degli animali ha luogo dopo che Mos\u00e8 si \u00e8 addormentato. In seguito \u00e8 l'unico animale che fugge assieme al padrone umano, il signor Jones. Attraverso questa rappresentazione allegorica, Orwell ha voluto esprimere la sua critica alle religioni, che attraverso il clero mantengono in una posizione di soggezione le classi popolari, raccontando loro fiabe e instillando in esse il rispetto dell'autorit\u00e0, prospettando una promessa di beata vita ultraterrena. Evidente \u00e8 anche la somiglianza tra il corvo e l'immagine caricaturale che si ha di un religioso, quantomeno in ambito cristiano.\nNel fumetto \"Il Corvo\", cos\u00ec come nell'omonima serie di film, questo animale fa ancora una volta da tramite fra il mondo dei vivi e quello dei morti, accompagnando il giovane Eric nel suo cammino verso la vendetta.\n\"I sette corvi\" \u00e8 una delle fiabe dei fratelli Grimm. In Germania nel 1937, i fratelli Ferdinand e Hermann Diehl girarono un film di animazione tratto dalla fiaba dal titolo \"Die sieben Raben\".\nIl corvo \u00e8 anche il simbolo della squadra di football americano dei \"Baltimore Ravens\", che da esso prende anche il nome (\"raven\" in italiano vuol dire \"corvo imperiale\"), mentre un corvo a tre zampe \u00e8 effigiato sul simbolo della Federazione calcistica del Giappone. Il \"wrestler\" Scott Levy, infine, si \u00e8 esibito per anni con lo pseudonimo di \"Raven\".\nIl corvo imperiale d\u00e0 anche il nome a una costellazione meridionale, cos\u00ec denominata da Tolomeo sia in onore del sopracitato mito di Ischi, che in riferimento a un corvo che aveva il compito di dissetare Apollo ma, svolgendo la propria mansione con un certo ritardo, venne scagliato in cielo nei pressi della costellazione della Coppa, per ricordargli in eterno il compito che avrebbe dovuto svolgere.\nJimmy the raven \u00e8 un esemplare ammaestrato di corvo imperiale apparso in un migliaio di film fra gli anni trenta e gli anni cinquanta. Tra i suoi ruoli pi\u00f9 noti quelli in \"La vita \u00e8 meravigliosa\" di Frank Capra e \"Il mago di Oz\" di Victor Fleming.\nIl corvo in araldica.\nIl corvo \u00e8 piuttosto raro in araldica: tuttavia lo si trova in alcuni stemmi di citt\u00e0 e in alcuni blasoni nobiliari, dove simboleggia l'oratoria e l'ingegno, oltre che l'augurio.\nIn Bhutan, il corvo \u00e8 considerato l'uccello nazionale ed \u00e8 raffigurato sul cappello reale col nome di \"Gonpo Jarodonchen\" (\"Mahakala dalla testa di corvo\"), una delle divinit\u00e0 guardiane pi\u00f9 importanti della cultura bhutanese.\nOltre che del Bhutan, il corvo \u00e8 inoltre l'uccello simbolo del territorio dello Yukon e della citt\u00e0 di Yellowknife, ambedue in Canada, nonch\u00e9 il sostegno destro dell'emblema dell'Isola di Man.\nIl corvo imperiale come animale domestico.\nQuando gli scambi commerciali non erano cos\u00ec immediati e gli animali esotici erano assai rari sul mercato e perci\u00f2 assai costosi, il corvo imperiale rappresentava per l'uomo ci\u00f2 che pu\u00f2 essere oggi un pappagallo di grosse dimensioni o un merlo indiano: un uccello assai intelligente, anche se ombroso e poco incline alle sdolcinatezze, tuttavia apprezzatissimo per la sua capacit\u00e0 di imitare la voce umana e beniamino anche di pi\u00f9 generazioni, grazie alla sua mirabile longevit\u00e0.\nAttualmente, in Italia l'abitudine di tenere questi uccelli come animali da compagnia, gi\u00e0 di per s\u00e9 piuttosto rara a causa dell'inaccessibilit\u00e0 delle zone di nidificazione e quindi della difficolt\u00e0 di reperimento dei nidiacei, \u00e8 regolamentata dalla legge n. 157/1992, che dichiara gli animali selvatici patrimonio indisponibile dello Stato e ne vieta pertanto la cattura e la detenzione a privati in assenza di certificati di nascita in cattivit\u00e0 e inanellamento.\nSe preso da piccolo, il corvo imperiale diventa un animale estremamente docile (anche se non molto affettuoso), che pu\u00f2 essere educato e addirittura addestrato alla stregua di un cane. Lo si pu\u00f2 nutrire con cibo per cani e vari tagli di carne per stimolarne l'attivit\u00e0 mentale: di tanto in tanto possono essere somministrati anche pezzi di frutta e verdura e uova.\nGli esemplari tenuti sin dalla giovane et\u00e0 possono tranquillamente essere tenuti liberi in quanto non si allontanano, sebbene qualora presi troppo piccoli (prima dell'involo, che avviene attorno al secondo mese di vita) non conoscono ancora i metodi di picchiata e discesa, pertanto tendono a girovagare senza posa attorno al luogo dove vorrebbero atterrare, finendo per allontanarsene sempre pi\u00f9 e perdersi. Per evitare ci\u00f2, si pu\u00f2 pensare di spuntare leggermente le remiganti primarie delle ali, in modo da rendere pi\u00f9 faticoso il volo per l'animale e quindi impedirgli di allontanarsi troppo: col tempo, tuttavia, tale espediente si rivela superfluo in quanto il corvo \u00e8 un animale stanziale. Per un primo periodo di acclimatamento al nuovo ambiente, oppure per non far correre all'animale ancora inesperto il pericolo di trascorrere la notte all'aperto in balia dei predatori, \u00e8 possibile alloggiare il corvo (o i corvi) in una voliera, abbastanza grande da permettere all'animale di spiegare completamente le ali e compiere un breve volo.\nLe gabbie utilizzate per i grossi pappagalli, coi quali questo animale viene costantemente associato a causa della sua intelligenza vivace, si rivelano per\u00f2 del tutto inappropriate per il corvo, che richiede uno sviluppo orizzontale della gabbia piuttosto che verticale, in quanto non si arrampica lungo le sbarre, ma saltella come i passeri. In caso di soggiorno in voliera, \u00e8 opportuno ricoprire il fondo della stessa con materiale sabbioso o ciottoloso come la comune lettiera per gatti, la quale, oltre a rappresentare uno svago per l'animale e una fonte di ciottoli da tenere nel ventriglio per meglio triturare il cibo, ha anche la funzione di assorbire e rendere facilmente removibili le deiezioni del corvo imperiale, che hanno un odore piuttosto sgradevole in virt\u00f9 della dieta di questo animale. Qualora tenuto per lunghi periodi in una gabbia inadeguata per le sue esigenze di movimento e in assenza di stimoli, il corvo imperiale cade ben presto in depressione. I primi sintomi di questo male sono la perdita della lucentezza del piumaggio e l'apatia: in seguito, l'animale comincia a strapparsi le piume della groppa e a rifiutare il cibo, fino a morire d'inedia.\nUn tempo, i corvi venivano cacciati o allevati per prenderne le rachidi delle penne, dalle quali si ricavavano ottimi plettri per i salterelli del clavicembalo; essi hanno inoltre trovato impiego, sebbene assai raramente, nella falconeria."}
{"id": "415478", "revid": "12497", "url": "https://it.wikipedia.org/wiki?curid=415478", "title": "E-Street Band", "text": ""}
{"id": "415481", "revid": "729019", "url": "https://it.wikipedia.org/wiki?curid=415481", "title": "Dagoberto Azzari", "text": "Biografia.\nNacque a Ostra Vetere (provincia di Ancona) il 22 ottobre 1911, figlio di Vincenzo a Anna Spinaci. Arruolatosi nel Regio Esercito, assegnato alla fanteria, fu nominato sottotenente in servizio permanente effettivo nel 1931. Promosso tenente nel 1933, transit\u00f2 nell'Arma dei Carabinieri con lo stesso grado nel 1936.\nTrasferito in Africa Orientale Italiana, dopo l\u2019entrata in guerra dell\u2019Italia, avvenuta il 10 giugno 1940, il 2 marzo dell\u2019anno successivo gli fu assegnato il comando della 2\u00aa Compagnia mista, formata da carabinieri e zapti\u00e9, del 1\u00ba Gruppo mobilitato dei carabinieri, che con l\u2019invasione dell\u2019Impero avvenuta nel corso del 1941, fu impegnato in combattimento. \nNel mese di novembre la sua unit\u00e0 fu assegnata alla difesa della sella di Culqualber, uno dei quattro capisaldi posti a difesa di Gondar, ultima roccaforte italiana in A.O.I. Si distinse particolarmente nel corso della battaglia di Culquaber, e poco pi\u00f9 di dieci giorni fu decorato di due Medaglia d'argento e una di bronzo al valor militare. Il giorno 21 novembre le forze nemiche, una intera brigata sudafricana supportata da ribelli etiopici, lanci\u00f2 l'attacco finale alle posizioni italiane difese dai carabinieri e dal 67\u00ba Battaglione coloniale.\nTra settembre e novembre i britannici, pur enormemente superiori in numero e mezzi, tentarono inutilmente di vincere la resistenza degli italiani. L'eroismo dimostrato dai carabinieri merit\u00f2 alla bandiera dell'Arma una Medaglia d'oro al valore militare, e la massima onorificenza fu concessa anche al colonnello Augusto Ugolini, al maggiore Alfredo Serranti e al carabiniere Poliuto Penzo.\nRitornato in Italia dopo la fine della guerra, continu\u00f2 a servire l'Arma, ricoprendo l\u2019incarico di comandante delle legioni carabinieri di Ancona e di Genova. Nel febbraio 1967 fu interrogato da una apposita commissione parlamentare in seguito allo scandalo che aveva colpito il Servizio informazioni forze armate (SIFAR) e il suo comandante, generale Giovanni de Lorenzo. Fu nuovamente interrogato il 4 e poi il 15 giugno 1967 in merito allo scandalo del SIFAR che era stato denunciato dal periodico L'Espresso.\nCollocato in ausiliaria il 28 dicembre 1974 con il grado di generale di divisione, fu poi promosso generale di corpo d'armata a titolo onorifico, ricoprendo anche l'incarico di Presidente dell\u2019Opera Nazionale Assistenza Orfani Militari Arma Carabinieri (ONAOMAC). Si spense il 30 gennaio 2006."}
{"id": "415482", "revid": "920621", "url": "https://it.wikipedia.org/wiki?curid=415482", "title": "Luigia Maria Pucheria Borgato", "text": "Fatta prigioniera e deportata, fu uccisa nella camera a gas del lager di Ravensbr\u00fcck (Berlino).\nI campi di prigionia e di lavoro veneti ospitavano, alla vigilia dell'armistizio dell'8 settembre 1943, circa 9000 prigionieri alleati. Quelli di Saonara (Padova) erano per la gran parte inglesi dell'VIII armata, sconfitta pi\u00f9 volte nella guerra d'Africa. Approfittando della confusione ingenerata dall'armistizio, in molti evasero e si dettero alla macchia.\nSulle loro tracce si misero sia i Tedeschi che i Fascisti che, per ogni prigioniero in fuga, offrivano 1800 lire di taglia o il rilascio di un familiare deportato.\nNella stessa situazione si trovarono ebrei, renitenti alla leva e molti soldati italiani che preferirono disertare.\nEvasi e disertori necessitavano di tutto (cibo, vestiti civili, documenti...) e soprattutto di guide che li aiutassero a passare il confine con la Svizzera.\nIn loro soccorso si organizzarono catene di solidariet\u00e0 che li aiutavano in tutti i modi. \"Luigia Maria Pucheria Borgato\" e sua nipote \"Delfina\" parteciparono a quella organizzata da Armando Romani (ex ufficiale pilota) e Placido Cortese (frate francescano) svolgendo il ruolo di staffetta: accompagnavano prigionieri e sbandati di notte a piedi da Saonara fino alla stazione di Padova dove venivano presi in consegna da altri che li accompagnavano fino al confine svizzero di Maslianico. Di l\u00ec dei contrabbandieri venivano pagati per transitarli fuori dall'Italia.\nLa notte del 13 marzo 1944 \"Luigia Maria\" e \"Delfina\" furono tradite da una spia che si faceva passare per ex prigioniero ed arrestate insieme ad altri familiari.\nDelfina, via Mauthausen, fu trasferita al campo di Linz e torn\u00f2 a casa nel giugno del 1945.\nLuigia Maria fu invece deportata nel lager femminile di Ravensbr\u00fcck, dove fu uccisa nella camera a gas nella primavera del 1945, alla vigilia della liberazione."}
{"id": "415483", "revid": "1305772", "url": "https://it.wikipedia.org/wiki?curid=415483", "title": "Carla Liliana Martini", "text": "Biografia.\nElla fu arrestata il 14 marzo 1944 faceva parte, assieme alle sorelle Teresa, Lidia e Renata, dell'organizzazione di Armando Romani (ex ufficiale pilota) e padre Placido Cortese (frate francescano conventuale), che, dopo l'armistizio dell'8 settembre 1943, aiut\u00f2 prigionieri alleati evasi ed ebrei ad arrivare in Svizzera, dove c'era un comando alleato (si stima che l'organizzazione riusc\u00ec a salvare pi\u00f9 di trecento persone). Assieme a lei fu arrestata la sorella Teresa ed entrambe furono condotte dapprima nel carcere di Venezia per poi essere portate nei lager di Mauthausen con il nr 18974 (dove Liliana comp\u00ec i 18 anni), Linz e Grein.\nRientr\u00f2 a Padova nel 1945, ammalata ma viva. Dal 1994 alla morte partecipava a incontri, specialmente con giovani studenti, per raccontare la sua storia e le terribili situazioni di cui fu testimone. Nel 2005 ha scritto il testo \"Catena di salvezza\". \u00c8 morta il 25 settembre del 2017."}
{"id": "415484", "revid": "466539", "url": "https://it.wikipedia.org/wiki?curid=415484", "title": "Josef von Sternberg", "text": "Fu un cineasta completo, coprendo nei suoi film anche altri ruoli come quello di montatore e direttore della fotografia. Fu inoltre colui che scopr\u00ec e plasm\u00f2 Marlene Dietrich.\nBiografia.\nJosef von Sternberg nacque a Vienna, al secolo capitale dell'Impero austro-ungarico, il 29 maggio del 1894 in una modesta famiglia ebraica. La sua figura \u00e8 da considerarsi una delle pi\u00f9 singolari tra i cineasti di origine austriaca o tedesca che emigrarono negli Stati Uniti nella prima met\u00e0 del XX secolo. A differenza di molti colleghi (tra cui Friedrich Wilhelm Murnau, Ernst Lubitsch e Fritz Lang), von Sternberg emigr\u00f2 giovanissimo negli Stati Uniti e si costru\u00ec la sua carriera a Hollywood mediante una lunga gavetta, iniziando come tecnico delle luci ed operatore in seconda.\nEsord\u00ec alla regia nel 1925 con \"The Salvation Hunters\", un film sperimentale e dalle forti valenze simboliste, che impression\u00f2 molto Charlie Chaplin. Altre sue opere notevoli del periodo muto sono \"Le notti di Chicago\" (1927), con cui conobbe un enorme successo e che contribu\u00ed ad inaugurare la stagione dei \"gangster-movies\", e \"I dannati dell'oceano\" (1928), film eccezionale dal punto di vista delle soluzioni visive e dell'utilizzo della luce.\n\"L'angelo azzurro\" (1930) fu il suo secondo film sonoro, dopo il suggestivo noir \"La mazzata\" (1929), e l'unico che diresse in Germania: dei due protagonisti, uno era un grande attore affermato, Emil Jannings, con il quale tra l'altro il regista aveva gi\u00e0 avuto modo di lavorare in un suo film precedente, \"Crepuscolo di gloria\" (1928), l'altra era invece un'attrice semi-sconosciuta, Marlene Dietrich. Il film ebbe un successo straordinario in tutto il mondo, lanciando la Dietrich quale promessa della celluloide ed avviando tra i due una proficua collaborazione (girarono assieme ben 7 film in tutto) che contribu\u00ec a far consolidare l'attrice tedesca quale una delle pi\u00f9 grandi stelle del cinema dell'epoca. In realt\u00e0, se ad oggi il cinema di von Sternberg \u00e8 oramai inscindibilmente legato alla sua creatura pi\u00f9 luminosa e affascinante, \"Lola-Lola\", non per questo l'autore si pu\u00f2 ridurre alla semplice figura di regista favorito della diva Marlene.\nI film successivi rivelano infatti una maestria eccezionale nel controllo di tutti gli elementi della messa in scena (luci, scenografie, direzione degli attori), e la maturazione di uno stile personale fatto di inquadrature estremamente costruite e cariche di oggetti fino all'eccesso, un insistito uso delle dissolvenze incrociate al posto degli stacchi di montaggio, al fine di rendere pi\u00f9 fluida e densa l'immagine, di personaggi grotteschi e situazioni deliranti al limite del paradosso. Gli stessi temi della sconfitta e dello scacco, della ciclicit\u00e0 della Storia e della violenza del Potere ricorrono costantemente, cos\u00ec come le pulsioni e le logiche del desiderio che governano i comportamenti dei suoi personaggi.\nI suoi film pi\u00f9 belli e importanti di questo periodo sono \"Disonorata\" (1931), \"L'imperatrice Caterina\" (1934), \"Capriccio spagnolo\" (1935). Finito il rapporto con Marlene Dietrich, von Sternberg incapp\u00f2 in una serie di produzioni fallimentari come \"I, Claudius\", non terminato (ma che il regista defin\u00ec come il suo film migliore), e film su commissione come \"Sergeant Madden\". Riusc\u00ec a realizzare ancora un grande film a Hollywood nel 1941, \"I misteri di Shanghai\", un noir eccessivo e affascinante, in cui luci e ombre si rincorrono sullo schermo secondo un movimento intermittente tipico nel suo cinema claustrofobico.\nEsiliato dagli studios, da sempre affascinato dalla cultura orientale, von Sternberg realizz\u00f2 il suo ultimo film, e forse il suo capolavoro, in Giappone nel 1953, \"L'isola della donna contesa\", in cui riassume e rinnova tutti gli elementi tipici del suo stile, realizzando un'opera destinata al fallimento sul piano economico (von Sternberg modific\u00f2 pi\u00f9 volte il montaggio finale cercando di renderlo pi\u00f9 \"digeribile\" al pubblico americano), ma eccezionale dal punto di vista della innovazione e della sperimentazione cinematografica. Nel 1965 usc\u00ec in inglese la sua autobiografia \"Fun in a Chinese Laundry\"."}
{"id": "415485", "revid": "118465425", "url": "https://it.wikipedia.org/wiki?curid=415485", "title": "Benjamin Spock", "text": "Il libro venne pubblicato per la prima volta nel 1946 e fu tradotto in tutte le principali lingue del mondo; fu uno dei maggiori successi editoriali dell'immediato dopoguerra, vendendo per circa un decennio un milione di copie all'anno. Nel 2011, raggiunse un volume complessivo di vendite di circa 50 milioni di copie. Spock aveva avuto l'abilit\u00e0 di trattare temi molto popolari (soprattutto presso le donne), come la gravidanza, il parto, l'alimentazione e le cure del bambino, con un linguaggio semplice e brillante, spregiudicato e anticonformista, presentando progressi e orientamenti della ginecologia e della pediatria come novit\u00e0 rivoluzionarie derivanti anche dalla sua esperienza professionale.\nUna delle tesi di Spock fu la necessit\u00e0 di una maggiore flessibilit\u00e0 da parte dei genitori verso i propri bambini e per questo fu accusato di incoraggiare il permissivismo. Le accuse di permissivismo, in realt\u00e0, sorpresero molto Spock, che non aveva mai negato la necessit\u00e0, per i genitori, di essere responsabili e presenti, pur sostenendo tesi anti-autoritarie, che non rinneg\u00f2 mai.\nSi interess\u00f2 anche di politica e nel 1972 si era candidato, sostenuto dal piccolo Partito del Popolo, alle elezioni presidenziali statunitensi in cui raccolse per\u00f2 solo lo 0,1% dei consensi.\nPrima di diventare famoso come pediatra, nel 1924 Spock vinse una medaglia d'oro con l'otto maschile statunitense di canottaggio ai Giochi della VIII Olimpiade di Parigi. Consegu\u00ec la laurea alla Columbia University."}
{"id": "415486", "revid": "1543377", "url": "https://it.wikipedia.org/wiki?curid=415486", "title": "Elmer Ambrose Sperry", "text": "Biografia.\nElmer Ambrose Sperry, Sr. fu figlio di Stephen Decatur Sperry e Mary Burst, discendente di Richard Sperry. La madre mor\u00ec il giorno seguente il parto.\nPassa tre anni al \"state normal school\" di Cortland, un anno alla Cornell University nel 1878 e 1879. Si sposta a Chicago, nel 1880 e fonda la Sperry Electric Company. Sposa Zula Augusta Goodman (?-1929) il 28 giugno 1887.\nNel 1900 Sperry crea un laboratorio a Washington D.C., assieme a Clifton P. Townshend, per la creazione di soda caustica e scopre un process per l'estrazione di stagno dal metallo grezzo.\nNel 1910 fonda la Sperry Gyroscope Company a Brooklyn; la girobussola viene sperimentata sulla nave USS Delaware BB-28. Nel 1914 vince un premio dell'A\u00e9ro-Club de France. \nNel 1916, Sperry assieme a Peter Cooper Hewitt sviluppa lo Hewitt-Sperry Automatic Airplane, un precursore dei UAV.\nNel 1918 produce la lampada ad arco per la United States Army e Navy.\nNel 1925 il figlio Lawrence Burst Sperry (1892-1925), muore nel mare del Nord in un incidente aereo. Nel gennaio 1929 vende \"Sperry Gyroscope Company\" alla North American Aviation. La moglie muore a L'Avana il 31 marzo successivo.\nMuore al \"St. John's Hospital\" di Brooklyn il 16 giugno 1930 per una colelitiasi di sei settimane prima.\nAssociazionismo.\nFu membro di: \nEredit\u00e0.\nSono a lui intitolati:"}
{"id": "415487", "revid": "1652635", "url": "https://it.wikipedia.org/wiki?curid=415487", "title": "L\u00e9opold S\u00e9dar Senghor", "text": "Senghor \u00e8 stato il primo Presidente del Senegal, in carica dal 1960 al 1980. \u00c8 stato inoltre il primo africano a sedere come membro dell'\"Acad\u00e9mie fran\u00e7aise\". \u00c8 stato anche il fondatore del partito politico Blocco democratico senegalese. I suoi contributi alla rivisitazione e riscoperta moderna della cultura africana ne fanno uno dei pi\u00f9 considerati intellettuali africani del XX secolo: dalla letteratura alla scultura, dalla filosofia alla religione.\nBiografia.\nL\u00e9opold S\u00e9dar Senghor nacque in una famiglia di agiati proprietari terrieri nella piccola cittadina costiera di Joal, situata un centinaio di chilometri a sud di Dakar. All'et\u00e0 di 8 anni inizi\u00f2 i suoi studi in Senegal in un collegio cristiano di Ngasobil e nel 1922 entr\u00f2 in seminario: quando comprese che la vita religiosa non era fatta per lui, frequent\u00f2 un istituto secolare, distinguendosi nello studio di francese, latino, greco e algebra. Al termine degli studi liceali gli venne assegnata una borsa di studio per continuare i suoi studi in Francia. Si laure\u00f2 in lettere a Parigi nel 1935 e per i dieci anni successivi insegn\u00f2 in qualit\u00e0 di professore nelle universit\u00e0 e nei licei francesi: \u00e8 stato in questo periodo che Senghor, insieme ad altri intellettuali africani venuti a studiare nella capitale coloniale, coni\u00f2 il termine e concep\u00ec il concetto di negritudine, intesa come riscoperta e riappropriazione della cultura africana, in risposta alla cultura europea imposta dai colonizzatori in quanto ritenuta superiore.\nNel 1939 Senghor fu arruolato nell'esercito francese ed entr\u00f2 a far parte della 59\u00aa divisione della fanteria coloniale. Un anno dopo fu fatto prigioniero dai tedeschi a La Charit\u00e9-sur-Loire. Nel 1942 Senghor venne rilasciato per motivi di salute e decise di reintraprendere la carriera di insegnante, ma in breve ader\u00ec alla Resistenza.\nNel 1946 divenne deputato all'Assemblea Nazionale francese e due anni dopo fond\u00f2 un proprio movimento politico: il Blocco Democratico Senegalese. Nel 1951 venne rieletto al Parlamento e nel 1956, al termine del suo mandato, divenne sindaco della citt\u00e0 senegalese di Thi\u00e8s. Nei primi anni cinquanta Senghor fu un sostenitore dell'integrazione dei possedimenti africani della Francia nella progettata Comunit\u00e0 federale europea e in seguito fu un sostenitore del federalismo per gli Stati africani di recente indipendenza, propugnando una sorta di \"Commonwealth\". Fedele alle sue idee, divenne nel 1959 presidente della Federazione del Mali (Senegal+Sudan Francese) e, al suo sfasciarsi l'anno successivo, presidente della Repubblica del Senegal. In questa veste, pur tra gravi difficolt\u00e0 economiche (la nazione vive sulla monocultura dell'arachide) ed ambiguit\u00e0 (la nazione dipendeva in larga misura dalla Francia), cerc\u00f2 di realizzare un socialismo umanistico e cristiano. Nel 1963, in seguito a un fallito tentativo di colpo di Stato, il partito di Senghor rest\u00f2 l'unico partito politico a non essere messo fuori legge. Sotto la spinta della contestazione studentesca, nel 1976 il presidente fu costretto a reintrodurre, seppure con molte limitazioni, il multipartitismo.\nNel 1974 ricevette il premio letterario Guillaume-Apollinaire per l'insieme delle sue opere poetiche.\nNell'ottobre 1980, prima della fine del suo quinto mandato consecutivo, Senghor rassegn\u00f2 le dimissioni in favore del suo successore, Abdou Diouf.\nDivenne membro dell\"Acad\u00e9mie fran\u00e7aise\" il 2 giugno 1983, diventando, di fatto, il primo africano a sedere nella prestigiosa istituzione. \nTrascorse gli ultimi anni della sua vita con la moglie, Colette Hubert, a Verson, vicino alla citt\u00e0 di Caen in Normandia, dove scomparve il 20 dicembre 2001. Il suo funerale si svolse il 29 dicembre a Dakar nella cattedrale di Nostra Signora delle Vittorie. \nIl presidente francese Jacques Chirac alla scomparsa di Senghor dichiar\u00f2: \u00abLa poesia ha perso uno dei suoi maestri, il Senegal un uomo di stato, l'Africa un visionario e la Francia un amico.\u00bb\nPolitica culturale.\nL\u00e9opold S\u00e9dar Senghor pose la cultura come fondamento della sua politica e fu un \"intellettuale pubblico\", come lo definisce Sidney Littlefield Kasfir. Per Senghor lo sviluppo dell'Africa \u00e8 inscindibile dalla valorizzazione delle arti africane, possibile fondamento di un sentimento nazionale e panafricano. L'arte africana poteva offrire un'immagine positiva della ricchezza del continente e mostrare al mondo come non solo l'Africa fosse stata influenzata dall'Europa, ma l'avesse a sua volta influenzata.\nLa politica culturale di Senghor tese a dare forma ad una \"arte africana\": quest'arte era strettamente legata al movimento della \"n\u00e9gritude\". Senghor utilizza il termine francese \"n\u00e9gritude\" arricchendolo con la sua visione personale. Da un lato il presidente promuove l'individuazione di caratteristiche tipiche dalla razza nera (ad esempio il senso del ritmo e l'esaltazione del sentimento) e dall'altro incoraggia l'apertura verso il moderno e l'Occidente (ad esempio lo studio della storia dell'arte europea e l'apprendimento di tecniche artistiche non originariamente africane): in altre parole, da un lato sostiene la riscoperta delle tradizioni e dall'altro l'assimilazione. In particolare Senghor promuove la cooperazione con la Francia, ed i principi della \"n\u00e9gritude\" diventano le linee guida non solo delle arti, ma anche delle sue scelte politiche. Secondo il presidente, il Senegal deve partecipare alla vita culturale dell'Occidente e persuadere l'Occidente a partecipare alla vita culturale del Senegal e di tutta l'Africa, dimostrando che il mondo negro ha contribuito alla civilizzazione universale.\nNonostante il budget destinato specificatamente alla cultura non sia mai stato particolarmente elevato, negli anni sessanta e settanta vengono create nuove strutture amministrative (il Servizio degli Archivi Culturali ed il Centro di Studi delle Civilizzazioni, fondati nel 1967 e soppressi nel 1990; una legge del 1968 che destinava fondi alla decorazione degli edifici pubblici; l'Ufficio dei Diritti d'Autore nel 1972 e 1973, il Commissariato per le Esposizioni d'Arte nel 1977 poi soppresso nel 1990, il Fondo d'assistenza per gli artisti e per lo sviluppo della cultura nel 1978 e le borse di studio), vengono allestite numerose esposizioni (il Festival mondial des arts n\u00e8gres nel 1966, le esposizioni itineranti iniziate nel 1974, le esposizioni di grandi artisti occidentali in Senegal, tra le quali la mostra di Pablo Picasso del 1972 e le esposizioni di artisti senegalesi), sono costruite infrastrutture (il Teatro Nazionale Daniel Sorano nel 1965, il Museo Dynamique nel 1966 e la \"Cit\u00e9 des Artistes Plasticiens a Colorane\" nel 1979) e sono fondate istituzioni (le Manufactures S\u00e9n\u00e9galaises des Arts D\u00e9coratifs (MSAD) nel 1964 trasferite a Thi\u00e9s e trasformate nel 1966 nella Manufacture Nationale de Tapisserie, la casa editrice Nouvelles Editions Africaines (NEA) nel 1972 creata in cooperazione con la Costa d'Avorio e il Togo, l'Istituto Islamico di Dakar nel 1974, la Fondazione L\u00e9opold S\u00e9dar Senghor nel 1974 che nel 1994 ha soppresso le sue attivit\u00e0, ed i Centri Culturali Regionali tra i quali il Centro Culturale Blaise Senghor di Dakar), scuole (\u00c9cole des Arts du S\u00e9n\u00e9gal nel 1961 e l'Universit\u00e9 des Mutants de Gor\u00e9e per il dialogo tra culture nel 1979), musei (il Museo Dynamique nel 1966 ed il Museo Regionale di Thi\u00e8s nel 1975). L\u2019idea di Senghor di un museo panafricano sar\u00e0 invece realizzata molti anni pi\u00f9 tardi, con l\u2019inaugurazione del Museo delle civilt\u00e0 nere nel 2018 a Dakar.\nL\u00e9opold S\u00e9dar Senghor inoltre non manca mai nei suoi discorsi di ricordare l'importanza della cultura, associando la sua immagine a quella di protettore delle arti. Il presidente sostiene gli artisti in linea con il suo pensiero con finanziamenti pubblici, con l'acquisto di opere e con esposizioni nazionali ed internazionali: questi artisti sono conosciuti sotto il nome di \u00c9cole de Dakar. Le esposizioni internazionali (dal 1974 al 1985), la scuola d'arte (soprattutto grazie al dipartimento di Recherches Plastiques N\u00e8gres) ed il prestigioso Museo Dynamique hanno un ruolo centrale nella diffusione del pensiero di Senghor. Con la sua politica culturale, L\u00e9opold S\u00e9dar Senghor inventa un'arte nazionale.\nSe da un lato le strategie del presidente permettono lo sviluppo delle arti in Senegal, dall'altro il suo ruolo centrale nel determinare le caratteristiche dell'arte negra limita le libert\u00e0 formali ed ideologiche degli artisti. Gli artisti sono infatti valutati e sostenuti in base alla loro aderenza ai principi del presidente e della \"n\u00e9gritude\", non in base alla loro originalit\u00e0 o alla qualit\u00e0 delle loro opere. L'arte dell'Ecole de Dakar \u2013 con l'eccezione di alcuni protagonisti particolarmente creativi \u2013 diviene col tempo sempre pi\u00f9 ripetitiva e sempre pi\u00f9 sterile, cadendo nel decorativismo. La priorit\u00e0 di sostenere ed incoraggiare la creazione di un'arte contemporanea \u201cafricana\u201d \u2013 legata ad un'identit\u00e0 fedele all'ambiente culturale e alle tradizioni locali \u2013 produce vivaci dibattiti in particolare durante il Festival des arts n\u00e8gres del 1966, voluto dallo stesso presidente. Le stesse discussioni proseguono nel contesto della Biennale di Dakar, mitizzando la figura del presidente-poeta e trasformando la sua presidenza in un modello amato ed allo stesso tempo tenacemente criticato.\nVita privata.\nIl 12 settembre 1946, Senghor spos\u00f2 Ginette \u00c9bou\u00e9 (1923-1992), addetta parlamentare nel gabinetto del Ministro della Francia d'Oltremare e figlia di F\u00e9lix \u00c9bou\u00e9, ex Governatore Generale dell'Africa Equatoriale Francese; con lei ha avuto due figli: Francis-Arphang (nato il 20 luglio 1947) e Guy-Wali (nato il 28 settembre 1948, morto nel 1983 in seguito a una caduta dal quinto piano del suo appartamento a Parigi. Senghor gli dedicher\u00e0 la poesia \"Songs for Na\u00ebtt\", ripresa nella raccolta di poesie \"Nocturnes\" sotto il titolo \"Songs for Signare\").\nNel 1956 divorzi\u00f2 dalla prima moglie dopo un lungo processo davanti alle autorit\u00e0 ecclesiastiche che aveva portato alla dichiarazione di nullit\u00e0 di questo matrimonio, e si rispos\u00f2 l'anno successivo con Colette Hubert, una donna francese nata nel 1925 dall'unione di Jean Roger Hubert e Marie Tha\u00efs de Betteville, originaria della Normandia, con la quale ha avuto un figlio, Philippe-Maguilen (17 ottobre 1958 - 4 giugno 1981), morto in un incidente stradale a Dakar. Dedic\u00f2 la collezione \"Lettres d'Hivernage\" alla sua seconda moglie."}
{"id": "415488", "revid": "3689", "url": "https://it.wikipedia.org/wiki?curid=415488", "title": "Repubblica del Senegal", "text": ""}
{"id": "415491", "revid": "52953", "url": "https://it.wikipedia.org/wiki?curid=415491", "title": "Labuan", "text": "Labuan (in Malese o Jawi: \u0644\u0627\u0628\u0648\u0627\u0646) \u00e8 l'isola principale del \"Territorio Federale di Labuan\", in Malaysia. Labuan \u00e8 conosciuta come porto franco ed \u00e8 una meta turistica per i vicini abitanti del Brunei e per gli amanti delle immersioni.\nIl nome Labuan deriva dalla parola malese \"labuhan\", che significa ancoraggio.\nGeografia fisica.\nIl Territorio Federale di Labuan comprende l'Isola di Labuan (75\u00a0km\u00b2) e sei altre isole minori (Pulau Burung, Pulau Daat, Pulau Kuraman, Pulau Papan, Pulau Rusukan Kecil, e Pulau Rusukan Besar), che insieme formano un'area di 92\u00a0km\u00b2. Le isole si trovano a 8\u00a0km dalle coste del Borneo, vicino allo Stato malese di Sabah e allo Stato sovrano del Brunei Darussalam, sull'angolo nord della Baia del Brunei, e si affaccia sul Mar Cinese Meridionale.\nL'isola di Labuan \u00e8 per lo pi\u00f9 pianeggiante o leggermente ondulata: il suo punto pi\u00f9 alto si assesta su 85 metri. Oltre il 70% dell'isola \u00e8 ancora coperta dalla vegetazione. Bandar Labuan, pi\u00f9 conosciuta come Victoria, \u00e8 l'insediamento e il porto principale, e si affaccia sulla Baia del Bruneiobo.\nIl Territorio Federale di Labuan \u00e8 diviso in 6 distretti amministrativi:\nStoria.\nLabuan \u00e8 stata parte del Sultanato del Brunei.\nNel 1840 gli Inglesi usarono l'isola, disabitata, come base per combattere la pirateria e successivamente come stazione di rifornimento per i carichi destinati a Singapore e a Hong Kong. Particolare ruolo nella lotta ai pirati fu quello di Sir James Brooke, avventuriero inglese e Raja di Sarawak dal 1842, che grazie ai propri successi ottenne l\u2019annessione dell\u2019isola all\u2019Impero Britannico (oltre a restaurare il sultano al potere, venendo per questo ricompensato con un regno). Dopo una rappresaglia inglese seguita all'assassinio di Raja Pengiran Muda Hashim con la sua famiglia in un agguato, il sultano del Brunei Omar Ali Saifuddin II cedette infatti Labuan all'Inghilterra nel 1845 in cambio del pagamento di un'indennit\u00e0, e l'isola divenne una Colonia della Corona Britannica nel 1848. Fu annessa al Borneo del Nord il 1\u00ba gennaio 1890. Il primo Rajah Bianco di Sarawak, James Brooke, fu nominato comandante in capo e Governatore del nuovo territorio nel 1846, nonch\u00e9 console del Borneo; egli cerc\u00f2 di riunire Sarawak e Labuan sotto una sola amministrazione, senza successo. Il governatorato pass\u00f2 dopo la sua morte nelle mani del generale George Warren Edwards (dal 1868) anzich\u00e9 ai suoi discendenti, in quanto i territori di vicereame non erano possedimento dinastico, e rimase sotto il protettorato britannico. \nIl Raja di Sambas e Brunei Pengiran Indera Mahkota scrisse al sultano Saifuddin II una lettera in versi, poi divenuta poema, in cui rimpiangeva la perdita di Labuan \u201cperla del Borneo\u201d: Syair Rakis. Oggi il poema \u00e8 famoso nel mondo malese.\nDurante la Seconda guerra mondiale, Labuan fu occupata dal Giappone dal dicembre 1941 al giugno 1945 e governata come parte dell'unit\u00e0 militare del Borneo del Nord dalla 37\u00aa Armata Giapponese. Labuan fu ribattezzata Maida (Pulau Maida, \u524d\u7530\u5cf6 [\"Maeda-shima\"]) in onore del marchese Toshinari Maeda, il primo comandante delle Forze Giapponesi nel Borneo del Nord. L'isola fu riconquistata dall'Esercito Australiano nel corso dell'operazione Oboe Six, nel giugno del 1945. Labuan torn\u00f2 al suo vero nome e rimase sotto l'amministrazione militare britannica, e successivamente (15 luglio 1946) si un\u00ec al Borneo del Nord Britannico, che divenne parte della Malaysia, come Stato di Sabah nel 1963.\nNel 1984, Labuan fu ceduta da Sabah al governo federale, che ne fece un Territorio Federale. Nel 1990, fu dichiarata porto franco.\nPopolazione.\nLa composizione etnica a Labuan nel 2000 era:\nPolitica.\nLabuan avrebbe aderito alla Federazione del Borneo del Nord, se si fosse realizzata, durante gli anni sessanta. Durante la fine degli anni novanta si \u00e8 fatta largo tra la popolazione la questione dell'indipendenza di Labuan dalla Federazione Malese, o almeno di una sua maggiore autonomia, o di un certo grado di decentramento. Ad essi si oppongono quanti sostengono che l'indipendenza non sarebbe economicamente proficua, in quanto larga parte dei servizi e delle industrie dipendono da sui sussidi governativi, come il Cantiere Navale di Labuan. Chi propugna la causa indipendentista ricorda il successo di alcuni piccoli stati, come il vicino Brunei, ma generalmente la maggior parte della popolazione \u00e8 soddisfatta della situazione politica attuale.\nDifesa.\nLa difesa \u00e8 di responsabilit\u00e0 del Governo Federale, con una flotta della polizia navale, una guarnigione e un distaccamento aeronautico presenti sull'isola. Le Forze di Polizia locali mantengono l'ordine e il rispetto della legge. La Guardia Costiera, di Dogana e Dazio, ha una presenza relativamente forte a Labuan, a causa della natura economica dell'isola come \"Territorio Federale\", porto franco, e zona duty free.\nAttrazioni e luoghi d'interesse.\nCi sono molti luoghi d'interesse e attrazioni a Labuan. Il cimitero militare accoglie le tombe dei caduti della Seconda guerra mondiale di molte nazioni. Tra essi britannici, australiani, indiani, truppe di Sarawak, del Brunei, del Borneo del Nord e imperiali. C'\u00e8 anche un monumento alla memoria dei sopravvissuti delle Forze Armate giapponesi e australiane nel 1945.\nCi sono inoltre resti della storia di Labuan, come il porto attrezzato per il rifornimento di carbone della Marina Reale, al cui interno \u00e8 visibile \"la ciminiera\", un elemento caratteristico del paesaggio locale.\nLabuan \u00e8 sede di molte scuole, di cui una sola internazionale, la Labuan International School."}
{"id": "415492", "revid": "2099910", "url": "https://it.wikipedia.org/wiki?curid=415492", "title": "Khonsu", "text": "Khonsu (o Kons, Khensu, Khons, Chons, Khonshu) \u00e8 una divinit\u00e0 egizia appartenente alla religione dell'antico Egitto, dio della luna, del tempo, della guarigione e della giovinezza. Il suo nome significa \"Viaggiatore\" e potrebbe riferirsi al viaggio della luna attraverso il cielo notturno. Era anche il dio che misurava il passare il tempo, caratteristica condivisa con l'altro dio lunare Thot: mentre quest'ultimo determinava il tempo in generale, Khonsu era legato al tempo degli uomini. Era inoltre parte della triade tebana insieme ad Amon e Mut di cui era considerato figlio.\nNome e caratteristiche.\nIl suo nome riflette il fatto che la luna (identificata come Iah) viaggi attraverso il cielo notturno, poich\u00e9 significa \"Viaggiatore\". Aa1:n-M23-w-A40\"\u1e2bnsw\" (Khonsu)\nAspetti violenti del mito di Khonsu.\nIl nome di Khonsu potrebbe anche essere interpretato come \"Placenta del re\": in epoca arcaica, Khonsu era probabilmente considerato un terrificante dio che trucidava i nemici del faraone per poi estrarne le viscere che, in qualche modo, sarebbero poi state utili al re. Creava cos\u00ec una metaforica placenta per la difesa del sovrano; inoltre di lui si legge, nei \"Testi delle piramidi\":\"\u00abKhonsu, Che uccise i signori, Che li strangola per il Faraone e che per Lui estrae ci\u00f2 che si trova nei loro corpi.\u00bb\"Questo aspetto sanguinoso del mito di Khonsu port\u00f2 le persone a riferirsi a lui - sempre nei \"Testi delle piramidi\" - come \"Colui Che vive sui cuori\" (PT258) o che \u00e8 in grado di provare \"la rabbia che brucia i cuori\" (PT310). Divenne poi un dio connesso alla placenta propriamente detta, ritenuto una deificazione della placenta reale e, cos\u00ec, un protettore delle nascite. \nAveva inoltre gli epiteti di \"Colui Che abbraccia\", \"Esploratore,\" \"Difensore\" e \"Pianificatore\".\nEvoluzione.\nNella teologia tebana, durante il Medio Regno (2055 a.C. - 1650 a.C.), Khonsu rimpiazz\u00f2 il dio della guerra Montu nel ruolo di figlio di Amon; ci\u00f2 avvenne perch\u00e9 il laghetto sacro nei pressi del grande tempio di Mut, l\"'isheru\", aveva la forma di una luna crescente, principale attributo di Khonsu. Il padre adottivo del dio fanciullo fu individuato in Amon, il \"Re degli dei\" che, con la vittoria del faraone Ahmose (ca. 1539 a.C. - 1513 a.C.) sugli invasori hyksos e la fondazione della XVIII dinastia egizia, assurse al rango di divinit\u00e0 nazionale: Tebe, la citt\u00e0 di cui era patrono, divenne infatti la capitale del Paese nel Nuovo Regno (1550 a.C. - 1069 a.C.). Nella stessa epoca, la sua sposa arcaica, Amonet, fu sostituita da Mut. Siccome la natura di Amon e Mut era considerata benevola e protettiva, Montu, rappresentato solitamente armato, fin\u00ec col perdere i suoi connotati aggressivi. \nSia Thot che Khonsu erano adorati come divinit\u00e0 della luna, bench\u00e9 col tempo in Thot sia prevalsa la caratteristica di dio della scrittura e della conoscenza, specie se scritta. Altre divinit\u00e0 associate alla luna erano Osiride, Min, Shu e Khnum.\nIconografia.\nKhonsu era tipicamente rappresentato come un fanciullo mummificato, o stretto in un sudario, con i segni esteriori e gli oggetti dell'infanzia: una ciocca di capelli su un lato della testa, cos\u00ec come una collana \"menat\" e il flagello e il bastone ricurvo tipici del faraone. Condivide gli attributi di altri dei bambini e fanciulli come Horus e Shu. Talvolta compare con testa di falco, come Horus o anche con testa d'aquila, era associato come dio protettivo e guaritore, adornato con il disco solare e la luna crescente.\nFece la sua comparsa nei \"Testi delle piramidi\" e nei \"Testi dei sarcofagi\", ma non raggiunse l'apice della sua popolarit\u00e0 e influenza fino al Nuovo Regno, quando veniva chiamato il \"pi\u00f9 grande Dio fra i grandi Dei\". Molte parti del complesso templare di Karnak erano dedicate a Khonsu, nel periodo ramesside. Il suo tempio principale, nel complesso di Karnak, \u00e8 in buono stato di conservazione e su una delle pareti compare una cosmogonia nella quale Khonsu \u00e8 accostato al grande serpente che rende fertile l'uovo cosmico durante la creazione del mondo. \nIl suo animale sacro era il babbuino, animale tradizionalmente associato alla luna e a Thot: in questa forma, Khonsu veniva chiamato \"Custode dei Libri del Termine dell'Anno\". \nRuolo e culto.\nSi riteneva che proteggesse coloro che viaggiavano di notte. Come dio della luce nella notte, Khonsu era invocato come protettore contro gli animali selvatici, oltrech\u00e9 come dio guaritore in generale. Gli egizi credevano che, quando Khonsu si produceva nella luna crescente, la potenza sessuale si incrementasse, le donne concepissero, le mandrie diventassero fertili e le narici e le gole si riempissero di aria pura. \nMentre numerose divinit\u00e0, nel corso della storia egizia, furono fuse ad altri dei, Khonsu cominci\u00f2 viceversa a essere adorato in molteplici aspetti, ad esempio \"Khonsu-Bambino\" e \"Khonsu-di-Tebe\".\nUn altro ruolo di Khonsu era quello di accompagnare il ba (anima) dei defunti nella duat (aldil\u00e0).\nA Tebe era talvolta identificato con l'epiteto Neferhotep il cui significato letterale \u00e8 \"perfetto di offerte\" ma pu\u00f2 anche significare \"del buon riposo\".\nLa stele della principessa di Bakhtan.\nIl dio Khonsu aveva reputazione di potente guaritore anche al di fuori dell'Egitto. Una stele tramanda il ricordo della subitanea guarigione di una principessa di Bakhtan, sorella di una delle numerosissime mogli di Ramesse II, nel momento in cui una statua del dio giunse al suo capezzale. Il faraone aveva consultato l'oracolo di Khonsu a Karnak per sapere come guarire la cognata, dando poi l'ordine di inviare a Bakhtan una statua di Khonsu che si credeva abitata da una speciale manifestazione del dio, chiamata \"Khonsu Che determina i fati, il Grande Dio che scaccia i demoni della malattia\".\nIl faraone Tolomeo IV (222 a.C. - 204 a.C.), guarito da una grave malattia, si impose il titolo di \"Amato da Khonsu Che protegge Sua Maest\u00e0 e scaccia gli spiriti maligni\".\nBibliografia.\nMario Tosi, \"Dizionario enciclopedico delle divinit\u00e0 dell'antico Egitto\" - Ananke, Torino 2004 - ISBN 88-7325-064-5"}
{"id": "415493", "revid": "174925", "url": "https://it.wikipedia.org/wiki?curid=415493", "title": "Neozoico", "text": ""}
{"id": "415497", "revid": "14691", "url": "https://it.wikipedia.org/wiki?curid=415497", "title": "Deserto del Kalahari", "text": ""}
{"id": "415498", "revid": "1865216", "url": "https://it.wikipedia.org/wiki?curid=415498", "title": "Marengo (Marmirolo)", "text": "Marengo \u00e8 una piccola localit\u00e0 della Lombardia, frazione del comune di Marmirolo.\nStoria.\nSi parla gi\u00e0 di Marengo nel 1039, quando vi si celebrarono le sontuose nozze tra il marchese Bonifacio di Canossa e Beatrice di Lorena, divenuta poi madre di Matilde di Canossa. La contessa don\u00f2 poi il feudo ai Benedettini, che attuarono una vasta opera di bonifica dei terreni.\nMonumenti e luoghi d'interesse.\nEdificio storico \u00e8 il \"Palazzo Custoza\", di struttura rinascimentale, la cui costruzione fu iniziata nel 1502 per opera del cardinale Sigismondo Gonzaga, preposto dell'abbazia di San Benedetto Po. Nel 1542 divenne propriet\u00e0 dei Gonzaga di Mantova.\nAdiacente al Palazzo \u00e8 l\"'Oratorio di San Valentino\", del 1718."}
{"id": "415500", "revid": "122664423", "url": "https://it.wikipedia.org/wiki?curid=415500", "title": "Pozzolo (Marmirolo)", "text": "Pozzolo sul Mincio \u00e8 una frazione del comune di Marmirolo, in provincia di Mantova. \u00c8 un paese di circa 1.200 abitanti, situato al confine con la provincia di Verona. Fu teatro della battaglia omonima, combattuta la notte di Natale del 1800 tra l'esercito napoleonico e quello austriaco, e nel 1848 della battaglia di Pastrengo durante la prima guerra di indipendenza.\nGeografia fisica.\nL'abitato \u00e8 incluso nel territorio del parco regionale del Mincio: il fiume \u00e8 sempre stato una risorsa importante, sia economicamente che da un punto di vista sociale. All'altezza dell'abitato di Pozzolo nasce il canal Bianco, diversivo del fiume Mincio.\nMonumenti e luoghi d'interesse.\nLa chiesa parrocchiale, dedicata alla Nativit\u00e0 della Beata Vergine Maria, risale Cinquecento. Fu per\u00f2 ricostruita nel 1768 e a met\u00e0 del secolo successivo l'architetto Giovanni Battista Vergani ne rifece completamente la facciata. Tra le opere qui conservate, tele cinquecentesche e il gruppo marmoreo della Madonna con Bambino del XIV secolo.\nAltri luoghi d'interesse sono:\nStoria.\nPozzolo fu dotato di una propria amministrazione comunale dal Duca di Mantova nel 1534 separandolo da Volta. Seppur riportato brevemente sotto Volta da Napoleone fra il 1810 e il 1815, nell'Ottocento l'abitato risultava dunque essere uno dei pi\u00f9 antichi municipi della provincia.\nIl 25 dicembre 1800 fu teatro di una battaglia fra le forze francesi di Brune che tentavano di oltrepassare il Mincio e quelle austriache di Bellegarde attestate alla sua difesa. Dopo ore di cruenti combattimenti i repubblicani, pi\u00f9 volte vicini alla disfatta, riuscirono a mantenere il possesso del paese e dunque una solida testa di ponte in sinistra Mincio. Le fonti non consentono di determinare con esattezza le perdite, ma una stima verosimile oscilla fra i 3.500-4.500 francesi e 5.000- 8.000 austriaci. Il fiume verr\u00e0 oltrepassato il giorno seguente, 26 dicembre, quando i francesi vinsero una nuova battaglia fra Monzambano e Valeggio.\nLa soppressione del comune fu, caso unico, il frutto degli eventi bellici della Seconda guerra d'indipendenza. Il nuovo confine internazionale stabilito dal Trattato di Zurigo spacc\u00f2 infatti in due il territorio a cavallo del Mincio, lasciando il paese in Austria e gran parte della campagna, posta al di l\u00e0 del fiume, sotto l'Italia. Se quest'ultima aggreg\u00f2 la disabitata parte di sua competenza a Goito, il governo asburgico, rimasto con un comune dalla superficie radicalmente decurtata, lo annesse al pi\u00f9 vicino comune mantovano rimastogli, ossia Marmirolo.\nSociet\u00e0.\nEvoluzione demografica.\nFonte: \"La chiesa parrocchiale di Pozzolo tra storia e arte\", di Elena Lucca.\nCultura.\nEventi.\nAttorno all'8 settembre, giorno della nascita di Maria, si svolge la tradizionale \"Sagra del luccio in salsa\", concomitante con la festa patronale.\nInfrastrutture e trasporti.\nLa stazione di Pozzolo-Volta era una fermata della ferrovia Mantova-Peschiera, attiva fra il 1934 e il 1967."}
{"id": "415501", "revid": "60130", "url": "https://it.wikipedia.org/wiki?curid=415501", "title": "Passista-veloce", "text": ""}
{"id": "415502", "revid": "670021", "url": "https://it.wikipedia.org/wiki?curid=415502", "title": "Congregazione olivetana", "text": "La Congregazione olivetana (in latino \"Congregatio Sanctae Mariae Montis Oliveti\") \u00e8 una congregazione monastica dell'Ordine di San Benedetto: i monaci olivetani pospongono al loro nome la sigla O.S.B.Oliv.\nLa congregazione, sorta presso Siena come comunit\u00e0 eremitica a opera di san Bernardo Tolomei, per volere del vescovo di Arezzo Guido Tarlati pass\u00f2 al cenobitismo sotto la regola di san Benedetto.\nLa congregazione si caratterizz\u00f2 per la limitazione temporale della carica di abate (gli abati benedettini erano eletti a vita) e per la facilit\u00e0 con cui i monaci potevano trasferirsi da un monastero a un altro (i monaci benedettini erano obbligati dal voto di stabilit\u00e0 a risiedere nel monastero dove avevano professato).\nStoria.\nOrigini.\nLa congregazione venne fondata da san Bernardo Tolomei (1272-1348), al secolo Giovanni. Egli apparteneva a una nobile famiglia senese. Venne educato presso i domenicani del convento del Camporegio e poi si laure\u00f2 presso l'universit\u00e0 di Siena: ricopr\u00ec le cariche di giureconsulto, gonfaloniere delle milizie e capitano del popolo; contemporaneamente, partecipava alle attivit\u00e0 della confraternita dei Disciplinati della Scala ed ebbe modo di conoscere Patrizio Patrizi e Ambrogio Piccolomini.\nDopo essere guarito da una malattia che gli aveva causato una temporanea cecit\u00e0, abbandon\u00f2 la vita mondana e si ritir\u00f2 assieme con Patrizi e Piccolomini ad Accona, dove condusse vita di penitenza ed eremitica. Adott\u00f2 il nome di Bernardo in omaggio al santo abate cistercense di Chiaravalle.\nAttorno alla figura di Bernardo Tolomei si riun\u00ec presto una comunit\u00e0: secondo la tradizione agiografica Bernardo ebbe la visione di una moltitudine di monaci in abito bianco che saliva una scala d'argento al vertice della quale stavano Ges\u00f9 e Maria. Per evitare che il suo movimento si confondesse con gruppi eretici, Bernardo si rivolse a papa Giovanni XXII, all'epoca residente ad Avignone, chiedendo il riconoscimento pontificio. Il papa affid\u00f2 i monaci a Guido Tarlati, vescovo di Arezzo, che fece adottare loro la regola di san Benedetto e il 26 marzo 1319 eman\u00f2 la \"Charta fundationis\" del monastero della Vergine di Monteoliveto: il 29 marzo successivo i membri della comunit\u00e0 presero l'abito religioso ed emisero la loro professione nelle mani del delegato vescovile.\nDiffusione del monachesimo olivetano.\nPer evitare che il governo dell'abbazia cadesse in mano a personalit\u00e0 estranee alla comunit\u00e0 monastica, interessate solo a depredare i beni del monastero, la durata dell'ufficio abbaziale venne limitata a un solo anno (si prese a modello l'organizzazione politica della Repubblica senese, dove le magistrature erano annuali). Il primo abate fu Patrizi, seguito da Piccolomini e poi da Simone di Tura: Bernardo Tolomei fu il quarto abate e, in via eccezionale, mantenne l'abbaziato a vita.\nSotto il governo di Tolomei il monachesimo olivetano si consolid\u00f2 e si diffuse. Sotto il suo generalato ebbero luogo altre fondazioni: San Benedetto a Siena (1322), San Bernardo ad Arezzo (1333), San Bartolomeo a Firenze (1334), Sant\u2019Anna in Camprena a Pienza (1334), San Donato a Gubbio (1338), Santi Feliciano e Niccol\u00f2 a Foligno (1339), Santa Maria in Domnica a Roma (1339-1340), Sant'Andrea a Volterra (1339), Santa Maria di Barbiano a San Gimignano (1340).\nLa congregazione venne approvata da papa Clemente VI il 21 marzo 1344.\nDecadenza e restaurazione della congregazione.\nNel periodo di massima fioritura (1524) la congregazione arriv\u00f2 a contare circa 1190 monaci, ma nel XVIII secolo i monasteri olivetani vennero soppressi prima in Veneto, poi in Lombardia e Toscana; le secolarizzazioni della Repubblica Cisalpina del 1797 e del 1808 segnarono il tracollo del monachesimo olivetano.\nLe sorti del monachesimo olivetano si risollevarono nella seconda met\u00e0 del XIX secolo, quando vennero restaurate le comunit\u00e0 di Santa Maria Nova a Roma, San Benedetto a Seregno, San Prospero a Camogli, Santi Giuseppe e Benedetto a Settignano, San Miniato al Monte a Firenze e altre.\nNel 1960 la congregazione ha aderito alla confederazione benedettina.\nIl governo della congregazione.\nLa congregazione \u00e8 retta da un abate generale, eletto con un mandato di sei anni dal capitolo generale, che \u00e8 anche abate ordinario dell'abbazia di Monte Oliveto Maggiore; nel governo dell'istituto, egli \u00e8 coadiuvato da quattro definitori. Anche il mandato dei priori dei singoli monasteri, di norma, \u00e8 di sei anni, ma ciascuna comunit\u00e0 ha facolt\u00e0 di stabilire mandati di altra durata o di rendere vitalizia la carica (in questo caso, per\u00f2, il priore \u00e8 tenuto a dimettersi al raggiungimento del 75\u00ba anno di et\u00e0).\nL'abate generale risiede presso l'abbazia di Monte Oliveto Maggiore a Chiusure; presso il monastero di Santa Maria Nuova a Roma risiede il procuratore generale della congregazione.\nL'abito olivetano.\nL'abito degli olivetani \u00e8 costituito da tonaca, scapolare con cappuccio, cintura, cocolla e mantello bianchi, in segno di devozione alla Vergine.\nMonache e suore olivetane.\nIl ramo femminile delle monache olivetane \u00e8 sempre stato poco numeroso (alla fine del 2008 le religiose erano 68, in 4 monasteri); nel 1930 sorse un'altra famiglia monastica femminile, quella delle olivetane di Schotenhof (35 monache in 5 case nel 2008). Esistono anche alcune congregazioni di suore aggregate agli olivetani, come le Oblate di Santa Francesca Romana, le Suore Stabilite nella Carit\u00e0, le Olivetane di Jonesboro.\nStatistiche.\nOggi la congregazione degli Olivetani ha monasteri in Europa (Francia, Italia, Regno Unito) in Asia (Israele, Corea del Sud), e nelle Americhe (Brasile, Guatemala, Stati Uniti).\nAlla fine del 2008 gli olivetani contavano 26 monasteri con 258 monaci, 155 dei quali sacerdoti.\n\"Historiae Olivetanae\".\nIl monaco e scrittore Secondo Lancellotti (1583 \u2013 1643) pubblic\u00f2 nel 1623 le \"Historiae Olivetanae\", nelle quali descrisse le vicende dei monasteri olivetani.\nInoltre nel 1628 diede alle stampe \"Il Mercurio olivetano ovvero La Guida per le strade dell'Italia per le quali sogliono passare i monaci olivetani\", una guida dei monasteri olivetani ispirata dai numerosi spostamenti del Lancellotti e \"Il vestir di bianco di alcuni religiosi, e particolarmente olivetani\"."}
{"id": "415503", "revid": "767487", "url": "https://it.wikipedia.org/wiki?curid=415503", "title": "Clarence Clemons", "text": "Biografia.\nI primi anni.\nClemons nacque a Norfolk, in Virginia, l'11 gennaio del 1942. Era figlio di Clarence Clemons, Sr., proprietario di una pescheria, e di Thelma. Era il pi\u00f9 grande di tre fratelli. Suo nonno era un pastore della Chiesa Battista del Sud e di conseguenza il piccolo Clarence crebbe ascoltando molta musica gospel. All'et\u00e0 di 9 anni suo padre gli compr\u00f2 un sax alto come regalo di Natale e gli pag\u00f2 alcune lezioni di musica. Ma ben presto Clarence scelse il sax baritono e inizi\u00f2 a suonare nella jazz band della sua scuola superiore. Lo zio influenz\u00f2 profondamente la crescita musicale di Clemons quando gli regal\u00f2 un disco di King Curtis. Curtis, e la sua musica con The Coasters in particolare, negli anni a seguire avrebbero spinto Clemons ad abbracciare definitivamente il sax tenore. Oltre alla musica, da giovane Clarence dimostr\u00f2 anche un buon talento come giocatore di football americano. Frequent\u00f2 il Maryland State College grazie a una borsa di studio ed ebbe modo di suonare e di giocare. Successivamente, a seguito di un incidente in auto, abbandon\u00f2 definitivamente il sogno di giocare nella Nfl.\nRaggiunti i 18 anni, Clemons ottiene la sua prima esperienza in uno studio di registrazione, registrando alcune sessioni con Tyrone Ashley's Funky Music Machine, una band di Plainfield, New Jersey nella quale c'erano Ray Davis, Eddie Hazel e Billy Bass Nelson: tutti i componenti, pi\u00f9 tardi, suonarono con i Parliament-Funkadelic. Clemons ebbe l'occasione di suonare anche con Daniel Petraitis, che nel New Jersey e a Nashville era considerato una leggenda.\nQueste rare registrazioni sono state poi pubblicate soltanto nel 2007 dall'etichetta Truth and Soul Records nell'album \"Let Me Be Your Man\".\nTra il 1961 e il 1965 al Maryland State College Clemons Clemons form\u00f2 la sua prima band The Vibratones che suonava cover di James Brown. Poi, Clemons si trasfer\u00ec a Newark, nel New Jersey dove fu assunto come educatore al Jamesburg Training School for Boys, in un centro per ragazzi disadattati: vi rimase dal 1962 al 1970.\nBruce Springsteen e The E Street Band.\nLa storia di come Clemons incontr\u00f2 per la prima volta Bruce Springsteen \u00e8 leggenda e anche un divertente aneddoto. Durante i concerti Springsteen \u00e8 solito introdurre il brano \"The E Street Shuffle\" con un monologo che racconta come si conobbero tra di loro tutti i componenti della band: la storia \u00e8 stata immortalata nella canzone \"Tenth Avenue Freeze-Out\". La prima volta che Bruce incontr\u00f2 Clemons fu nel settembre del 1971. All'epoca Clemons suonava con Norman Seldin &amp; The Joyful Noyze al The Wonder Bar di Asbury Park, nel New Jersey. Seldin era un musicista del Jersey Shore che, mentre suonava il piano in varie band, aveva una sua etichetta discografica, la Selsom Records. Nel 1969 Clemons aveva inciso un eponimo album con questa band. Nel 2008 alcune tracce di questo album sono state incise nuovamente nella raccolta \"Asbury Park \u2014 Then And Now\" prodotta da Seldin. Fu Karen Cassidy, il cantante dei The Joyful Noyze, a incoraggiare Clemons a incontrare Springsteen che all'epoca suonava con la The Bruce Springsteen Band al vicino locale Student Prince. In molte interviste Clemons racconta di quell'incontro.\nMolto prima di questo incontro, Clemons e Springsteen si erano mossi artisticamente nel medesimo giro di esibizioni dal vivo. Norman Seldin aveva promosso diverse band locali, tra cui The Motifs dove suonava Vinnie Roslin che pi\u00f9 tardi si esib\u00ec anche con Springsteen. Il 22 aprile del 1966 Seldin aveva organizzato una competizione tra band chiamata \"Matawan-Keyport Roller Drome\" a Matawan, New Jersey. Springsteen era tra quelli e suon\u00f2 assieme al gruppo The Castiles.Billy Ryan, chitarrista dei The Joyful Noyze aveva suonato anche con The Jaywalkers insieme a Garry Tallent e Steve Van Zandt, futuri membri della E Street Band. Lo stesso Clemons si era esibito con Tallent.\nNel luglio del 1972, Springsteen incominci\u00f2 la registrazione del suo disco di debutto \"Greetings from Asbury Park, N.J.\" e, nelle pause di lavoro, suonava con Clemons e i The Joyful Noyze: in due occasioni si esibirono al The Shipbottom Lounge a Point Pleasant, nel New Jersey. E quando Bruce Springsteen decise di utilizzare un sax tenore per i suoi brani \"Blinded By The Light\" e \"Spirit In The Night\" pens\u00f2 subito a Clemons. In ottobre, Springsteen part\u00ec per un tour promozionale per il suo disco e mise su la band con Clemons, Tallent, Danny Federici e Vini Lopez. Il 21 ottobre del 1972 Clemons suon\u00f2 per l'ultima volta con i Norman Seldin &amp; The Joyful Noyze al Club Plaza a Bayville, nel New Jersey e quattro giorni dopo debutt\u00f2 con quella che sarebbe diventata la mitica E Street Band, suonando in una memorabile performance al The Shipbottom Lounge.\nTra il 1970 e il 1980 Clemons suon\u00f2 in tutti gli album incisi da Bruce Springsteen. Nel disco \"Born to Run\" Clemons regal\u00f2 meravigliosi assoli di sax nei brani \"Thunder Road\" e \"Jungleland\" mentre nell'album \"Darkness on the Edge of Town\" imprezios\u00ec con il suo sax la canzone \"Badlands\". Nel disco del 1980 \"The River\" Clemons suon\u00f2 in \"The Ties That Bind\", \"Sherry Darling\", \"I Wanna Marry You\", \"Drive all Night\" e \"Independence Day\" mentre nel 1985 in \"Born in the U.S.A.\" suon\u00f2 gli assoli di \"Bobby Jean\" e \"I'm Goin' Down\".\nAl termine di ogni performance, presentando tutti i membri della E Street Band, Springsteen chiamava Clemons come \"il pi\u00f9 grande uomo che io abbia mai visto\", adattandolo alla nazionalit\u00e0 di ogni Paese in cui la band si esibiva come avvenne a Glasgow nel 2009, quando Bruce chiam\u00f2 l'amico e compagno Clemons come \"il pi\u00f9 grande scozzese che io abbia mai visto\" per la gioia del pubblico.\nUltimi anni.\nNel 2009 pubblic\u00f2 \"Big Man - Storie vere e racconti incredibili\" (uscito in Italia nel marzo 2010), autobiografia scritta da Clemons con Don Reo, con la prefazione di Springsteen e nel 2011 ha preso parte alla canzone e al video di \"The Edge of Glory\" di Lady Gaga.\nClemons mor\u00ec il 18 giugno 2011, a 69 anni, colpito da un ictus, dopo una settimana di ricovero a Palm Beach in Florida. Alla sua morte, \u00e8 stato sostituito dal nipote Jake, come membro della E Street Band.\nPrese parte all'episodio di \"Tutto in famiglia\", \"Jazz!\"."}
{"id": "415506", "revid": "183114", "url": "https://it.wikipedia.org/wiki?curid=415506", "title": "Mickey Finn (droga)", "text": "Mickey Finn (o semplicemente Mickey) \u00e8 un termine gergale usato per indicare un drink addizionato di sostanze psicotrope che viene somministrato all'insaputa con l'intento di far perdere conoscenza. Servire un \"Mickey Finn\" in gergo si dice \"slipping a mickey\".\nMickey Finn \u00e8 anche citato in \"Sfida a Poirot\", titolo originale \"The Cloks\": viene ipotizzato che l'idrato di cloralio, commisto ad alcool, sia somministrato al defunto sulla cui morte indaga Poirot\nStoria del termine.\nIl termine \"Mickey Finn\" viene dal proprietario e barista del \"Lone Star Saloon and Palm Garden Restaurant\" di Chicago che esercit\u00f2 dal 1896 al 1903 in una zona chiamata \"Whiskey Row\". Prima di lavorare come barista Mickey Finn era solito borseggiare i frequentatori dei bar ubriachi.\nServire un \"Mickey Finn Special\" nacque come un furto orchestrato da Finn. Prima di tutto Finn o uno dei suoi dipendenti, comprese le \"house girls\", aggiungevano dell'idrato di cloralio nella bevanda ordinata dall'ignaro cliente che poi, reso inerme, veniva accompagnato o portato in una stanza sul retro del locale dove la vittima veniva derubata e lasciata poi in un vicolo. Quando il malcapitato si risvegliava nel vicolo la mattina dopo, non ricordava nulla. Il 16 dicembre 1903 fu ordinata la chiusura del locale. La prima descrizione dell'origine del nome fu data da Herbert Asbury nel suo libro del 1940 \"Gem of the Prairie: An Informal History of the Chicago Underworld\". La fonte della notizia fu indicata in una prostituta del Lone Star chiamata \"Dente d'oro\" Mary Thornton.\nAltre fonti riportano che il Mickey Finn originale era un lassativo per cavalli (sali di Glauber) o altre sostanze usate per eliminare i sintomi di un'ubriacatura. Col tempo il termine divenne di uso comune generalmente considerato come un nome di origine irlandese rendendo ancora pi\u00f9 difficile attribuirne con certezza l'origine.\nComposizione.\nSolitamente un Mickey Finn \u00e8 preparato aggiungendo una soluzione di idrato di cloralio in alcool alla bevanda."}
